{"id": "1636440", "revid": "123701954", "url": "https://it.wikipedia.org/wiki?curid=1636440", "title": "Thermopolium", "text": "Il thermopolium (derivato dal greco \"\u03d1\u03b5\u03c1\u03bc\u03bf\u03c0\u03ce\u03bb\u03b9\u03bf\u03bd\" e chiamato termopolio in italiano, formato dalle parole \"termos\", \"caldo\", e \"poleo\", \"vendo\") era un luogo di ristoro in uso nell'antica Roma, dove era possibile acquistare e consumare bevande calde e a volte anche cibo pronto per il consumo.\nDescrizione.\nEra costituito da un locale di piccole dimensioni con un bancone nel quale erano incassate grosse anfore di terracotta, chiamate dolii o \"dolia\", atte a contenere le vivande. Aveva probabilmente una funzione simile ai moderni bar.\nNe sono conservati resti negli scavi archeologici di Pompei, Ercolano e Ostia antica.\n\"Thermopolia\" famosi.\n\"Thermopolium\" di Asellina.\nIl termopolio di Asellina (dal nome della proprietaria) \u00e8 uno dei termopoli pi\u00f9 completi scoperti a Pompei e si trova nella Regio IX. Al momento del ritrovamento sono stati scoperti vari bicchieri e coppe sul banco del locale, delle anfore da vino e una piccola caldaia che conteneva ancora dell'acqua all'interno. Il locale possedeva un piano di sopra con delle stanze adibite agli appuntamenti.\n\"Thermopolium\" della Regio V.\nAlla fine del 2020 venne rinvenuto un termopolio intatto nella Regio V di Pompei. Oltre a degli affreschi raffiguranti il cibo che si vendeva, \u00e8 stato scoperto anche un affresco raffigurante un cane con un collare. Nel luogo venne rinvenuto anche lo scheletro di un cane adulto e dentro i recipienti di terracotta, otto \"dolia\", erano ancora presenti dei resti di cibo.\nDiversamente da quanto detto da molti giornalisti italiani, questo termopolio era un locale al chiuso e dunque non vendeva il cibo per strada."}
{"id": "1636442", "revid": "287204", "url": "https://it.wikipedia.org/wiki?curid=1636442", "title": "Cajamar", "text": "Cajamar \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Osasco."}
{"id": "1636444", "revid": "1494169", "url": "https://it.wikipedia.org/wiki?curid=1636444", "title": "Adam\u00f3w", "text": ""}
{"id": "1636445", "revid": "2061181", "url": "https://it.wikipedia.org/wiki?curid=1636445", "title": "Itapevi", "text": "Itapevi \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Osasco."}
{"id": "1636446", "revid": "287204", "url": "https://it.wikipedia.org/wiki?curid=1636446", "title": "Adamow", "text": ""}
{"id": "1636447", "revid": "287204", "url": "https://it.wikipedia.org/wiki?curid=1636447", "title": "Jandira", "text": "Jandira \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Osasco."}
{"id": "1636448", "revid": "773636", "url": "https://it.wikipedia.org/wiki?curid=1636448", "title": "Chiesa dei Santi Fabiano e Sebastiano (Sovicille)", "text": "La chiesa dei Santi Fabiano e Sebastiano \u00e8 un edificio sacro che si trova in localit\u00e0 Stigliano, nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nDescrizione.\nDi antica origine, fu pressoch\u00e9 ricostruita nel 1854, in contemporanea all'ultimazione della attigua villa Placidi della Poderina. All'epoca del restauro, sull'altare maggiore era esposta, proveniente dalla cappella della Villa De' Vecchi di Montestigliano, una copia su tavola del quadro della \"Sacra Famiglia\" del Brescianino, dipinta per la chiesa di Bibbiano, oggi esposta al Museo di arte sacra della Val d'Arbia a Buonconvento; la grande devozione riservata nel XIX secolo a quest'immagine miracolosa \u00e8 confermata dalla solenne processione che la accompagn\u00f2 nel suo viaggio a Siena nella domenica in albis del 1834.\nOpere gi\u00e0 in loco.\nL'opera pi\u00f9 antica \u00e8 la scultura lignea policromata raffigurante san Paolo, dell'artista Lando di Stefano, attivo alla fine del Trecento; l'opera, recuperata dopo un furto negli anni settanta del XX secolo, \u00e8 oggi esposta nella Pinacoteca nazionale di Siena."}
{"id": "1636449", "revid": "1494169", "url": "https://it.wikipedia.org/wiki?curid=1636449", "title": "Aleksandr\u00f3w", "text": ""}
{"id": "1636450", "revid": "287204", "url": "https://it.wikipedia.org/wiki?curid=1636450", "title": "Aleksandrow", "text": ""}
{"id": "1636451", "revid": "121192863", "url": "https://it.wikipedia.org/wiki?curid=1636451", "title": "1950 (Amedeo Minghi)", "text": "1950 \u00e8 il terzo album in studio del cantautore italiano Amedeo Minghi, pubblicato nel 1983 dalla It.\nDescrizione.\nPur non avendo ottenuto successo al momento della pubblicazione, questo disco contiene alcune tra le pi\u00f9 note canzoni di Minghi, spesso riproposte in seguito in album dal vivo, come \"Sottomarino\", \"St. Michel\", \"La casa lungo il Tevere\" ma soprattutto la title track, presentata al Festival di Sanremo 1983 con scarso successo.\nI testi delle canzoni sono di Gaio Chiocchio, mentre le musiche sono di Amedeo Minghi, tranne che per la canzone \"Flash Back\", composta da Alfredo Giannetti per il testo e da Carlo Esposito, Mario Torosantucci e Giorgio Chierchi\u00e8 per la musica. Il brano, sigla dello sceneggiato televisivo \"All'ombra della grande quercia\", viene anche pubblicato su 45 giri (sul retro un tema musicale con lo stesso titolo dello sceneggiato, scritto da Esposito).\n\"Ciaccona\" \u00e8 ispirata alla musica di una \"Ciaccona in re minore\" di Johann Sebastian Bach, che Minghi aveva gi\u00e0 utilizzato l'anno precedente collaborando con Mario Castelnuovo, Goran Kuzminac e Marco Ferradini nella scrittura della canzone \"Oltre il giardino\". Nel brano \"La casa lungo il Tevere\" \u00e8 presente una citazione musicale del brano operistico \"Va' pensiero\" del compositore Giuseppe Verdi.\nL'album viene ristampato in CD agli inizi degli anni novanta dalla stessa etichetta (numero di catalogo: WD 74847).\nTracce.\nTesti di Gaio Chiocchio (tranne \"Flash Back\"), musiche di Amedeo Minghi (tranne \"Flash Back\")."}
{"id": "1636455", "revid": "287204", "url": "https://it.wikipedia.org/wiki?curid=1636455", "title": "Pirapora do Bom Jesus", "text": "Pirapora do Bom Jesus \u00e8 un comune del Brasile nello Stato di San Paolo, parte della Regione Metropolitana di San Paolo e della microregione di Osasco."}
{"id": "1636457", "revid": "125354662", "url": "https://it.wikipedia.org/wiki?curid=1636457", "title": "Quando l'estate verr\u00e0", "text": "Quando l'estate verr\u00e0 \u00e8 un Q disc del cantautore italiano Amedeo Minghi, pubblicato nel 1984.\nDescrizione.\nIl disco riproduce un disegno di una donna che portano in lezione di musica, con un acquarello nella copertina, era stato firmato il pittore Walter Molino e il fotografo romano Peppe D'Arvia.\nL'album viene ristampato su CD (mini-album) nella stessa etichetta RCA, nel 2004.\nTracce.\nTesti e musiche di Gaio Chiocchio e Amedeo Minghi.\nLato A\nLato B\nBibliografia.\nTutte le informazioni riguardanti il disco, compreso il numero di catalogo e la datazione, provengono dal supporto fonografico dell'archivio della Discoteca di stato italiana."}
{"id": "1636458", "revid": "287204", "url": "https://it.wikipedia.org/wiki?curid=1636458", "title": "Santana de Parna\u00edba", "text": "Santana de Parna\u00edba \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Osasco."}
{"id": "1636459", "revid": "287204", "url": "https://it.wikipedia.org/wiki?curid=1636459", "title": "Storia d'Etiopia", "text": "La Storia d'Etiopia \u00e8 la storia dello Stato africano dell'Etiopia, uno dei pi\u00f9 antichi stati africani situato nel centro-est dell'Africa.\nStoria antica.\nLa regione etiope \u00e8 abitata dall'uomo fin da tempi preistorici. \nLa storia antica della regione \u00e8 legata a quella delle culture del Medio Oriente, come i Sabei e gli Ebrei.\nIntorno all'VIII secolo a.C. si svilupp\u00f2, nei territori corrispondenti alle odierne Eritrea ed Etiopia settentrionale, un regno noto come D'mt, sostituito nel IV secolo a.C. da vari piccoli regni. Nel I secolo a.C. si impose sugli altri il regno di Axum fondato da Menelik I; nel corso del IV secolo d.C., san Frumenzio convert\u00ec il re Ezan\u00e0 al cristianesimo, che divenne la religione di Stato (chiesa ortodossa etiope).\nRelazioni con i Sabei e gli Ebrei.\nLa storia antica della regione \u00e8 legata a quella delle culture del Medio Oriente, come i Sabei e gli Ebrei. Ci fu presenza di popolazioni di lingua semitica in Etiopia ed Eritrea almeno dal II millennio a.C. inoltre ci sono elementi della tradizione religiosa etiopica che indicano un antico influsso dell'ebraismo. \nL'influenza dell'ebraismo \u00e8 evidente anche nella tradizione religiosa etiope. Durante il medioevo i testi etiopi della chiesa ortodossa etiope tra cui il \"Kebra Nagast\", fanno riferimento ad antichi rapporti fra Etiopia e Israele. Queste fonti elaborano il racconto biblico dell'incontro fra la Regina di Saba (chiamata \"Makeda\" nella tradizione etiope) e Re Salomone collocando il Regno di Saba in Etiopia. Nel \"Kebra Nagast\" (\"La Gloria dei Re\") l'Etiopia viene presentata come la nuova terra dell'Alleanza, fatto simboleggiato dal dono dell'Arca fatto da Salomone a Makeda. Lo stesso \"Kebra Nagast\" attribuisce un'origine ebraica alla stirpe reale etiope, indicando come il primo impero etiopico fu fondato da Menelik I, tradizionalmente considerato il figlio primogenito della regina di Saba Makeda e del re d'Israele Salomone.\nRegno di D\u02bfmt.\nUna delle pi\u00f9 antiche culture note dell'area, il Regno di D\u02bfmt era strettamente legata al regno yemenita dei Sabei (che a sua volta si ritiene corrispondere al biblico Regno di Saba). \u00c8 verosimile che vi sia una stretta relazione fra il Regno di D\u02bfmt e il successivo Regno di Axum, ma i dettagli della transizione non sono chiari.\nAl tardo Regno di D\u02bfmt si riconducono le rovine del tempio di pietra di Yeha (VI o V secolo a.C.). Questo tempio, come altri reperti dello stesso periodo (per esempio gli altari di pietra delle isole-monastero del lago Tana) indicano un forte influsso della cultura ebraica. \u00c8 stato ipotizzato che in un periodo di tempo compreso fra l'VIII e il V secolo a.C. coloni ebrei siano arrivati in Etiopia attraverso l'Egitto, il Sudan e l'Arabia meridionale.\nRegno di Axum.\nIl primo regno importante dell'attuale Etiopia di cui si abbiano notizie certe \u00e8 quello di Axum, sorto fra il IV e il I secolo a.C.. Il regno nacque probabilmente dall'unificazione di regni minori, tra cui forse quello di D\u02bfmt, inizialmente includendo solo la zona dell'acrocoro etiopico. In seguito si inizi\u00f2 a espandere, soprattutto verso sud. Nel III secolo il regno inizi\u00f2 a battere moneta e il profeta persiano Mani lo cit\u00f2 nei suoi scritti tra le quattro grandi potenze del mondo, insieme all'Impero Romano, alla Persia e alla Cina. Nella prima met\u00e0 del IV secolo, in seguito alla conversione del re Ezana da parte del primo vescovo d'Etiopia Frumenzio, Axum divenne cristiano. Fu il primo stato a usare la croce cristiana come simbolo sulle monete.\nIl regno ebbe il suo momento di massima espansione nel IV secolo, quando giunse a controllare Etiopia, Eritrea, Sudan settentrionale, Egitto meridionale, Gibuti, Somalia occidentale, Yemen e Arabia Saudita meridionale, per un totale di 1,25 milioni di km\u00b2. In questo periodo il regno di Axum giunse a confinare con l'Impero Romano, che controllava l'Egitto settentrionale.\nDopo il VI secolo il regno inizi\u00f2 a declinare, cessando nel VII secolo di battere moneta. Le cause di questo declino non sono note. Il crollo definitivo avvenne intorno all'anno 1000, forse in seguito all'invasione da parte di Gudit (Giuditta), una regina ebrea o pagana. Nei secoli successivi emerse una nuova dinastia reale axumita, la dinastia Zagwe, che non riusc\u00ec comunque a riportare il regno ai fasti del millennio precedente. Il periodo fra l'anno 1000 e il XIII secolo fu un periodo oscuro della storia dell'Etiopia, di cui si sa pochissimo.\nGuerra etiopico-sasanide.\nLa Guerra etiopico-persiana contrappose, alla fine del VI secolo, l'Impero sasanide persiano all'Impero di Axum etiope per il controllo e lo sfruttamento dell'regno di Himyar (Arabia meridionale). \nDopo la battaglia di Hadramawt e l'assedio di \u1e62an\u02bf\u0101\u02be nel 570, gli Etiopi furono espulsi dalla Penisola araba. \nEssi riuscirono peraltro a ristabilire la loro presenza e il loro potere in quelle stesse regioni nel 575 o 578, quando un nuovo esercito persiano invase il regno Himyarita e ristabil\u00ec sul trono il deposto sovrano, in posizione tuttavia di vassallo di Ctesifonte. Il fatto mise per sempre fine alla presenza politica etiope in Arabia.\nMedioevo etiope.\nPresumibilmente intorno al 970 ebbe inizio un periodo considerato da vari studiosi come \"Medioevo etiope\", quando la regina Gudit (o Yodit), forse ebrea, invase il regno di Axum e distrusse tutti i luoghi di culto cristiani; bench\u00e9 le notizie certe siano molto scarse, secondo la tradizione etiopica Gudit govern\u00f2 sulla regione per 40 anni prima di trasmettere la corona ai suoi discendenti.\nDinastia Zagu\u00e8.\nL'ultimo dei successori della regina Gudit fu rovesciato da Mara Tecl\u00e8 Haiman\u00f2t, che nel 1137 fond\u00f2 la dinastia Zagu\u00e8 di etnia agau e spos\u00f2 una figlia dell'ultimo re di Axum, Dil Na'od, per affermare la sua legittimit\u00e0 alla successione. La capitale era Adafa, non lontano dalla moderna Lalibela nelle montagne Lasta. Gli Zagu\u00e8 ripristinarono come religione di Stato il cristianesimo, riprendendo cos\u00ec le tradizioni axumite. A loro si deve la costruzione delle chiese nella roccia, inclusa la Chiesa di San Giorgio a Lalibela.\nIl periodo Zagu\u00e8 \u00e8 ancora avvolto nel mistero e anche il numero dei re di questa dinastia \u00e8 contestato. Alcune fonti (come la Cronaca di Parigi, e i manoscritti di Bruce 88, 91 e 93) danno i nomi di undici re che avrebbero governato per 354 anni, altre (tra cui il libro di Pedro P\u00e1ez e di Manuel de Almeida) elencano soltanto cinque re che avrebbero regnato per 143 anni. Paul B. Henze riferisce l'esistenza di almeno una lista che contiene 16 nomi.\nSecondo David Buxton l'area sotto il dominio diretto dei re Zagu\u00e8 \"probabilmente abbracciava gli altipiani della moderna Eritrea e di tutta la provincia Tigrai, che si estendeva verso sud a U\u00e0g, Lasta e la (provincia di Uollo) e verso ovest, verso il Lago Tana (Beghemeder).\" \nLa fine della dinastia Zagu\u00e8 avvenne quando Yekuno Amlak, che si proclam\u00f2 discendente ed erede legittimo di Dil Na'od e di agire sotto la guida di san Tekle Haymanot o san Iyasus Mo'a, perseguit\u00f2 l'ultimo re Zagu\u00e8 (noto come \"Za-Ilmaknun\", probabilmente Yetbarak.) e lo uccise presso la chiesa di San Qirqos a Gaynt, sul lato nord del fiume Bashiloe.\nL'Impero d'Etiopia (1270-1975).\nAscesa della dinastia Salomonide.\nIntorno al 1270, Yekuno Amlak depose l'ultimo re della dinastia Zagwe, fond\u00f2 un nuovo regno e una nuova dinastia. Questa nuova linea dinastica, nota come dinastia salomonica, rivendicava la discendenza diretta dal biblico Re Salomone. Il nuovo stato, noto come \"Impero Etiope\", controllava un territorio che comprendeva le regioni di Tigr\u00e8, Amhara e Shewa.\nGli imperatori adottarono il titolo di negus o \"negus neghesti\" (letteralmente \"re dei re\"). L'impero d'Etiopia si concluse solo nel 1974, quando un colpo di Stato port\u00f2 al potere una giunta militare (Derg) capeggiata dal dittatore Mengistu Haile Mariam che depose l'ultimo imperatore Hail\u00e9 Selassi\u00e9. La monarchia venne abolita ufficialmente l'anno successivo, il 12 marzo del 1975. Hail\u00e9 Selassi\u00e9, imprigionato nel palazzo imperiale, il 27 agosto 1975 viene assassinato per soffocamento con un cuscino, per ordine dello stesso Menghistu Hail\u00e9 Mari\u00e0m.\nContatto con i portoghesi.\nA partire dal XV secolo ebbero inizio i primi contatti tra gli imperatori etiopi e i regnanti europei, ma solo nel secolo successivo si stabilirono i primi accordi continuativi tra l'Impero d'Etiopia e il Regno del Portogallo. \nVerso la fine del XV secolo, l'esploratore portoghese P\u00earo da Covilh\u00e3 giunse in Etiopia mentre era in missione per consegnare una lettera al Prete Gianni, il sovrano di un leggendario regno cristiano dell'estremo oriente (un mito molto diffuso nell'Europa medioevale). Covilh\u00e3 fu accolto alla corte del negus e ritenne di aver raggiunto il proprio obiettivo. Il negus ricevette quindi la lettera indirizzata al Prete Giovanni e a sua volta invi\u00f2 una missiva al re del Portogallo, chiedendogli sostegno nello scontro con i musulmani. Nel 1520 una flotta portoghese entr\u00f2 nel Mar Rosso, rimanendovi circa 6 anni. Uno dei membri di questa ambasciata era Francisco \u00c1lvares, che scrisse un importante resoconto sull'Etiopia dell'epoca.\nGuerra con il sultanato di Adal.\nI portoghesi aiutarono l'imperatore Davide II e il suo successore Claudio a contrastare l'invasione del Paese da parte del generale Ahmad ibn Ibrihim al-Ghazi del Sultanato di Adal.\nFra il 1528 e il 1540 l'imam Ahmad ibn Ibrihim al-Ghazi invase il sultanato di Adal (una delle regioni musulmane dell'impero etiope) e da l\u00ec scaten\u00f2 i propri eserciti contro l'Etiopia, dichiarando la guerra santa. I portoghesi inviarono una flotta in aiuto al negus. In un primo momento, i moschettieri portoghesi sembrarono poter decidere le sorti della guerra in favore dell'Etiopia. Tuttavia, nell'agosto del 1542, subirono una pesante sconfitta a Wofla. Nel 21 febbraio 1543 i musulmani furono a loro volta fortemente sconfitti nella battaglia di Wayna Daga, in cui perse la vita lo stesso Ahmad. Una volta sconfitti i musulmani, i portoghesi chiesero che il negus di Etiopia si sottomettesse ufficialmente alla Chiesa di Roma, ma il sovrano etiope si rifiut\u00f2.\nRapporto con i gesuiti.\nIn seguito ai contatti fra l'Etiopia e i portoghesi, i gesuiti entrarono nel paese, stabilendosi a Fremona. Nel primo periodo della loro permanenza non erano visti di buon occhio dalle autorit\u00e0 etiopi. Nel XVII secolo, il gesuita Pedro P\u00e1ez riusc\u00ec a entrare nelle grazie dell'imperatore. In questo periodo i Gesuiti fecero costruire chiese ma anche ponti e altre opere di pubblica utilit\u00e0. Il successore di P\u00e1ez, Alfonso M\u00e9ndez, fu meno diplomatico e contribu\u00ec a un nuovo calo di popolarit\u00e0 dei Gesuiti sia a corte che presso la popolazione. Nel 1633 la Compagnia di Ges\u00f9 fu definitivamente espulsa dall'Etiopia.\nL'era dei principi.\nTra la met\u00e0 del XVIII secolo e il 1855, l'Etiopia visse un periodo di isolamento denominato \"Zemene Mesafint\" o \"Era dei Principi\", durante il quale il Paese, suddiviso in molteplici feudi indipendenti tra loro, fu interessato da guerre per la supremazia tra i potenti ras locali; i numerosi imperatori che si succedettero, tutti di etnia oromo, avevano un potere limitato e dominavano solo la zona intorno alla capitale Gondar. Il secolo fu caratterizzato da un ristagno nello sviluppo sociale e culturale dell'impero, che fu attraversato da conflitti religiosi sia all'interno della Chiesa ortodossa etiope sia tra la Chiesa stessa e i musulmani.\nL'arrivo del colonialismo inglese e italiano nel Mar Rosso.\nL'Era dei Principi termin\u00f2 nel 1855, con la presa del potere dell'imperatore Teodoro II, che, dopo aver accorpato i numerosi feudi in cui era suddiviso l'Impero centralizzando in tal modo il potere, inizi\u00f2 l'opera di modernizzazione dell'Etiopia. Tuttavia, nel 1868, in seguito alla detenzione di alcuni missionari e rappresentanti del governo britannico, la Gran Bretagna lanci\u00f2 una vittoriosa spedizione punitiva in Etiopia, al cui termine l'Imperatore si suicid\u00f2.\nIl successore di Teodoro II, Tecl\u00e8 Ghiorgh\u00ecs II, fu sconfitto nel 1871 dal deggiasmac Cassa, che l'anno seguente fu proclamato imperatore col nome di Giovanni IV. Durante il suo regno, l'apertura del canale di Suez diede avvio alla colonizzazione dell'Africa da parte dei Paesi europei. \nNel 1870 la compagnia italiana Rubattino firm\u00f2 un Contratto di acquisto della Baia di Assab, in Eritrea, con il sultano locale. \nNel 1882 lo Stato italiano acquist\u00f2 dalla Rubattino la baia di Assab, che costitu\u00ec la base per le successive conquiste coloniali nelle regioni costiere dell'Eritrea. Iniziava cos\u00ec la penetrazione coloniale italiana nell'area e i primi scontri con l'Impero d'Etiopia, fino alla conquista dell'Eritrea nel 1888.\nMenelik II e la dinastia Salomonide.\nMenelik II, gi\u00e0 sovrano della regione di Scio\u00e0, divenne imperatore d'Etiopia nel 1889 succedendo all'imperatore Giovanni IV unificando il suddetto regno di Scio\u00e0, i territori degli Oromo, il Tigr\u00e8 e l'Amara. Menelik II, che fu imperatore fino alla morte nel 1913, port\u00f2 al potere la dinastia Salomonide che si esaurir\u00e0 con l'ultimo imperatore Hail\u00e9 Selassi\u00e9.\nI rapporti tra il Regno d'Italia e l'Impero d'Etiopia furono quindi regolati nel maggio 1889 con la stipula del trattato di Uccialli, che prevedeva anche il riconoscimento da parte di Menelik II delle acquisizioni italiane in Eritrea. Tuttavia, le clausole del trattato (scritto in italiano e in amarico), riguardanti il vincolo del governo etiope di servirsi della diplomazia italiana per intrattenere rapporti con le altre nazioni europee, furono redatte in due versioni non esattamente corrispondenti tra le due lingue. Menelik II pretese quindi una revisione del trattato prima dei tempi stabiliti, ma il governo italiano rifiut\u00f2. Ne scaturirono accesi contrasti, che peggiorarono fino allo scoppio nel 1895 della guerra d'Abissinia. Il conflitto si concluse l'anno seguente con la pesante sconfitta italiana nella battaglia di Adua e la conseguente stipula il 26 ottobre del 1896 del trattato di Addis Abeba, che abrog\u00f2 il precedente trattato di Uccialli e sanc\u00ec le nuove relazioni fra i due Paesi: l'Italia riconobbe la piena sovranit\u00e0 etiopica, il confine lungo la linea Mareb-Belesa-Muna rimase inalterato, i prigionieri italiani furono restituiti in cambio del pagamento delle spese per il loro sostentamento e furono avviate nuove trattative commerciali..\nAlla morte di Menelik II il regno pass\u00f2 nelle mani del nipote Ias\u00f9 V, che fu deposto nel corso di una rivolta, e poi in quelle dell'imperatrice Zaudit\u00f9 che divise conflittualmente il potere con l'erede designato, ras Tafar\u00ec Maconn\u00e8n, che nel 1930 sal\u00ec al potere con il nome di Hail\u00e9 Selassi\u00e9, in seguito all'improvvisa morte dell'imperatrice; fu proprio Hail\u00e9 Selassi\u00e9 il principale artefice dell'ingresso dell'Etiopia come primo stato africano nella Societ\u00e0 delle Nazioni nel 1923.\nLa conquista italiana.\nL'attacco italiano sferrato senza dichiarazione di guerra ebbe il via il 3 ottobre 1935. Fu condannato dalla Societ\u00e0 delle Nazioni e fu condotto anche con l'utilizzo di armi proibite dalle convenzioni come l'iprite. Gli italiani riuscirono a sconfiggere la resistenza degli etiopi e a spingersi fino alla capitale Addis Abeba, nella quale entrarono il 5 maggio 1936, mentre l'imperatore Hail\u00e9 Selassi\u00e9 and\u00f2 in volontario esilio.\nL'Etiopia fu cos\u00ec annessa all'Africa Orientale Italiana. In seguito ad un attentato al Maresciallo Graziani, nel 1937 venne compiuta una rappresaglia sulla popolazione civile che cost\u00f2 agli etiopi molti morti: Gli accertamenti italiani successivi riportarono il computo dei morti etiopici a pi\u00f9 di 300.\nNumerose furono le opere pubbliche che coinvolsero le citt\u00e0 dell'Africa Orientale Italiana fino alla caduta di quest'ultima nel 1941. Basti ricordare il monumentale Piano regolatore di Addis Abeba del 1938 che a lavori inoltrati fu interrotto allo scoppio del conflitto. \nLe leggi del Regno d'Italia furono applicate in tutto l'Impero per quanto riguarda la schiavit\u00f9 che fu abolita. Questo processo richiese misure transitorie dato l'alto numero di schiavi presenti, stimati in 9 milioni, ma le amministrazioni locali furono efficienti e si possono ricordare De Bono in Tigr\u00e9 o Tomellini in Agar\u00f2. Normalmente, gli schiavi liberati ritornarono dai loro ex-padroni i quali tuttavia non ebbero pi\u00f9 la propriet\u00e0 dell'individuo, il diritto alle punizioni corporali e dovettero erogare un salario minimo in cambio del lavoro svolto.\nIl secondo regno di Hail\u00e9 Selassi\u00e9.\nDopo la dissoluzione dell'impero coloniale italiano e la liberazione dell'Etiopia da parte degli inglesi, nel 1941, Hail\u00e9 Selassi\u00e9 ridivenne imperatore ricominciando la sua opera di riforma sopprimendo il potere dell'aristocrazia terriera, riformando l'esercito e promulgando la prima Costituzione nel 1955. Simbolo anticolonialista, icona e \"messia\" della corrente politico-religiosa nota come Rastafarianesimo, Haile Selassie I scompare in circostanze non chiarite nel 1975 dopo la sua deposizione da parte della dittatura militare del Derg che mise sostanzialmente fine alla lunga fase imperiale. Formalmente ebbe un successore, Amha Selassie I, che rimase imperatore pur senza alcun potere fino alla sua morte (nel 1997) e che ci\u00f2 nonostante fu condannato all'esilio nel 1989.\nIl regime del DERG di Menghistu.\nIl 12 settembre del 1974 un colpo di Stato compiuto da un gruppo di ufficiali dell'esercito etiope segn\u00f2 l'inizio della guerra civile. Il Derg detronizz\u00f2 Hail\u00e9 Selassi\u00e9 e lo rinchiuse nel palazzo di Menelik II; inizialmente incoron\u00f2 al suo posto il figlio Amh\u00e0 Selassi\u00e9, ma il 12 marzo del 1975 proclam\u00f2 la fine del regime imperiale e la nascita di uno Stato comunista. Hail\u00e9 Selassi\u00e9 mor\u00ec il 27 agosto di quell'anno, probabilmente soffocato con un cuscino. \nNel 1977, nella lotta interna tra le diverse fazioni del Derg, prevalse quella pi\u00f9 radicale guidata dal maggiore Menghistu Hail\u00e9 Mari\u00e0m, che instaur\u00f2 per alcuni anni il cosiddetto regime del Terrore Rosso. Nel 1987 il paese prese il nome di Repubblica Democratica Popolare d'Etiopia e la dittatura fu sostituita dal regime monopartitico del Partito dei Lavoratori d'Etiopia. Con la fine del comunismo in Europa orientale in seguito alle rivoluzioni del 1989, il \"Negus Rosso\" perse l'appoggio dell'URSS e nel 1991 fugg\u00ec in Zimbabwe, travolto dal Fronte Democratico Rivoluzionario del Popolo Etiope, che assunse il potere nella nuova Repubblica Federale Democratica d'Etiopia.\nL'anno seguente furono rinvenuti, sepolti sotto una latrina del palazzo di Menelik II, i resti di Hail\u00e9 Selassi\u00e9, che furono recuperati e nel 2000 traslati solennemente nella cattedrale della Santissima Trinit\u00e0 di Addis Abeba, nella cui cripta si trovavano gi\u00e0 le spoglie di Amh\u00e0 Selassi\u00e9.\nLa nascita della repubblica e la guerra con l'Eritrea.\nNel biennio 1984-1985 il paese venne colpito da una carestia di vastissime proporzioni che port\u00f2 alla morte di un milione di persone. Nel 1991, stremato da golpe sanguinosi, rivolte, siccit\u00e0 su larga scala e dal problema dei rifugiati politici, il regime di Mengistu Haile Mariam venne scalzato ufficialmente da una coalizione di forze ribelli, il EPRDF. \nMeles Zenawi, leader del Fronte Popolare di Liberazione del Tigr\u00e8, rest\u00f2 a capo di un governo di transizione dal 1991 al 1995, quando si tennero le prime elezioni formalmente multipartitiche della nuova Repubblica Federale Democratica d'Etiopia, dopo le quali venne nominato primo ministro. Zenawi fu riconfermato alle elezioni del 2000, alle elezioni del 2005 (considerate le prime autenticamente pluripartitiche) e alle elezioni del 2010. Alla sua morte improvvisa nel 2012 venne sostituito al potere da Hail\u00e9 Mari\u00e0m Desalegn, confermato alle elezioni del 2015. \nTra il 1998 ed il 2000 l'Etiopia fu impegnata in un conflitto militare con l'Eritrea, terminato con l'Accordo di Algeri.\nL'Etiopia post-DERG rest\u00f2 un regime autoritario, in cui un federalismo \"de iure\" si contrappone ad un pesante centralismo e ad una repressione militare delle richieste autonomiste delle province, in particolare del popolo oromo, maggioritario, la cui ultima rivolta nel 2016 \u00e8 stata repressa nel sangue.\nIl 15 febbraio del 2018 il primo ministro Hail\u00e9 Mari\u00e0m Desalegn ha rassegnato inaspettatamente le dimissioni e il giorno seguente il governo ha dichiarato lo stato di emergenza nazionale; un mese dopo Abiy Ahmed Ali, presidente dell'Organizzazione Democratica del Popolo Oromo (ODPO), uno dei quattro partiti della coalizione di governo, \u00e8 stato votato leader dell'EPRDF, assumendo il ruolo di primo ministro designato; il 2 aprile viene eletto primo ministro d'Etiopia dal parlamento, diventando il primo premier oromo del Paese."}
{"id": "1636460", "revid": "12222", "url": "https://it.wikipedia.org/wiki?curid=1636460", "title": "Decca", "text": ""}
{"id": "1636461", "revid": "287204", "url": "https://it.wikipedia.org/wiki?curid=1636461", "title": "1 aprile", "text": ""}
{"id": "1636463", "revid": "767487", "url": "https://it.wikipedia.org/wiki?curid=1636463", "title": "Sarcopenia", "text": "Il termine sarcopenia riguarda l'insorgenza di una perdita di massa muscolare.\nEziologia.\nLe motivazioni che inducono tale patologia sono molteplici. La sarcopenia pu\u00f2 manifestarsi in soggetti sedentari a seguito di un lungo periodo di inattivit\u00e0 fisica \noppure pu\u00f2 accentuarsi semplicemente con l'incorrere della terza et\u00e0. Secondo una corrente di studi, la sarcopenia non \u00e8 una conseguenza inevitabile dell'et\u00e0, ma si verifica in condizioni di stress ossidativo crescente nel tempo con la formazione di radicali liberi .\nPer quanto riguarda la sarcopenia legata alle terza et\u00e0 nel sesso maschile \u00e8 correlata al calo della produzione di testosterone che ha effetti anabolizzanti, in particolare sul metabolismo proteico.\nClinica.\nNella sarcopenia la perdita di massa muscolare e la conseguente perdita di forza sono accompagnate anche da una minore funzionalit\u00e0 dei muscoli. In generale la sarcopenia produce un deterioramento delle funzioni fisiche e significa anche:\n- Instabilit\u00e0 posturale\n- Alterazioni della termoregolazione (aumento mortalit\u00e0 in estate o in inverno estremi)\n- Peggiore trofismo osseo (manca lo stimolo della contrazione)\n- Modificazione della omeostasi glucidica (manca deposito e consumo)\n- Riduzione della produzione basale di energia\nCon il trascorrere degli anni di vita di un soggetto standard (considerato in qualit\u00e0 di campione d'esame) la perdita di massa muscolare avanza di pari passo con la perdita di forza muscolare che pu\u00f2 essere delle stesse proporzioni se non addirittura maggiore. A 50 anni di et\u00e0 molte persone hanno gi\u00e0 perso circa il 10% della loro massa muscolare e a 70 anni ne avranno perso circa il 70%."}
{"id": "1636466", "revid": "287204", "url": "https://it.wikipedia.org/wiki?curid=1636466", "title": "Embu das Artes", "text": "Embu das Artes \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Itapecerica da Serra.\nLa citt\u00e0 in passato si chiamava ufficialmente solo Embu, ed era nota con il soprannome \"Embu das Artes\". Un referendum tenutosi il 1\u00ba maggio 2011 ha approvato con il 66% di voti favorevoli il nuovo nome ufficiale di \"Est\u00e2ncia Tur\u00edstica de Embu das Artes\"."}
{"id": "1636467", "revid": "1573940", "url": "https://it.wikipedia.org/wiki?curid=1636467", "title": "Stenopus", "text": "Stenopus \u00e8 un genere di gamberi della famiglia Stenopodidae."}
{"id": "1636471", "revid": "287204", "url": "https://it.wikipedia.org/wiki?curid=1636471", "title": "Embu-Gua\u00e7u", "text": "Embu-Gua\u00e7u \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Itapecerica da Serra."}
{"id": "1636483", "revid": "287204", "url": "https://it.wikipedia.org/wiki?curid=1636483", "title": "Itapecerica da Serra", "text": "Itapecerica da Serra \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Itapecerica da Serra."}
{"id": "1636484", "revid": "1494169", "url": "https://it.wikipedia.org/wiki?curid=1636484", "title": "Baran\u00f3w", "text": ""}
{"id": "1636486", "revid": "287204", "url": "https://it.wikipedia.org/wiki?curid=1636486", "title": "Baranow", "text": ""}
{"id": "1636487", "revid": "287204", "url": "https://it.wikipedia.org/wiki?curid=1636487", "title": "Juquitiba", "text": "Juquitiba \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Itapecerica da Serra."}
{"id": "1636489", "revid": "1573940", "url": "https://it.wikipedia.org/wiki?curid=1636489", "title": "Stenopodidae", "text": "Stenopodidae () \u00e8 una famiglia di crostacei decapodi appartenenti all'infraordine Stenopodidea."}
{"id": "1636490", "revid": "110157", "url": "https://it.wikipedia.org/wiki?curid=1636490", "title": "S\u00e3o Louren\u00e7o da Serra", "text": "S\u00e3o Louren\u00e7o da Serra \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Itapecerica da Serra."}
{"id": "1636494", "revid": "287204", "url": "https://it.wikipedia.org/wiki?curid=1636494", "title": "Tabo\u00e3o da Serra", "text": "Tabo\u00e3o da Serra \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Itapecerica da Serra."}
{"id": "1636496", "revid": "775372", "url": "https://it.wikipedia.org/wiki?curid=1636496", "title": "Influenza europea in Afghanistan", "text": "L'influenza europea in Afghanistan \u00e8 l'insieme delle influenze politiche sociali ed imperialistiche esercitate dalle potenze europee (fondamentalmente Regno Unito e Russia) nella formazione del moderno Afghanistan.\nIl grande gioco.\nNel 1895 nei territori dell'Asia centrale era in atto un'espansione russa, alla quale la Gran Bretagna tentava di opporsi con alleanze, guerre e mezzi economico-diplomatici. Questa serie di azioni e reazioni russo-inglesi era chiamata \"il Grande Gioco\".\nL'Afghanistan faceva allora parte dell'Impero britannico, e come tale si venne a trovare in mezzo. Una successione di guerre dette Anglo-Afghane (conflitti con l'Afghanistan del 1838-42 e 1878-80) portarono a una frontiera di 2640\u00a0km conosciuta sotto il nome di Linea Durand \u2013 in riferimento al documento \"Durand line agreement\" contestato dall'Afghanistan e definente la frontiera tra l'allora India britannica e l'Afghanistan, firmato nel 1893 dal re (amir) Abdur Rahman Khan per l'Afghanistan e da sir Mortimer Durand, ministro degli affari esteri, per il governo britannico delle Indie \u2013 tra l'Afghanistan e l'India britannica (attualmente Pakistan). Questa linea aveva un senso militare, cio\u00e8 si appoggiava su montagne che permettevano all'India britannica di potere dominare i passi che portavano in Afghanistan e resistere ad una eventuale invasione armata. Per\u00f2 dal punto di vista politico-sociale la linea Durand fu disegnata senza pensare alle conseguenze dei popoli che ci vivevano, cio\u00e8 i Pashtun. Questi si trovarono, con un colpo di penna, met\u00e0 in India (oggi Pakistan) e met\u00e0 in Afghanistan. Da allora sorse il problema del \"Pashtunistan\", cio\u00e8 delle terre che si trovano parte in Pakistan e parte in Afganistan, che ancora sono motivo di scontri diplomatici e militari.\nLa difesa di questa frontiera, di fronte a una minaccia potenziale della Russia attraverso l'Afghanistan, domin\u00f2 la politica estera britannica nella zona per pi\u00f9 di un centinaio d'anni, a partire dalla Prima guerra anglo-afghana (una completa e normale relazione diplomatica sar\u00e0 stabilita dal Regno Unito con l'Afghanistan solo nel 1921, dopo la fine della Terza guerra anglo-afghana) e la dichiarazione di indipendenza dell'Afghanistan. Diverse generazioni di soldati britannici e indiani parteciparono cos\u00ec alle operazioni in questa zona, che dureranno fino alla Seconda guerra mondiale, mobilitando pi\u00f9 di 60 000 uomini, tra cui anche sir Winston Churchill.\nCon la caduta dell'Impero russo durante la Prima guerra mondiale, le spinte espansionistiche russe subirono un rallentamento. Per\u00f2 il \"problema afghano\" era ancora nella mente sovietica, tanto che l'Unione Sovietica appogger\u00e0 un colpo di stato afghano nel 1979 con una invasione militare che durer\u00e0 dieci anni (1979-1989).\nStoria delle influenze britanniche nel settore.\nDal 1901 al 1919.\nLa Frontiera del Nord Ovest viene creata il 25 ottobre 1901. Essa si compone di due zone, una direttamente sotto l'amministrazione britannica comprendente sei distretti (Hazara, Peshawar, Kohat, Bannu, Dera Ismail Khan e Khyber) e l'altra coincidente con la regione montagnosa compresa tra i distretti citati e la frontiera con l'Afghanistan (Durand line). Questa ultima zona - detta tribale - \u00e8 suddivisa in sei sottozone: Dir, Swat, Chitral, Bajaur, Kurram e Waziristan. Essa \u00e8 amministrata dalle trib\u00f9 sotto controllo di un agente britannico. Nel 1935 la frontiera nord ovest nel suo insieme venne dotata di un governatore con un governo e un'assemblea legislativa. Qui le prime elezioni avranno luogo nel 1937. Al fine di controllare questa zona instabile, i Britannici intrapresero una politica di penetrazione progressiva, con principalmente la costruzione di strade e ferrovie, ma il terreno era difficile e l'opposizione delle trib\u00f9 molto forte.\nQueste trib\u00f9 possiedono una lingua comune (pashtu) e praticano l'Islam. Radicalmente indipendenti, sebbene si combattano normalmente tra di loro, essi si riuniscono temporaneamente per respingere tutti gli invasori. Le trib\u00f9 immediatamente a nord del passo di Khyber (Mohmands, Mahsuds, Afridise wasirs) sono molto indipendenti e di difficile controllo. La maggior parte vive di rapina mediante raid sulle carovane e sui villaggi, e di tasse imposte al passaggio delle carovane. I britannici effettuarono regolarmente delle spedizioni punitive.\nIl periodo 1919-1935.\nAll'indomani delle operazioni effettuate contro l'Afghanistan e nella zona tribale e che si chiudono con la campagna di Waziristan (1919/20), una calma molto relativa regn\u00f2 fino al 1935. Delle operazioni minori in risposta agli atti di banditismo continuarono tuttavia nel Waziristan dal 1920 al 30. Nel 1930-31, \u00e8 nella zona sotto amministrazione diretta britannica (Peshawar in particolare) che si svilupp\u00f2 un movimento di rivolta a carattere politico. Questo sollevamento era diverso dagli altri perch\u00e9 coinvolgeva musulmani e ind\u00f9, con alla loro testa un capo musulmano che controllava un'organizzazione para militare: le camicie rosse. Questa rivolta obblig\u00f2 a una mobilitazione notevole delle truppe nel settore. \u00c8 a quest'epoca che risalgono i primi utilizzi in operazioni di polizia coloniale dell'aviazione e dei blindati.\nContro il Faquir di Lpi.\nIl Faquir di Lpi (1897-1960), \u00e8 un pashtun del nord Waziristan. Si tratta di un uomo profondamente religioso che, dopo un pellegrinaggio alla Mecca nel 1923, si insedia nel villaggio di Lpi ai bordi della strada militare che collega Banmu con Razmak. All'epoca egli non ha una reputazione di agitatore, ma in seguito a un incidente (la conversione e il matrimonio di una ragazza minorenne ind\u00f9 con un istitutore pashtun di religione musulmana) nel 1936 e le pressioni esercitate dai residenti britannici nel Warizistan e il comandante della brigata di Banmuche, egli lancia una guerra contro i britannici che sono intervenuti per far desistere la giovane. La condanna dell'istitutore per secessionismo provoca la collera delle trib\u00f9, che si raggruppano dietro il Faquir di Lpi. Dopo le operazioni nella valle di Khaisora e i primi scontri, il Faquir si ritira a nord sulle montagne. I tedeschi e gli italiani, allora alleati durante la seconda guerra mondiale, e quindi nemici dei Britannici, tenteranno senza successo fino al 1942 di aiutarlo finanziariamente a organizzare una sollevazione generale contro i Britannici.\nRegole d'ingaggio.\n\u00c8 interessante sottolineare che nel corso di queste operazioni di polizia comportanti spesso la distruzione dei villaggi, l'impiego della forza non era lasciata all'iniziativa dei comandanti che le effettuavano. Delle regole molto precise erano imposte perch\u00e9 non si voleva irritare l'insieme delle trib\u00f9, ma di colpire unicamente i sostenitori della rivolta evitando danni collaterali. L'opinione pubblica britannica era sensibile, e non accettava i bombardamenti o la distruzione dei villaggi. Avvertimenti precisi che invitavano la popolazione a lasciare i luoghi erano diffusi sotto forma di volantini.\nLe forze in campo.\nLe trib\u00f9 potevano mobilitare da un centinaio a pi\u00f9 migliaia di combattenti raggruppati in bande (\"laskhar\"). Questi rudi guerrieri conoscono bene il terreno e lo utilizzano a meraviglia. Si spostano velocemente, ma mancano di disciplina e di potenza di fuoco. Equipaggiati di armi individuali che vanno dalla preistoria a fucili simili a quelli impiegati dai loro avversari (in particolare dopo la prima guerra), bersagliano con tiri di cecchini le colonne Anglo-Indiane con dei tiri pi\u00f9 o meno precisi. Beneficiano dell'esperienza acquisita da alcuni di loro nel primo conflitto mondiale e la loro tecnica collettiva di combattimento migliora tra le due guerre mondiali.\nLe forze armate regolari in India comprendevano sia unit\u00e0 Indiane che battaglioni e reggimenti britannici. La missione principale di queste forze era il mantenimento della pace e dell'ordine all'interno, e la protezione della frontiera nord ovest. (nel 1933, la missione delle forze in India e definita come la resistenza iniziale ad un'invasione con il ruolo principale della sicurezza interna) Queste unit\u00e0 non sono stazionanti in permanenza sulla frontiera, ma effettuano dei soggiorni di uno o due anni. I battaglioni dell'esercito britannico in servizio oltre mare sono a effettivo praticamente completo, ottenuto a detrimento del secondo battaglione reggimentale servente nel Regno Unito. Le forze destinate alla frontiera nord ovest corrispondono ad una forza di tre divisioni, stazionanti in guarnigioni permanenti lungo la frontiera per far fronte ad un'eventuale aggressione da o attraverso l'Afghanistan. Mobili e in all'erta, esse sono pressoch\u00e9 costantemente in azione in queste zone turbolente. I movimenti o spostamenti sul terreno sono tuttavia lenti, dovuti principalmente al terreno impervio.\nIn completamento di queste forze, stazionanti in permanenza in seno alla zona tribale di provenienza, si trovavano delle unita di irregolari: gli scout e i miliziani sotto comando di un ufficiale britannico. (miliziani nella zona tribale di Kurram, scout in quella del Waziristan e del Tochi). I due titoli erano usati senza che questo comportasse una struttura e un impiego delle unit\u00e0 differenti. Queste unit\u00e0 locali indigene erano pagate ed equipaggiate dal governo locale, e inquadrate da ufficiali britannici."}
{"id": "1636497", "revid": "123296592", "url": "https://it.wikipedia.org/wiki?curid=1636497", "title": "Vargem Grande Paulista", "text": "Vargem Grande Paulista \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Itapecerica da Serra."}
{"id": "1636504", "revid": "173617", "url": "https://it.wikipedia.org/wiki?curid=1636504", "title": "Controversia sull'invito di papa Benedetto XVI alla Sapienza", "text": "Il 20 novembre 2007 il rettore dell'Universit\u00e0 degli Studi di Roma \"La Sapienza\" invit\u00f2 papa Benedetto XVI affinch\u00e9 inaugurasse l'anno accademico, il 17 gennaio. Contro la decisione del rettore nacque una controversia sull'opportunit\u00e0 dell'invito. A seguito delle proteste espresse da numerosi docenti e studenti la Santa Sede decise di declinare l'invito.\nAntefatti.\nIl 15 febbraio 1990 l'allora cardinale Ratzinger aveva gi\u00e0 tenuto un discorso all'Universit\u00e0 degli Studi di Roma \"La Sapienza\" . Le sue parole avevano sollevato forti polemiche nel mondo scientifico, in particolar modo per una citazione del filosofo della scienza Paul Feyerabend che dava un positivo giudizio dell'operato della Chiesa cattolica relativamente al processo a Galileo Galilei. Alcuni dissero anche che Ratzinger avrebbe interpretato male, e quindi usato a sproposito, il pensiero di Feyerabend, spiegando che l'affermazione citata sarebbe stata tratta da un discorso per assurdo del filosofo, che quindi sarebbe stato contro il processo a Galilei.\nMa i dubbi sulla correttezza dell'interpretazione di Ratzinger sono fugati dallo stesso Feyerabend, che nel 1990 comment\u00f2 personalmente il discorso del cardinale in un'intervista al settimanale \"Il Sabato\", affermando che\nSul processo a Galileo, dopo che papa Giovanni Paolo II ebbe auspicato un \"riconoscimento leale dei torti, da qualunque parte essi vengano\", il 3 luglio 1991 venne aperta una commissione di studio, i cui risultati furono ricordati sempre da Giovanni Paolo II in un discorso ai partecipanti alla sessione plenaria della pontificia accademia delle scienze, rimarcando due punti: \"come la maggior parte dei suoi avversari, Galileo non fa distinzione tra quello che \u00e8 l\u2019approccio scientifico ai fenomeni naturali e la riflessione sulla natura, di ordine filosofico, che esso generalmente richiama. \u00c8 per questo che egli rifiut\u00f2 il suggerimento che gli era stato dato di presentare come un\u2019ipotesi il sistema di Copernico, fin tanto che esso non fosse confermato da prove irrefutabili. Era quella, peraltro, un\u2019esigenza del metodo sperimentale di cui egli fu il geniale iniziatore ...Paradossalmente, Galileo, sincero credente, si mostr\u00f2 su questo punto pi\u00f9 perspicace dei suoi avversari teologi. \u201cSe bene la Scrittura non pu\u00f2 errare, scrive a Benedetto Castelli, potrebbe nondimeno talvolta errare alcuno de\u2019 suoi interpreti ed espositori, in vari modi\u201d \" .\n\u00c8 controverso se Ratzinger fosse d'accordo con le citazioni riportate o meno. In un articolo su \"Il Giornale\", il vaticanista Andrea Tornielli afferm\u00f2 che la presunta cattiva interpretazione fu causata da un'incompleta citazione delle parole di Ratzinger di Wikipedia. Secondo Tornielli, le parole conclusive mancanti su Wikipedia mostrano come Ratzinger \u00abritiene \"assurdo\" appropriarsene [della citazione di Feyerabend] per sostenere che la Chiesa con Galileo avrebbe avuto ragione\u00bb.\nUno dei sottoscrittori della lettera, il fisico teorico Giorgio Parisi, aveva risposto in precedenza a critiche simili, riportando anche la parte dell'intervento non presente precedentemente su Wikipedia. Parisi evidenzia come il futuro Papa \"non si distanzia dall'affermazione di Feyerabend [...] Conclude dicendo di non voler usare questo testo per una \u201cfrettolosa apologetica\u201d, ma non ne nega la validit\u00e0\"; conseguentemente Parisi conclude affermando che: \"la citazione di Feyerabend, fatta senza far riferimento alle posizioni teoriche di Feyerabend, stravolge completamente il pensiero di questo filosofo della scienza. Al contrario di quello che sembra da questa citazione isolata, Feyerabend ha sempre esaltato la creativit\u00e0 e l\u2019audacia intellettuale di Galileo; tuttavia si esprime per paradossi e tutta la sua visione \u00e8 una critica della \u201cragione\u201d, quindi, nel dire che la Chiesa era da parte della ragione, non sta dando torto a Galileo ma alla Chiesa\".\nSecondo un articolo de \"L'Osservatore Romano\", la prova che i docenti avrebbero sbagliato a causa di Wikipedia sarebbe la coincidenza tra la data ed il luogo da loro riportata e quella riportata al tempo da Wikipedia, i quali erano entrambi errati.\nLa controversia.\nIl 14 novembre 2007, a seguito della notizia del probabile invito del papa alla cerimonia di inaugurazione dell'anno accademico, fu redatta una lettera di protesta dal docente Marcello Cini, pubblicata dal quotidiano comunista \"Il manifesto\". A questa lettera segu\u00ec, il 23 novembre, una lettera ad uso interno indirizzata al rettore e firmata da 67 docenti (su circa 4.500) dell'Universit\u00e0, sottoscritta successivamente da altri 700 tra professori e scienziati, italiani e non; tale lettera divenne di pubblico dominio nel mese di gennaio, a ridosso della cerimonia.\nNella prima lettera Cini, con aspri toni, faceva riferimento alla Lectio magistralis tenuta a Ratisbona, accusando il Pontefice di appoggiare la teoria del \"Disegno intelligente\", e criticava in particolar modo la scelta del rettore di non aver discusso l'invito con il Senato accademico. Nella seconda lettera i docenti condividevano l'intervento del Cini e aggiungevano inoltre un riferimento ad una citazione di Feyerabend su Galilei fatta alla Sapienza il febbraio 1990 dall'allora cardinale Ratzinger..\nCon l'avvicinarsi dell'evento, si verific\u00f2 una lunga serie di manifestazioni da parte di numerosi studenti dell'Ateneo contrari all'invito al Pontefice, al sindaco di Roma Walter Veltroni ed al ministro dell'Universit\u00e0 Fabio Mussi, culminata con l'occupazione della sede del Senato Accademico e del rettorato.\nIl 15 gennaio 2008, come conseguenza dei fatti di seguito riportati, la Santa Sede declin\u00f2 l'invito del rettore dell'Universit\u00e0 degli Studi di Roma \"La Sapienza\" a papa Benedetto XVI perch\u00e9 inaugurasse l'anno accademico, il 17 gennaio. Il discorso inaugurale del papa fu comunque letto dal prorettore.\nDiversi esponenti del mondo politico e istituzionale italiano espressero solidariet\u00e0 al Papa e condanna per i 67 docenti e gli studenti contestatori, accusati di intolleranza. Il mondo culturale espresse posizioni pi\u00f9 variegate sull'interpretazione dei fatti e dei contenuti delle lettere in questione; vi fu un pubblico appello di solidariet\u00e0 ai 67 docenti promosso dalla rivista \"Historia Magistra\", come pure pubblici appelli di solidariet\u00e0 al Papa promossi dal quotidiano on line \"L'Occidentale\" e dall'associazione culturale \"EURESIS\".\nUlteriori ricadute della controversia.\nUn ulteriore sviluppo della polemica riguard\u00f2 il fisico Luciano Maiani, che l'8 gennaio aveva ottenuto dal Consiglio dei ministri la ratifica della nomina alla direzione del CNR. Dal momento che Maiani risultava fra i firmatari della lettera dei 67, la Commissione Cultura del Senato nella seduta del 16 gennaio blocc\u00f2 temporaneamente la nomina. In tale occasione il senatore Franco Asciutti giudic\u00f2 che l'adesione di Maiani ad un appello \u00abcontrario alla presenza del Pontefice in occasione dell'inaugurazione dell'anno accademico\u00bb fosse \u00abincompatibile con un atteggiamento equilibrato e laico\u00bb. La nomina fu sbloccata solo circa un mese pi\u00f9 tardi (29 gennaio da parte del Senato, 1\u00ba febbraio da parte del Governo), quando il clamore mediatico si era ormai placato.\nReazioni in difesa di Benedetto XVI.\nIl mondo cattolico, alla notizia dell'annullamento della visita, reag\u00ec con indignazione parlando di \u00ablibert\u00e0 di espressione negata\u00bb. Il giorno successivo, studenti cattolici della Sapienza espressero la loro solidariet\u00e0 al Papa partecipando all'udienza del mercoled\u00ec. Il cardinale Ruini, all'epoca vicario di Roma, organizz\u00f2 invece una manifestazione la domenica successiva all'Angelus a Piazza San Pietro che doveva avere un ruolo di \u00abriconciliazione fra la citt\u00e0 di Roma e il Papa\u00bb, alla quale parteciparono rappresentanti di tutte le associazioni cattoliche oltre ad esponenti della politica.\nDurante la cerimonia d'inaugurazione, studenti di Comunione e Liberazione vi parteciparono con la bocca imbavagliata, esponendo cartelli sulla presunta \u00abmancanza di libert\u00e0 all'interno del mondo universitario italiano\u00bb.\nIl giornalista Giuliano Ferrara propose a tutti gli intellettuali che si erano laureati alla Sapienza di restituire provocatoriamente la loro laurea, ma l'appello non ebbe seguito.\nNel suo saggio del 2008 \"Considerazioni introduttive sugli attuali dibattiti fra laicismo, scienza, filosofia e religione\", il filosofo marxista-comunitarista Costanzo Preve ha fermamente difeso il pensiero di Benedetto XVI nei confronti delle critiche mossegli contro dal mondo laico, considerando quanto avvenuto alla Sapienza un episodio paradigmatico di tale scontro. Preve riassume la sua posizione in maniera netta e dura nei confronti dei laici (che per lo pi\u00f9 nel testo chiama \"laicisti\"): "}
{"id": "1636505", "revid": "287204", "url": "https://it.wikipedia.org/wiki?curid=1636505", "title": "Biritiba-Mirim", "text": "Biritiba-Mirim \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Mogi das Cruzes."}
{"id": "1636507", "revid": "307923", "url": "https://it.wikipedia.org/wiki?curid=1636507", "title": "Bia\u0142a", "text": ""}
{"id": "1636508", "revid": "287204", "url": "https://it.wikipedia.org/wiki?curid=1636508", "title": "Biala", "text": ""}
{"id": "1636509", "revid": "287204", "url": "https://it.wikipedia.org/wiki?curid=1636509", "title": "Ferraz de Vasconcelos", "text": "Ferraz de Vasconcelos \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Mogi das Cruzes."}
{"id": "1636510", "revid": "287204", "url": "https://it.wikipedia.org/wiki?curid=1636510", "title": "Guararema", "text": "Guararema \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Mogi das Cruzes."}
{"id": "1636511", "revid": "547034", "url": "https://it.wikipedia.org/wiki?curid=1636511", "title": "Assessore", "text": "Assessore (dal latino \"assessor\", \"chi siede accanto\", da \"assidere\") indica un funzionario incaricato di assistere un superiore nell'esercizio delle sue funzioni. \nIl significato concettuale si \u00e8 evoluto nel corso del tempo; era altres\u00ec detto assessore (o \"savio\" o \"consigliere\") il giurista al quale il giudice si rivolgeva per un parere sulla causa da decidere, secondo una prassi invalsa a partire dal XII secolo; in et\u00e0 contemporanea indica una carica politica. \nNel mondo.\nGermania.\nIn Germania il titolo di \"Rechtsassessor\" (assessore legale) \u00e8 attribuito a coloro che hanno superato il secondo degli esami di stato per l'accesso alle professioni legali (\"Assessorexamen\"), al quale si \u00e8 ammessi dopo aver superato il primo esame e svolto due anni di tirocinio legale (\"Rechtsreferendariat\"). Il superamento del secondo esame consente di esercitare la professione di avvocato o accedere, nel limite dei posti disponibili, alla carriera di giudice o alla professione di notaio.\nItalia.\nNell'ordinamento italiano, dal 1859 al 1907 furono detti \"assessori\" i due giudici togati che affiancavano il presidente della corte d'assise, mentre dal 1931 al 1951 si us\u00f2 lo stesso nome per i cinque giudici laici di questa corte, ora denominati giudici popolari e portati a sei.\nAttualmente il termine \u00e8 utilizzato per designare un componente dell'organo esecutivo di un ente locale o comunque territoriale, in particolare della giunta regionale, provinciale o comunale, diverso dal presidente (che, nel caso del comune, \u00e8 il sindaco). Il termine viene talora utilizzato anche per tradurre la denominazione attribuita in altri ordinamenti a funzionari che hanno un ruolo simile agli assessori degli enti territoriali italiani, quali l'\"adjoint\" (aggiunto) del sindaco in Francia, l'\"\u00e9chevin\" o \"schepen\" (scabino) in Belgio, il \"wethouder\" nei Paesi Bassi e il \"vereador\" in Portogallo.\nStati Uniti.\nNegli Stati Uniti d'America l'assessore (\"assessor\") \u00e8 un funzionario locale (della contea, municipalit\u00e0 ecc.), nominato o elettivo, con il compito di determinare il valore dei beni immobili al fine della loro tassazione."}
{"id": "1636512", "revid": "767487", "url": "https://it.wikipedia.org/wiki?curid=1636512", "title": "Wet lease", "text": "Con il termine wet lease (letteralmente in inglese \"noleggio umido\", in contrapposizione con \"dry lease\") si indica un contratto di noleggio di un aeromobile comprendente tutte le prestazioni accessorie quali assicurazione, equipaggio e manutenzione (solitamente definite con l'acronimo ACMI, \"aircraft, complete crew, maintenance, and insurance\").\nIl contratto di \"wet lease\" viene usualmente stipulato tra due compagnie aeree: il locatore di fatto fornisce al locatario una prestazione di servizio, e non, come nel caso del \"dry lease\", la disponibilit\u00e0 effettiva del mezzo; il locatore in effetti opera per conto del locatario un certo numero di voli, utilizzando una struttura interamente propria, ma tali voli vengono classificati con il codice IATA del locatario.\nL'utilizzo tipico del \"wet lease\" \u00e8 quello di garantire al locatario la \"copertura\" dei propri servizi in particolari momenti - ad esempio in periodi con particolari punte di traffico oppure quando gli aeromobili normalmente utilizzati dal locatario sono a terra per lavori di manutenzione di maggiore importanza - o per particolari rotte - ad esempio rotte molto brevi, dunque relativamente costose e/o poco frequentate e quindi poco remunerative per il locatario, il quale tuttavia, essendo una compagnia di bandiera, \u00e8 tenuto a garantirle."}
{"id": "1636514", "revid": "287204", "url": "https://it.wikipedia.org/wiki?curid=1636514", "title": "Itaquaquecetuba", "text": "Itaquaquecetuba \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Mogi das Cruzes."}
{"id": "1636515", "revid": "648716", "url": "https://it.wikipedia.org/wiki?curid=1636515", "title": "Dry lease", "text": "Con il termine Dry lease (letteralmente \"noleggio \"a secco\"\", in contrapposizione con wet lease) si intende quella forma di leasing utilizzata in particolare per gli aeromobili nella quale il mezzo viene noleggiato senza alcun elemento accessorio come assicurazione, equipaggio, assistenza a terra, manutenzione.\nIl \"dry lease\" viene utilizzato prevalentemente dalle compagnie aeree per acquisire la disponibilit\u00e0 a lungo termine dell'aeromobile, che verr\u00e0 gestito dalla compagnia stessa analogamente a quelli di propriet\u00e0, senza per questo assumersi il pesante impegno finanziario costituito dall'acquisto. Il locatore, in questo caso, \u00e8 quasi sempre un istituto di credito o una societ\u00e0 finanziaria specializzata.\nUn tipico \"dry lease\" ha una durata minima di due anni, richiede che la compagnia possieda il proprio Certificato di Operatore Aereo e che provveda alla registrazione dell'aeromobile. Le condizioni finanziarie sono studiate in modo da tenere conto della svalutazione del mezzo, degli obblighi di assicurazione e manutenzione e variano anche in funzione della localizzazione geografica e della situazione politica in cui opera la compagnia aerea.\nAll'opposto del \"dry lease\" vi \u00e8 il cosiddetto wet lease, in cui l'aeromobile viene noleggiato completo di tutto quanto richiesto per la sua operativit\u00e0."}
{"id": "1636516", "revid": "125604666", "url": "https://it.wikipedia.org/wiki?curid=1636516", "title": "Palazzo del Governo (La Spezia)", "text": "Il palazzo del Governo, noto anche come palazzo della Provincia, \u00e8 un edificio situato a La Spezia.\nIl progetto dell'edificio \u00e8 opera dell'architetto Franco Oliva, personalit\u00e0 molto presente nel contesto culturale della Spezia nella prima met\u00e0 del XX secolo. Costruito nel 1928, l'edificio risente ancora delle influenze eclettiche di fine XIX secolo con paramento a bugnato, finestrature a timpano e colonne composite.\nOspita oltre alla Prefettura anche la sede della Provincia della Spezia.\nL'apparato decorativo.\nSecondo Oliva l'opera dell'architetto doveva dedicarsi anche ai pi\u00f9 piccoli particolari di arredamento, a quelli decorativi oltre che a quelli strutturali. Applic\u00f2 quindi questi concetti nella realizzazione del primo palazzo della nuova Provincia. \nL'edificio manifesta il proprio fastoso effetto di rappresentanza nel volume architettonico compatto dall\u2019elegante apparato decorativo di facciata, composto da bassorilievi e dalle statue realizzate dallo scultore Augusto Magli, nel grandioso scalone a forbice, nei bronzi, nelle vetrate colorate, negli apparati in legno e in quelli marmorei in portoro, tutti disegnati da Franco Oliva.\nPi\u00f9 tardi alcune vetrate furono eseguite nel 1957 da Raffaele Albertella."}
{"id": "1636517", "revid": "406085", "url": "https://it.wikipedia.org/wiki?curid=1636517", "title": "Bia\u0142obrzegi", "text": ""}
{"id": "1636518", "revid": "110157", "url": "https://it.wikipedia.org/wiki?curid=1636518", "title": "Po\u00e1", "text": "Po\u00e1 \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Mogi das Cruzes. \u00c8 considerato un luogo di cura e turistico.\nAspetto generale.\n\u00c8 uno degli undici centri termali ufficiali dello Stato del San Paolo. Questo riconoscimento garantisce ai Comuni brasiliani una maggiore dotazione finanziaria da parte dello Stato per lo sviluppo del turismo regionale. Inoltre, il Comune acquisisce il diritto di aggiungere il suo nome accanto alla ragione sociale della Spa. Il settore pi\u00f9 importante di Po\u00e1 sono i servizi, in quanto la creazione di industrie inquinanti venne ostacolata a partire del 1970, anno in cui il centro divenne riconosciuto ad esclusiva vocazione termale e turistica.\nPur non essendo la regione pi\u00f9 ricca, Po\u00e1 supera i comuni adiacenti in molti indicatori sociali, dimostrando cos\u00ec che la crescita economica della citt\u00e0 \u00e8 pi\u00f9 equa e sostenibile che in altre, e che la sua popolazione vive una qualit\u00e0 una vita migliore, approfittando di strutture pubbliche, scuole, parchi e strutture sanitarie, ed il miglior e uniforme consumo di carburante. Negli ultimi anni la citt\u00e0 ha raggiunto oltre ai consueti indicatori sociali, un miglior punteggio nell'Indice di Sviluppo Umano (HDI), nell'indice di sviluppo del bambino (CDI) e nell'Indice di Educazione allo Sviluppo di base (IDEB). In questo Po\u00e1 supera tutti i comuni della regione. Nel 2007 venne considerata una delle citt\u00e0 pi\u00f9 sicure dello stato del San Paolo, in particolare il 5\u00b0, dietro solo a S\u00e3o Caetano do Sul, Barueri, Caieiras e Mogi das Cruzes.\nPo\u00e1 ha nel corso degli anni ha raggiunto elevati standard di vita : nel rispetto per la legge di responsabilit\u00e0 fiscale, per gli investimenti in progetti sociali e di infrastrutture, di progetti per l'assistenza sociale, per gli anziani, bambini, adolescenti, nella formazione professionale, aumentando il numero di aziende e imprese commerciali. Inoltre vi \u00e8 stata una sostanziale intensificazione delle campagne di vaccinazione e di programmi per la salute, e l'espansione degli indici scolastici e culturali della scuola. Grazie a tutto questo, Po\u00e1 venne considerata nel 2008 dal giornale Gazeta Mercantil come la citt\u00e0 pi\u00f9 dinamiche, 213\u00b0 in Brasile, 79\u00b0 tra i 645 contee, e il 1\u00b0 tra i comuni della Tiet\u00ea superiore.\nEconomia.\nNel 2010, secondo una previsione, si stim\u00f2 che l'indice di potenziale consumo del comune poteva raggiungere 1,4 miliardi di $. In base al CPI, il comune pu\u00f2 contribuire, per ogni 100 $ spesi in tutto il Brasile, esattamente per 6,408 cent. Ci\u00f2 pone la citt\u00e0 in 74\u00aa posizione in classifica dello Stato. La citt\u00e0 \u00e8 composta da 32.623 famiglie e 31.813 vetture . Nel 2010 il reddito pro capite dell'area urbana della citt\u00e0 era di $ 12.460.\nI settori dell'economia.\nIndustriale.\nDopo aver ricevuto il riconoscimento di localit\u00e0 termale, e dopo aver vietato dal 1970 l'installazione di industrie inquinanti, la citt\u00e0 inizi\u00f2 ad adattarsi ad una legislazione ambientale pi\u00f9 rigida, soprattutto per aiutare a preservare le acque sotterranee della citt\u00e0. Questo cambiamento ha condotto alla creazione di alcune attivit\u00e0 industriali pi\u00f9 rispettose dell'ambiente, anche se vi sono industrie di grandi dimensioni, tra le quasi 200 presenti nel suo territorio.\nPer esempio: l'azienda Copertina Ibar, che realizzi articoli in materiale refrattario si stabil\u00ec nel comune cinque anni prima dell'emancipazione industriale, cos\u00ec come la Inducabus, produttrice di cavi elettrici, e la controllata brasiliana della multinazionale Aunde, azienda che produce tessuti per auto. Insieme, la Ibar e la Aunde occupano quasi la met\u00e0 del Viana Calmon. Il quartiere che \u00e8 venuto a formarsi tra i due settori venne ribattezzato Vila Ibar. \nShopping.\nLe vie dello shopping sono la strada 26 marzo, e l'Avenue 9 luglio. Si trovano in centro, i migliori alloggi, e il maggior numero di banche. Sono presenti altri corridoi commerciali, come l'Avenue Lucas Nogueira Garcez, e l'Avenida Getulio Vargas. Si stima che vi siano circa 2.000 installazioni commerciali.\nServizi.\nI servizi \u00e8 il settore dell'economia pi\u00f9 sviluppato della citt\u00e0, settore che sfrutta diverse leggi di incentivazione fiscale: tra loro vi sono alcune utili ad attrarre le imprese, come per esempio quella atta a ridurre la tassa sui servizi (ISS), molto pi\u00f9 bassa rispetto alla maggior parte delle citt\u00e0 brasiliane. Mentre la vicina San Paolo, citt\u00e0 che concentra la maggior parte delle societ\u00e0 di servizi del Brasile, applica una tassa sugli oneri con una percentuale del 5%, a Po\u00e1 la tassa raggiunge il 2%. A Po\u00e1 sono presenti pi\u00f9 di 20.000 fornitori di servizi, tra cui spiccano la partecipazione di Banco Safra, la Safra Leasing, e il Banco Itau, Itau e Banco Consorzio Amministrato Itaucard, entrambi situati a Vila das Acacias, e la filiale di San Paolo della TMKT, una societ\u00e0 di telemarketing."}
{"id": "1636519", "revid": "287204", "url": "https://it.wikipedia.org/wiki?curid=1636519", "title": "Bialobrzegi", "text": ""}
{"id": "1636520", "revid": "729019", "url": "https://it.wikipedia.org/wiki?curid=1636520", "title": "Guerra della Quadruplice Alleanza", "text": "La guerra della Quadruplice alleanza fu combattuta dal regno di Spagna contro Inghilterra, Francia, Austria e Paesi Bassi per il predominio sul mare Mediterraneo. Dur\u00f2 dalla fine del 1717 all'inizio del 1720 e fu un esempio di integrazione fra attivit\u00e0 diplomatica e guerra.\nContesto.\nCome conseguenza della guerra di successione spagnola (1701\u20131713/1714) Filippo di Borbone fu riconosciuto re di Spagna, ma il regno perse con il trattato di Utrecht i suoi possedimenti in Italia. Il ducato di Milano, il regno di Napoli e quello di Sardegna finirono alla casa degli Asburgo mentre la Sicilia dovette essere assegnata alla casa di Savoia, regnante il duca Vittorio Amedeo II, che nell'occasione aveva ricevuto il tanto agognato titolo regale.\nInizialmente i paesi indeboliti da una guerra di tredici anni dovettero rafforzarsi. A questo proposito si distinse in modo particolare il cardinale Giulio Alberoni (1664 \u2013 1752). Questi aveva gi\u00e0 preparato nel 1714 il matrimonio fra Filippo V ed Elisabetta Farnese (1692 \u2013 1766) e negli anni successivi era divenuto consigliere personale della regina di Spagna, finch\u00e9 nel 1715 divenne primo ministro. Sotto la sua guida l'economia spagnola fu stabilizzata e fu riformata la situazione finanziaria. Alberoni riusc\u00ec quindi a costruire una nuova flotta (circa 50 navi di linea nel 1718), inizialmente destinata al confronto con la Sublime porta, ed a migliorare l'esercito.\nFilippo V aveva avuto dal suo primo matrimonio tre figli ed era chiaro fine di Elisabetta Farnese ottenere ducati in Italia per i propri figli, progetto per il quale si spender\u00e0 sempre e che riuscir\u00e0 a soddisfare in seguito, con il conferimento del regno di Napoli e Sicilia a Carlo e dei ducati farnesani al secondogenito Filippo di Borbone. Alberoni e Filippo V la sostennero in questo sforzo, poich\u00e9 entrambi ambivano a ricostruire l'antica grande Spagna. A questo scopo accamparono pretese su Sardegna e Sicilia.\nIn Francia, dalla morte di Luigi XIV (1715), il trono era retto dal duca di Orl\u00e9ans in nome del minorenne aspirante al trono, Luigi. A causa delle aspettative ereditarie della Spagna sul trono francese, nel caso di decesso del giovane Luigi XV, l'Inghilterra ritenne necessario impedire un'unione fra le due corone continentali di Francia e Spagna sotto un unico regno di un membro della casa di Borbone. Anche i Paesi Bassi si sentivano minacciati da un'ulteriore espansione spagnola. Ci\u00f2 condusse alla conclusione fra i tre stati di un'alleanza, siglata il 4 gennaio 1717, per fronteggiare il progetto egemonico della Spagna.\nSvolgimento della guerra.\nLe ostilit\u00e0 fino alla conclusione della Quadruplice alleanza.\nNel novembre 1717, senza curarsi dell'opposizione della triplice alleanza, la Spagna mand\u00f2 nella Sardegna austriaca (l'Austria era impegnata dal 1716 a fianco della Repubblica di Venezia nella Terza Guerra austro-turca) un corpo di spedizione di 8.000 soldati.\nLa reazione austriaca fu debole, poich\u00e9 le armate di Vienna erano impegnate nei Balcani e il presidente del Consiglio di guerra austriaco, principe Eugenio di Savoia (1663 \u2013 1736), voleva evitare lo scoppio di un conflitto in Italia. Egli si preoccup\u00f2 quindi solo di rafforzare le difese della citt\u00e0, in mano asburgica, di Napoli, che si considerava minacciata. Dopo la sconfitta inflitta nella battaglia di Petervaradino (5 agosto 1716) ai turchi da parte delle truppe austriache comandate dal principe Eugenio e la perdita di gran parte delle terre occupate dall'Impero ottomano nei Balcani, inclusa Belgrado (27 luglio 1718), sempre ad opera del principe Eugenio, le potenze della triplice alleanza cercarono di mediare una pace fra Austria ed Impero ottomano, affinch\u00e9 la prima potesse impegnarsi nel conflitto contro la Spagna.\nIl 21 luglio 1718 fu conclusa fra i due belligeranti la pace di Passarowitz e il 2 agosto dello stesso anno l'Austria entr\u00f2 nell'alleanza antispagnola, che divenne cos\u00ec la \"Quadruplice alleanza\". Questa era un accordo fra stati che avrebbe dovuto garantire il bilanciamento delle forze fra le potenze europee. L'imperatore Carlo VI rinunci\u00f2 in proposito ad eventuali pretese al trono spagnolo, acconsent\u00ec a uno scambio fra la Sicilia (in mano ai Savoia) e la Sardegna e alla creazione di una dinastia borbonica in Italia.\nQueste decisioni dovevano ora venir presentate alla Spagna e per questo furono inviate alla corte spagnola con la minaccia, in caso di rifiuto, di una dichiarazione di guerra.\nLe battaglie del 1718.\nCon il pretesto dell'ostilit\u00e0 del popolo siciliano ai Savoia, gi\u00e0 il 3 luglio 1718 era sbarcato in Sicilia, allora appunto da poco appartenente ai Savoia, un esercito spagnolo che conquist\u00f2 dapprima Palermo e poi occup\u00f2 l'intera Sicilia. Fece eccezione la citt\u00e0 di Messina, che dovette essere assediata fino a settembre. Il cardinale Alberoni consigli\u00f2 a Vittorio Amedeo II di unirsi alla Spagna contro l'Austria e spartire con la Spagna i territori occupati. L'Inghilterra di conseguenza invi\u00f2 nel Mediterraneo un'ingente squadra navale al comando dell'ammiraglio George Byng per tutelare i commerci inglesi.\nA Napoli si intese con il vicer\u00e9 austriaco conte di Daun che lo inform\u00f2 del prossimo intervento in Sicilia di un esercito austriaco. Per rendere ci\u00f2 possibile era necessaria come prima mossa possedere il controllo del mare. Byng si mise a caccia della flotta spagnola e la trov\u00f2 finalmente l'11 agosto 1718 di fronte a Capo Passero, la punta meridionale della Sicilia. Nella battaglia navale che ne segu\u00ec, Byng provoc\u00f2 gli spagnoli, agli ordini dell'ammiraglio Antonio de Gazta\u00f1eta e Iturribalzaga, a sparare il primo colpo e quindi li sconfisse in situazione di apparente legittima difesa. Gli spagnoli perdettero cos\u00ec una parte essenziale delle loro forze e non poterono pi\u00f9 sostenere le proprie truppe n\u00e9 in Sardegna n\u00e9 in Sicilia.\nIntanto il 2 agosto 1718 era stato siglato il trattato di alleanza fra Inghilterra, Austria e Francia e con la promessa di adesione futura anche dei Paesi Bassi, che va sotto il nome di Quadruplice alleanza e a Napoli era stato riunito un piccolo esercito austriaco che nell'autunno del 1718 si diresse verso la Sicilia, dopo che gli alleati ne avevano garantito il possesso all'imperatore. Per trasferire questo contingente a Milazzo fu sufficiente impiantare una piccola testa di ponte. Non manc\u00f2 comunque una battuta d'arresto, quando il 15 ottobre gli spagnoli (forti di 14 battaglioni di fanteria, 2 reggimenti di cavalleria e 2 reggimenti di dragoni, per un totale di combattenti) sconfissero una forza austriaca di uomini (19 battaglioni e 1 reggimento di dragoni): gli spagnoli ebbero perdite ( morti e feriti e 300 prigionieri), gli austriaci ( morti e feriti e prigionieri).\nIl 17 dicembre 1718 la Spagna respinse definitivamente le condizioni poste dalla Quadruplice Alleanza e la guerra fu dichiarata ufficialmente. Essa si estese anche alle colonie spagnole in Sudamerica, ove l'Inghilterra cerc\u00f2 di ottenere vantaggi, ma alla fine dell'anno si trovarono in guerra con la Spagna solo l'Austria e la stessa Inghilterra (la Francia e i Paesi Bassi entrarono in guerra solo nel 1719).\nLe battaglie dal 1719 fino alla pace.\nSubito dopo il cambio dell'anno anche la Francia entr\u00f2 in guerra, dopo che fu scoperto un complotto dell'ambasciatore spagnolo contro il principe reggente, duca di Orl\u00e9ans. Per imporsi sulla Spagna la Francia invi\u00f2 un esercito agli ordini del maresciallo Berwick che nella primavera del 1719 varc\u00f2 i Pirenei entrando nelle province basche, ma esso dovette ritirarsi in novembre a causa della pessima situazione dei rifornimenti. Un'altra offensiva verso la Catalogna, dopo la conquista di Fuenterrabia, Urgel e San Sebasti\u00e1n, dovette essere abbandonata per i medesimi motivi. Nelle colonie americane le truppe francesi conquistarono Pensacola in Florida.\nNel corso del 1719 l'Austria riusc\u00ec a riconquistare la Sicilia. Essendosi Eugenio di Savoia rifiutato di assumere il comando delle truppe austriache nell'isola, questo fu affidato a Claudio Florimondo d'Argenteau, conte di Mercy (1666 \u2013 1734). Egli assal\u00ec senza risultati il 20 giugno la citt\u00e0 siciliana di Francavilla, dove in quel giorno gli imperiali persero uomini (quasi un terzo dei uomini che componevano il loro esercito) in una battaglia contro spagnoli (che ebbero morti e feriti), ma pi\u00f9 avanti riusc\u00ec a conquistare Milazzo. Riconquist\u00f2 quindi Messina e si attest\u00f2 di fronte a Palermo. La pressione che la flotta inglese esercitava sulle forze spagnole si rivel\u00f2 presto notevole. Per indebolire l'Inghilterra, la Spagna decise di sostenere i giacobiti scozzesi nel lori movimento di indipendenza (Insurrezione giacobita). Il 6 marzo 1719 una flotta spagnola di circa uomini lasci\u00f2 il porto di Cadice per sbarcare sulle coste scozzesi.\nLe condizioni atmosferiche avverse e la vigilanza della flotta inglese impedirono per\u00f2 il successo della spedizione. Nel mese successivo fu allestita un'altra flotta a La Coru\u00f1a, ove furono imbarcati anche 300 soldati spagnoli, che sbarc\u00f2 sulle coste occidentali scozzesi presso Eilean Donan Castle. Nel giugno la piccola forza (con altri soldati scozzesi) fu sconfitta nella battaglia di Glen Shiel da 850 fanti e 120 dragoni inglesi, sostenuti da 4 batterie di mortai: i vincitori ebbero 21 morti e 100 feriti, gli sconfitti 100 morti, parecchi feriti e 274 prigionieri. Gli inglesi quindi contrattaccarono sbarcando in Galizia fra settembre ed ottobre una forza di circa uomini. In agosto entrarono in guerra anche i Paesi Bassi e divenne evidente che la Spagna non avrebbe potuto fronteggiare la forza della Quadruplice Alleanza.\nIl governo madrileno cerc\u00f2 di imboccare la strada della trattativa, ma gli alleati posero una condizione pregiudiziale: il cardinale Alberoni doveva essere allontanato dal governo spagnolo, prima che ci si ponesse al tavolo delle trattative. Nel dicembre 1719 l'Alberoni fu esonerato da tutti i suoi incarichi ed invitato a lasciare il paese entro due settimane. Quindi il 20 febbraio 1720 fu siglato il trattato dell'Aia, che pose fine alla guerra. Subito dopo furono sospese le ostilit\u00e0 in Palermo con la Convenzione di Palermo (1720).\nConseguenze della guerra.\nLa guerra si concluse con il Trattato dell'Aia (1720). Filippo V dovette sgombrare tutte le localit\u00e0 occupate. Al figlio di Elisabetta Farnese, Carlo, furono promessi il Ducato di Parma e Piacenza e il Granducato di Toscana, che dopo la prossima estinzione della linea maschile dei Farnese e dei Medici gli sarebbero stati attribuiti (a questo proposito dovr\u00e0 scoppiare una successiva guerra anglo-spagnola fra il 1727 e il 1729). Anche la colonia americana di Pensacola fu restituita alla Spagna dai francesi.\nGli Asburgo rinunciarono alla Sardegna e fu loro riconosciuta la Sicilia, in cambio della rinuncia a qualsiasi pretesa al trono spagnolo. Vittorio Amedeo II di Savoia fu quindi riconosciuto come re di Sardegna.\nIn un certo senso la guerra della Quadruplice Alleanza fu unicamente un seguito della guerra di successione spagnola, che non aveva definito in modo certo gli equilibri tra le potenze che si affacciavano sul mar Mediterraneo. Solo la Convenzione di Palermo diede luogo a chiari rapporti. La Spagna negli anni successivi uscir\u00e0 dal suo isolamento e con la guerra di successione polacca (1733-1738) riusc\u00ec persino a riportare sotto il suo controllo Napoli e la Sicilia."}
{"id": "1636521", "revid": "1305772", "url": "https://it.wikipedia.org/wiki?curid=1636521", "title": "Castrum Vetus", "text": "Il termine Castrum Vetus \u00e8 riferibile a differenti siti:"}
{"id": "1636523", "revid": "287204", "url": "https://it.wikipedia.org/wiki?curid=1636523", "title": "Sales\u00f3polis", "text": "Sales\u00f3polis \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Mogi das Cruzes."}
{"id": "1636524", "revid": "120393874", "url": "https://it.wikipedia.org/wiki?curid=1636524", "title": "Pine Gap", "text": "Pine Gap \u00e8 il nome usato comunemente per riferirsi ad una stazione di tracciamento satellitare a 23.799\u00b0 S, 133.737\u00b0 E, sud-ovest della citt\u00e0 di Alice Springs, nel cuore dell'Australia, una base mantenuta in esercizio dagli Stati Uniti d'America. Consiste di un grande complesso di computer, con otto antenne protette da radome, ed ha circa 800 addetti. La sua denominazione ufficiale \u00e8 Joint Defence Facility Pine Gap. \u00c8 ritenuta una delle pi\u00f9 grandi basi terrestri di ECHELON, e - tanto per l'aspetto esterno, quanto per l'operativit\u00e0 - pu\u00f2 essere paragonata alle strutture di SIGINT di Buckley Air Force Base, Colorado e Menwith Hill, Regno Unito. Si pensa che il personale americano che vi presta servizio appartenga per lo pi\u00f9 alla National Security Agency, ad agenzie di \"intelligence\" minori, ed alla CIA. Per gli australiani, l'agenzia coinvolta \u00e8 il \"Defence Signals Directorate\" (DSD). In effetti questa base \u00e8 frutto degli accordi UKUSA, che hanno le loro radici nelle attivit\u00e0 di intelligence elettronica della seconda guerra mondiale.\nBench\u00e9 buona parte delle attivit\u00e0 sia coperta da segreto, si sa comunque che Pine Gap \u00e8 coinvolta in molte operazioni con satelliti militari, e di conseguenza la base \u00e8 talora teatro di manifestazioni di protesta, da ultimo in occasione della guerra in Afghanistan.\nIl Rapporto Ball.\nNel 1999, anche a fronte del rifiuto governativo a fornire al Senato australiano informazioni sulla base, il professore universitario Des Ball - esperto di \"intelligence\" - ricevette l'incarico di tracciare un profilo di Pine Gap. Secondo il professore citato, da quando (9 dicembre 1966) i governi di Australia e Stati Uniti hanno sottoscritto il trattato di Pine Gap, le originarie due antenne erano divenute circa una ventina nel 1999; Il personale impiegato ha avuto la seguente evoluzione numerica: 400 unit\u00e0 negli anni 1970, 600 negli anni 1990, ed oggi sono verosimilmente un migliaio. La maggior espansione si \u00e8 registrata durante la Guerra fredda.\nHa descritto Pine Gap come la struttura, condotta dalla CIA, di controllo da terra ed elaborazione delle informazioni trasmesse dai satelliti geosincroni impegnati nella raccolta di intelligence \"SIGINT\", delineando quattro categorie di segnali raccolti:\nSecondo Ball, l'area operativa contiene tre sezioni - dalle quali gli australiani erano esclusi fino al 1980:\nOra gli australiani sono ufficialmente esclusi solo dalla \"National Cryptographic Room\" (analogamente, gli statunitensi sono esclusi dall'\"Australian Cryptographic Room).\" Quotidianamente si riunisce il \"Joint Reconnaissance Schedule Committee \" per determinare che cosa sorveglieranno i satelliti nelle 24 ore successive.\nCon la chiusura di Nurrungar, Pine Gap \u00e8 divenuta la stazione di controllo dell'USAF preposta al Defense Support Program (vigilanza sull'emissione di calore da parte di missili: il primissimo \"sensore di allarme\" per lanci di missili balistici).\nNei Media.\n\"Pine Gap\" \u00e8 una serie televisiva australiana trasmessa sul canale ABC dal 14 ottobre 2018.[1] La serie, scritta e ideata da Greg Haddrick e Felicity Packard, \u00e8 composta da sei episodi diretti da Mat King e prodotta da Screentime. In Italia \u00e8 stata interamente pubblicata su Netflix il 7 dicembre 2018.\nNel romanzo di Tom Clancy \"Rainbow Six\" i membri di \"Rainbow\", dopo aver catturato uno degli ecoterroristi che doveva compiere un attentato a Sydney durante le Olimpiadi, decollano dalla base aerea di Alice Springs, vicina ad \"una base di intelligence elettronica statunitense\" che \u00e8 ovviamente Pine Gap."}
{"id": "1636525", "revid": "2140725", "url": "https://it.wikipedia.org/wiki?curid=1636525", "title": "Suzano", "text": "Suzano \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Mogi das Cruzes."}
{"id": "1636526", "revid": "1543377", "url": "https://it.wikipedia.org/wiki?curid=1636526", "title": "Campione d'Italia", "text": "Campione d'Italia (\"Campi\u00f9n\" in dialetto comasco, : ; prima \"Campione\", ancor prima \"Campione d'Intelvi\") \u00e8 un comune italiano di abitanti della provincia di Como in Lombardia.\nExclave italiana in territorio svizzero, si affaccia sul lago di Lugano. Il territorio comunale \u00e8 separato dal resto della provincia ed \u00e8 circondato dal Cantone Ticino. Su richiesta dell\u2019Italia, la Commissione europea ha approvato la direttiva 2018/0124 che prevede l\u2019inclusione del comune di Campione d\u2019Italia nel territorio doganale dell\u2019Unione europea.\nEtimologia.\nLa denominazione originaria della localit\u00e0 \u00e8 semplicemente \"Campione\", toponimo forse giustificato dalla presenza di un castello d'epoca tardo-romana denominato \"Campilo, Campiglio\" o \"Campilionum\". Fino al 1865 la denominazione fu \"Campione d'Intelvi\" altrimenti semplificata in \"Campione Intelvi\". L'attuale composizione del nome fu decretata in epoca fascista con il regio decreto numero 1959 del 18 dicembre 1933 a seguito della domanda formulata in data 5 ottobre 1933 dal podest\u00e0 di Campione, in esecuzione della propria deliberazione del 10 giugno 1933, in cui si chiedeva l'autorizzazione di modificare la denominazione del comune in \"Campione d'Italia\", nome assunto a partire dal 25 febbraio 1934.\nGeografia fisica.\nCampione d'Italia \u00e8 un comune ed exclave di territorio italiano completamente circondato da territorio elvetico, con una superficie di circa 2,6\u00a0km\u00b2 (0,9\u00a0km\u00b2 di terraferma e 1,7\u00a0km\u00b2 di lago 'territoriale').\nL'estensione del comune \u00e8 esigua (la parte di terraferma \u00e8 il doppio della Citt\u00e0 del Vaticano) considerando che la conformazione orografica di forte pendenza rende possibile l'urbanizzazione su una superficie ancora minore. Infatti, la larghezza del territorio va dai pochi metri all'estremit\u00e0 nord ai circa 650\u00a0m (in linea d'aria) di quella meridionale con una variazione altimetrica di circa 324\u00a0m (dai 271\u00a0m al livello del lago ai 595 in corrispondenza del termine di confine). L'estensione lineare nord-sud del territorio \u00e8 di circa 2,5\u00a0km.\nLa lunghezza della linea di confine \u00e8 di circa 7\u00a0km dei quali 3,4\u00a0km terrestri.\nIl municipio dista da quello del comune di Alta Valle Intelvi circa ; in linea d'aria invece i confini tra i due comuni distano tra i 740 e i 745 metri.\nStoria.\nEt\u00e0 antica.\n\u00c8 ipotizzata l'esistenza di un insediamento sulle coste del lago di Lugano risalenti al I secolo a.C. quando i Romani vi avrebbero installato un posto avanzato di guardia a causa della discesa dei Reti lungo le valli alpine. L'ipotesi manca comunque del supporto di dati archeologici. Si pu\u00f2 immaginare che il villaggio fosse dedito all'agricoltura e alla pesca lacustre.\nMedioevo.\nDurante il Medioevo Campione fu luogo di insediamento longobardo. La conversione di questo popolo dall'arianesimo al cattolicesimo romano, avvenuta nel VII secolo, aument\u00f2 il prestigio della Chiesa di Roma, la quale cominci\u00f2 a ricevere lasciti e donazioni in tutta la Lombardia.\nIn questo clima si hanno le prime notizie testuali su Campione. Il primo documento, datato 756, riguarda la donazione di un uliveto in favore della locale basilica di San Zenone. Nel 769 vi \u00e8 la donazione di un altro uliveto sempre alla stessa basilica. Una data fondamentale per la definizione dello \"status\" di Campione \u00e8 il 777, anno in cui muore Totone da Campione, appartenente a una famiglia possidente locale di stirpe longobarda, che nel testamento nomina erede universale dei suoi terreni l'arcivescovo di Milano Tomaso. In seguito Campione pass\u00f2 al suo successore Pietro I, che lo don\u00f2 al monastero di Sant'Ambrogio di Milano.\nIl testamento di Totone, , ebbe conseguenze pi\u00f9 che millenarie nella storia politica di Campione, anzitutto perch\u00e9 stacc\u00f2 quella terra dalla dipendenza del vescovo di Como. Inoltre da quella data Campione divenne un feudo dell'abbazia di Sant'Ambrogio di Milano, il che cambi\u00f2 anche il suo \"status\" giuridico. Infatti la dominazione abbaziale si mantenne per circa nove secoli, mentre dal punto di vista politico questa signoria venne a costituire un'isola giurisdizionale, riconosciuta dal Sacro Romano Impero.\nDall'835 e fino al 1797, l'abbazia di Sant'Ambrogio spediva a Campione un monaco come parroco e un giurisdicente con le funzioni sia sacerdotali sia civili.\nA partire dall'editto di re Rotari Campione fu culla di una serie praticamente ininterrotta di lapicidi, plasticatori, pittori, capomastri, architetti e ingegneri attivi nei principali centri della Lombardia storica, conosciuti nella storia dell'arte come Maestri Campionesi.\nCampione seguir\u00e0 poi le vicende del Milanese, entrando nell'orbita della signoria dei Visconti e del Ducato di Milano sin a partire dalla sua fondazione nel 1395, pur mantenendo lo \"status\" di feudo imperiale concesso agli abati di Sant'Ambrogio di Milano: \"de facto\" Campione fu un'entit\u00e0 semi-indipendente all'interno del Ducato di Milano.\nEt\u00e0 moderna.\nNel 1521 i cantoni confederati svizzeri conquistarono il territorio del luganese costituendo un baliaggio che nei secoli successivi and\u00f2 a costituire parte del moderno Cantone Ticino. Lo \"status\" giuridico di Campione, quale feudo imperiale concesso agli abati ambrosiani, preserv\u00f2 il suo territorio dall'annessione alla Svizzera, ponendo cos\u00ec le premesse alla sua costituzione come \"exclave\" italiana in territorio elvetico.\nNel 1596 alcuni documenti testimoniano dispute di confine con Arogno. In quell'occasione il limitrofo comune svizzero accusava Campione di aver manomesso e fatto scomparire alcuni termini del confine di stato. La conferma della sentenza condannava i campionesi alla ridemarcazione del confine con il risarcimento pecuniario dell'operazione.\nGli obblighi dei campionesi nei confronti dell'abate milanese erano sanciti da statuti che vennero pubblicati solo nel 1639. Per quanto riguarda il territorio questi statuti prevedevano la nullit\u00e0 di donazioni operate a qualunque titolo e in qualsiasi forma da abitanti di Campione in favore di stranieri. Tali transazioni acquistavano validit\u00e0 solo se entro un anno il nuovo proprietario eleggeva la sua residenza nel feudo. Tali norme dovevano anche preservare l'integrit\u00e0 territoriale del feudo.\nLa prima rilevazione catastale della zona di Como e territori adiacenti avvenne nel 1718 sotto l'imperatore Carlo VI (1685-1740) che, tra alterne vicende, fu pubblicata sotto l'imperatrice Maria Teresa (1717-1780) il 1\u00ba gennaio 1760 e pass\u00f2 alla storia con il nome di Catasto Teresiano. Una seconda rilevazione avvenne nella prima met\u00e0 del XIX secolo e fu chiamata catasto Lombardo-Veneto.\nEt\u00e0 contemporanea.\nDopo oltre nove secoli quale feudo imperiale semi-indipendente, l'invasione francese del 1797 fece mancare la protezione della Chiesa e dell'Impero. Il 2 febbraio 1797 il territorio di Campione fu incorporato nella Repubblica Cisalpina. Per suffragare tale azione i francesi indissero un plebiscito per avvalorare l'intento di aiutare i campionesi. A seguito della \"debellatio\" della Repubblica Cisalpina da parte della coalizione austro-russa del 1799, vi fu l'occupazione austriaca e il 14 novembre dello stesso anno si proclam\u00f2 la decadenza dell'autorit\u00e0 feudale.\nIn altre parole, il 1799 fu l'anno in cui Campione cess\u00f2 di essere un feudo dell'abbazia milanese di Sant'Ambrogio. Restaurata la Repubblica Cisalpina nel 1800, essa fu trasformata in Repubblica Italiana nel 1801. Con la Repubblica Cisalpina, il territorio di Campione fu unito per la parte civile alla Val d'Intelvi, Dipartimento del Lario, Mandamento di San Fedele e pi\u00f9 tardi Mandamento di Castiglione. Per la parte ecclesiastica, che fino al 7 ottobre 1799 costituiva un'entit\u00e0 autonoma non appartenente a diocesi alcuna, Campione fu invece annesso alla pieve di San Mamete in Valsolda, compresa nell'arcidiocesi di Milano.\nUna delle ragioni per cui fu mantenuta l'unione di Campione all'arcidiocesi di Milano, escludendolo dalla diocesi di Como, fu data dall'ultimo vicario Carboni, che, interpellato dall'arcivescovo di Milano e dal vescovo di Como, ottenne di risolvere amichevolmente la questione: non per la secolare attinenza al rito ambrosiano, ma per la maggior durata del carnevale ambrosiano, alla quale i campionesi non erano disposti a rinunciare.\nDopo la proclamazione dell'Impero francese nel 1804, la Repubblica italiana divenne il Regno d'Italia con la corona a Napoleone. In questi eventi Campione segu\u00ec le sorti dei territori lombardi e fu rioccupata dai francesi. Forse approfittando della situazione di dominazione, i Cantoni svizzeri iniziarono a rivendicare il territorio di Campione, ma un referendum respinse l'annessione. Nel 1800 la Confederazione svizzera aveva proposto lo scambio di Campione con il villaggio di Indemini, situato tra il lago di Lugano e il lago Maggiore, ma la questione non ebbe seguito.\nNel 1814 il Cantone Ticino chiese ufficialmente all'alta Dieta federale di offrire i suoi buoni uffici nei lavori del Congresso di Vienna (1814-1815) ove la delegazione svizzera richiese, ancora senza successo, l'unificazione al Cantone Ticino di Campione. Nel 1815, a seguito della sconfitta di Napoleone, la Lombardia pass\u00f2 sotto il governo degli austriaci divenendo il Regno Lombardo-Veneto e Campione ne segu\u00ec le sorti rientrando nella provincia di Como.\nDopo le Cinque giornate di Milano (marzo 1848) e lo scoppio della prima guerra d'indipendenza italiana (marzo-agosto 1848) furono, per la prima volta, i campionesi a chiedere (29 marzo 1848) al governo svizzero l'annessione, essendo oramai probabile una loro unione al Regno di Sardegna in caso di occupazione del Regno Lombardo-Veneto. Il 9 maggio 1848 il governo ticinese chiese l'appoggio del Gran Consiglio per avvalorare la richiesta, considerando che:\nIl governo della Confederazione elvetica, dopo aver vagliato attentamente la richiesta, la respinse per opportunit\u00e0 politica al fine di conservare la dichiarata neutralit\u00e0. Terminata la dominazione austriaca con la seconda guerra di indipendenza italiana e la costituzione del Regno d'Italia nel 1861, i due governi decisero una revisione della linea di confine delimitata con molte difficolt\u00e0 con il Trattato di Varese del 1752. Tali trattative portarono alla Convenzione del 5 ottobre 1861 con la quale, per quanto riguarda Campione, veniva ceduto alla Svizzera, in via definitiva, il territorio della Costa di San Martino e della Casaccia, situati sulla riva opposta a Campione.\nDal 1861 il territorio di Campione non sub\u00ec ulteriori variazioni e nel 1923 la nuova demarcazione miglior\u00f2 semplicemente quella del secolo passato.\nIl Novecento.\nNel 1934, in pieno Fascismo, al nome del comune storico fu aggiunto lo specificativo \"d'Italia\" e ci fu la fondazione del casin\u00f2. L\u2019amministrazione fascista prosegu\u00ec per alcuni mesi dopo l\u2019armistizio, ma nella notte del 27 gennaio 1944 un gruppo di cittadini, inclusi i carabinieri locali, arrestarono i repubblichini e giurarono fedelt\u00e0 al Regno del Sud. Questa insurrezione fu unica nel suo genere, la prima in Italia settentrionale a non essere stata repressa: l\u2019isolamento territoriale infatti imped\u00ec alle forze nazifasciste di rioccupare Campione. Dopo l\u2019avvento della Repubblica, il comune \u00e8 stato incluso nella provincia di Como.\nIl villaggio sub\u00ec un forte sviluppo edilizio residenziale e turistico, in particolare dopo l'apertura del casin\u00f2 municipale; completamente riedificato nel 1999 su progetto dell'architetto ticinese Mario Botta definito dalla critica un \"ecomostro\" per l'imponente cubatura spigolosa.\nAnni Duemila.\nDal luglio 2018 Campione d\u2019Italia attraversa un periodo di crisi, causato soprattutto dal fallimento del casin\u00f2 che ha accumulato debiti per 5 milioni di franchi. Dal 1\u00ba gennaio 2020, il territorio del comune \u00e8 entrato a far parte dell'area doganale dell'Unione Europea; di conseguenza, l'unico accesso stradale a Campione diviene a tutti gli effetti un posto di frontiera presidiato dalle Guardie di Confine elvetiche e dalla Guardia di Finanza italiana. A seguito di questo cambiamento, i cittadini del comune tornano a immatricolare i loro veicoli nuovamente con targhe italiane e a non utilizzare pi\u00f9 quelle svizzere.\nStemma.\nLo stemma araldico comunale, concesso con decreto del presidente della Repubblica l'8 gennaio 1997 \u00e8 uno scudo gotico presentante la seguente blasonatura:\nCiascun elemento \u00e8 evocativo di un aspetto della storia campionese: il pastorale allude al periodo in cui la localit\u00e0 era feudo dell'abate di Sant'Ambrogio a Milano, la mano con la sferza \u00e8 il tradizionale attributo del santo patrono milanese per la sua opera di custode e difensore della fede contro gli ariani (siffatta iconografia si ritrova anche nel gonfalone del comune di Milano), la chiocciola alluderebbe o all'immaginaria derivazione del toponimo comunale da \"CAMPUS HELICEUS\" (letteralmente \u201ccampo delle chiocciole\u201d) o all'uso dei maestri campionesi di portare con s\u00e9 i loro beni (rappresentati dalla conchiglia) lasciando al contempo il segno del loro passaggio (come la bava del mollusco) ovunque andassero, grazie alle loro opere e ai loro lavori. Il cartiglio col motto \"COMMUNITAS CAMPILIONI\" lega invece il toponimo alla parola latina \"Campilia\", designante un insieme di appezzamenti di terra coltivabili.\nLo stemma viene declinato in due versioni: una, secondo il modello araldico svizzero, del tutto priva di orpelli esterni, mentre l'altra, oltre a presentare la forma emblematica di scudo francese moderno, include i coronamenti araldici comunali propri della Repubblica Italiana (corona turrita e serto di quercia e alloro serrato da un nastro tricolore).\nSociet\u00e0.\nEvoluzione demografica.\nPrima dell'unit\u00e0 d'Italia\nDopo l'unit\u00e0 d'Italia\nEtnie e minoranze straniere.\nSecondo le statistiche ISTAT al 1\u00ba gennaio 2014 la popolazione straniera residente nel comune era di 497 persone, pari al 24% della popolazione.\nPeculiarit\u00e0 e regole speciali.\nIl comune \u00e8 fortemente integrato dal punto di vista economico con la Svizzera: nel commercio sono correntemente usati ed accettati sia l'euro sia il franco svizzero, la rete telefonica locale \u00e8 allacciata a quella svizzera e fino alla fine dell'anno 2019 sia al sistema postale elvetico col codice CH-6911 che a quello italiano col codice I-22061. Pur non facendo ufficialmente parte dell'area doganale svizzera, Campione fu sottoposto al relativo regime doganale dal 1925 al 2019: a seguito di una decisione unilaterale delle autorit\u00e0 svizzere, il comune fu infatti soggetto all'imposizione dell'IVA svizzera, rendendolo una zona extradoganale dal punto di vista italiano.\nPer quanto concerne la circolazione veicolare, fino alla fine del 2019 gli automezzi intestati a residenti a Campione (ivi compresi i mezzi della polizia locale) erano immatricolati in Canton Ticino e cos\u00ec anche le patenti di guida in uso erano quelle elvetiche; la stessa prassi era estesa a natanti e patenti nautiche. Con il passaggio del comune alla zona doganale dell'Unione europea, ai residenti sono stati accordati due anni di tempo per convertire le licenze e reimmatricolare i veicoli.\nA seguito di un accordo con le poste svizzere, dal maggio 1944 l'ufficio postale di Campione d'Italia utilizz\u00f2 propri francobolli. L'accordo rest\u00f2 in vigore fino al 31 maggio 1952. C'era, sino alla fine dell'anno 2019, un ufficio postale gestito dal comune in cui erano effettuabili operazioni sia con Poste Italiane sia con la Posta Svizzera.\nCampione d'Italia ha la particolarit\u00e0 di essere un'exclave separata dal territorio italiano da un lago: non \u00e8 possibile raggiungere l'Italia da Campione attraversando il Lago di Lugano senza passare nelle acque territoriali svizzere. A tal proposito l'Italia, con il decreto del Presidente della Repubblica n. 633/1972, regola il proprio settore lacustre e lo definisce come \"acque italiane del Lago di Lugano\", comportando la non applicazione della normativa doganale italiana in fatto di IVA al 22% e altre accise. Il confine tra la Svizzera e Campione fu considerato aperto, senza controlli di frontiera, sino al 31 dicembre 2019.\nIn seguito a un accordo firmato il 7 settembre 2011 al municipio di Campione d'Italia dal sindaco Maria Paola Mangili Piccaluga, dal presidente del Consiglio di Stato ticinese Laura Sadis e dal Cancelliere di Stato Giampiero Gianella, i cittadini residenti a Campione vennero equiparati a quelli svizzeri, compresi coloro che erano domiciliati nei paesi confinanti, e fu istituita una commissione paritetica permanente tra il comune di Campione d'Italia ed il Canton Ticino.\nLa sicurezza a Campione d'Italia \u00e8 garantita dall'Arma dei Carabinieri e dalla Polizia Locale. \u00c8 presente anche la Protezione Civile italiana.\nCasin\u00f2.\nCampione \u00e8 famosa per aver ospitato fino a met\u00e0 del 2018 uno dei casin\u00f2 italiani (gli altri tre aperti sono Venezia, Sanremo, Saint Vincent), regolato da una legislazione risalente a prima della Seconda guerra mondiale, pi\u00f9 favorevole rispetto a quella italiana e svizzera. Nel 2007 il casin\u00f2 di Campione ha traslocato in un moderno e pi\u00f9 ampio edificio concepito dall'architetto ticinese Mario Botta. Con una superficie quadrata di 590.000 metri quadrati, era il pi\u00f9 grande casin\u00f2 in Europa.\nFallimento.\nIl 27 luglio 2018 il Tribunale di Como ha dichiarato fallito il casin\u00f2, accogliendo la richiesta presentata dalla Procura di Como in seguito all'impossibilit\u00e0 da parte del casin\u00f2 di versare le quote dovute al Comune di Campione, unico socio, provocandone il dissesto finanziario.\nA seguito della chiusura della casa di gioco e del licenziamento collettivo dei 482 dipendenti, l'enclave di Campione d'Italia ha visto una drastica diminuzione di turisti attirati dall'esercizio del casin\u00f2, comportando un rapido peggioramento delle condizioni economiche e sociali della popolazione residente nell'enclave Italiano. Conseguentemente al fallimento hanno chiuso la scuola dell'infanzia e un centro degli anziani, portando inoltre a numerose diffide da parte dei dipendenti pubblici al comune per il mancato pagamento degli stipendi e contributi per il funzionamento delle strutture.\nSport.\nA Campione d'Italia ha sede l'Associazione Polisportiva Campionese, fondata nel 1978, con l'obiettivo il promovimento di attivit\u00e0 sportive, in particolare il gioco del calcio. La sua prima squadra, che gioca le partite casalinghe al centro sportivo comunale, \u00e8 l'unica squadra italiana di calcio a militare nel campionato svizzero in Quarta Lega ticinese. L'A.P. Campionese \u00e8 inoltre attiva nello sci, nella pallavolo, nel beach volley e nell'atletica leggera. Tutte le squadre militano in Svizzera.\nCiclismo.\nIl 20 maggio 1968 da Campione d'Italia ha preso il via il Giro d'Italia con il prologo a cronometro individuale vinto dal francese Charly Grosskost e il giorno dopo ha preso il via la tappa Campione d'Italia-Novara vinta dal belga Eddy Merckx."}
{"id": "1636527", "revid": "1305772", "url": "https://it.wikipedia.org/wiki?curid=1636527", "title": "Castrum Novum", "text": "Il termine Castrum Novum \u00e8 riferibile a differenti siti :"}
{"id": "1636528", "revid": "123632769", "url": "https://it.wikipedia.org/wiki?curid=1636528", "title": "Winry Rockbell", "text": " \u00e8 un personaggio immaginario della serie manga e anime \"Fullmetal Alchemist\", scritto e disegnato dalla mangaka Hiromu Arakawa.\nAspetto e personalit\u00e0.\nWinry \u00e8 un'amica d'infanzia di Ed e Al, \u00e8 molto legata ai due e si preoccupa costantemente della loro incolumit\u00e0. \u00c8 inoltre innamorata di Ed, lo ammette nel manga e nell'anime 2009 dichiarandolo in un episodio anche se quando Edward le chiede che cosa abbia detto, ella risponde negando di aver parlato. \u00c8 una giovane adolescente dai capelli biondi lunghi e lisci raccolti in una coda alta e pettinati con la frangia, e il viso rotondo. Gli occhi azzurri le donano un'aria semplice e ingenua che il suo carattere spesso irascibile tuttavia smentisce. Quando lavora indossa una tuta da operaio molto larga con la parte superiore legata alla vita, una fascia per coprire il seno, dei guanti e dei sandali; quando \u00e8 in borghese sfoggia una minigonna, degli stivaletti in pelle, una giacca nera e una maglietta chiara. Ha inoltre dei piercing su entrambe le orecchie.\nWinry \u00e8 una ragazza forte e decisa, con un carattere molto autoritario, e scrupolosa quando si tratta del suo lavoro. Ed la definisce fin dall'infanzia una maniaca della meccanica, difatti quando si trova di fronte ad un oggetto meccanico, la ragazza ha un'irrefrenabile voglia di aprirlo ed analizzarlo per scoprirne i segreti, che si tratti di un trattore o anche solo dell'orologio d'argento di Edward. \u00c8 molto orgogliosa dei suoi automail e si arrabbia tutte le volte che Ed li rompe (cosa che succede spesso), tanto da arrivare a lanciargli addosso chiavi inglesi o inseguirlo con una motosega; nel manga si diverte a deridere Ed sulla sua statura, sebbene sia alta pi\u00f9 o meno come lui; nel manga e nell'anime del 2009, ha scoperto recentemente di esserne innamorata, e ha ricevuto dall'Alchimista d'Acciaio la promessa che la prossima volta che pianger\u00e0 sar\u00e0 di gioia, il giorno in cui i fratelli Elric si riprenderanno i loro corpi.\nStoria.\nManga e anime del 2009.\nNel manga appare per la prima volta nel nono capitolo, durante il ritorno dei due fratelli a Resembool: \u00e8 sempre lei, assieme a sua nonna, a riparare gli automail di Ed, e successivamente viene chiamata a Central City per una manutenzione a domicilio al suo braccio quando l'Alchimista \u00e8 impossibilitato ad andarsene dalla citt\u00e0 a causa della minaccia di Scar. Sempre in questa occasione, la ragazza riesce a riavvicinare Ed e Al, convincendo quest'ultimo del fatto che i suoi ricordi sono veri, e non creati artificialmente da suo fratello. In seguito si fa trasportare a Rush Valley, la mecca degli automail, e qui si improvvisa medico facendo nascere il nipotino di Dominic, compagno di studi di Pinako e costruttore di automail. Dopo aver scoperto il contenuto dell'orologio d'argento di Ed, ovvero la data del 3 ottobre con la scritta \"Don't Forget\" (\"Non dimenticare\") che rappresenta la promessa fatta il giorno in cui il ragazzo lasci\u00f2 Resembool, decide di fare da tirocinante e cominciare un intenso apprendistato a Rush Valley.\nTornata dopo un po' di tempo a Central City per curare la manutenzione al braccio di Ed, Winry ascolta il discorso tra Ed e Al, riguardante il corpo di quest'ultimo e la possibilit\u00e0 di recuperarlo; notando la decisione del ragazzo e la sua fermezza Winry si sofferma per la prima volta sulle spalle di Ed e sulla loro larghezza, il giorno dopo apprende la notizia della morte di Hughes, e in seguito scopre il volto dell'assassino dei suoi genitori: Scar. In preda all'ira raccoglie una pistola da terra e la punta verso l'uomo di Ishbar, il quale di tutta risposta si lancia verso la ragazza e si blocca solo quando Ed fa da scudo frapponendosi tra i due dandole nuovamente la schiena: dopo questo gesto Winry si rende conto di tutte le volte che \u00e8 stata costretta a vedere la schiena di Ed allontanarsi e capisce di esserne innamorata. Finita la battaglia dei due Elric contro Scar, Ed le promette che il giorno in cui riprenderanno i loro vecchi corpi pianger\u00e0 di gioia, non pi\u00f9 di dolore, strappandole uno spontaneo sorriso prima della partenza. Winry viene poi chiamata dall'esercito a Briggs, con la scusa di riparare i suoi Automail, ma in realt\u00e0 \u00e8 presa come ostaggio per riuscire a tenere d'occhio le mosse di Edward e Alphonse.\nLa ragazza fa in modo che il maggiore degli Elric abbia degli automail adatti al clima gelido di Briggs, e segue lui e Al quando i fratelli partono alla ricerca di Scar e Marcoh per conto di Kimbly. Quando incontra l'uomo che ha ucciso i suoi genitori, Winry lo cura dalle ferite come avrebbero fatto i coniugi Rockbell dimostrando una grande forza d'animo, e finge di farsi prendere in ostaggio da lui secondo il piano di Edward volto a sfuggire a Kimbly. Si reca quindi a Briggs insieme a May, Marcoh, Yoki e Scar per poi essere raggiunta da Alphonse, e dopo aver trovato rifugio in un campo di profughi di Ishbar insieme al resto del gruppo, riconosce Hohenheim come il padre dei fratelli Elric.\nTornata a Resembool con l'aiuto dei militari di Briggs, Winry ha ospitato quindi Edward, Greed e le chimere che li accompagnano a casa sua, e ha indirizzato il ragazzo a Kanama per incontrare Hohenheim.\nNegli ultimi capitoli Winry, come tutta la popolazione di Amestris, \u00e8 vittima del sacrificio umano ad opera del Padre. L'ultima parola che la ragazza sussurra prima di perdere conoscenza \u00e8 il nome di Edward. Ma grazie al piano di Hohenheim, riacquista la sua anima insieme al resto della popolazione, affermando di aver provato, nel momento in cui non era consciente, una sofferenza inaudita che la trasportava in un vortice di angoscia.\nNell'ultimo capitolo, quando lo scontro finale con il padre si \u00e8 concluso, Winry, all'oscuro dell'esito positivo della battaglia, \u00e8 a Resembool e spera nel ritorno dei fratelli Elric. Quando questi si presentano una mattina, Al che ha riacquistato il suo corpo e Ed il suo braccio, sani e salvi, Winry gli corre incontro accogliendoli con un \"bentornati a casa\" e con le lacrime agli occhi. La promessa di Ed \u00e8 stata cos\u00ec mantenuta.\nDopo due anni dalle vicende narrate, ritroviamo Winry alla stazione di Reesembool che attende insieme a Ed il treno che porter\u00e0 il ragazzo ad Ovest, dove amplier\u00e0 le sue conoscenze e cercher\u00e0 nuovi modi per aiutare la gente.\nQui, tra imbarazzo e timidezza, Ed gli dichiara il suo amore in un modo molto insolito (proponendo uno \"scambio equivalente\": met\u00e0 della vita di Winry, in cambio di met\u00e0 della sua).\nWinry offre la sua vita per intero, poi, imbarazzata, pensa ad altre percentuali e Ed ride. E mentre Winry crede che lui si stia prendendo gioco di lei, lui la abbraccia teneramente chiedendole di aspettarlo.\nL'ultima immagine che chiude la serie, vede Winry cresciuta con in braccio una bambina e al suo fianco Ed, divenuto chiaramente suo marito (infatti si vede una fede al dito), con in braccio un bambino di poco pi\u00f9 grande.\nAnime del 2003.\nNella prima serie animata la sua storia cambia di poco: anche qui infatti \u00e8 innamorata di Ed, seppure non lo ammette in alcuna occasione, non \u00e8 mai presente vivamente nella storia, e rimane in secondo piano a preoccuparsi per le sorti di Ed e Al. Nel finale viene totalmente tagliata fuori. La differenza fondamentale per\u00f2 \u00e8 l'assassino dei suoi genitori: i due, infatti, medici \"missionari\", vengono uccisi durante la guerra di Ishbar da un titubante Roy Mustang sotto ordine del comandante supremo, poich\u00e9 sul campo di battaglia i Rockbell curavano sia alleati che nemici e questi ultimi tornavano a combattere contro i soldati. Dopo averlo scoperto, inizia a provare rancore nei confronti del colonnello, ma alla fine della serie, sentite le sue ragioni, riesce a perdonarlo.\nIl conquistatore di Shamballa.\nLa ragazza spera sempre nel ritorno di Ed, ma cerca anche di convincere Al di smettere di cercarlo, in quanto preoccupata per lui. Verso la fine del film, accompagnata da Sheska tra le rovine al di sotto Central City, rincontra Edward e si ricongiunge a lui con un tenero abbraccio. Poco dopo, rivela di aver preparato, e di essersi sempre portata dietro dei nuovi automail appositamente per consegnarli a lui, ipotizzando quanto Ed sarebbe cresciuto nel frattempo e riuscendo alla perfezione ad adattarli alle sue misure.\nAlla fine vede Ed rientrare nel portale precipitando con il dirigibile e intuisce le sue intenzioni rendendosi conto che non torner\u00e0 pi\u00f9 indietro."}
{"id": "1636529", "revid": "123344485", "url": "https://it.wikipedia.org/wiki?curid=1636529", "title": "Dimetildicarbonato", "text": "Il dimetildicarbonato (DMDC) \u00e8 un composto organico. A temperatura ambiente si presenta come un liquido incolore con un odore pungente. \nViene utilizzato principalmente come conservante per bevande, coadiuvante tecnologico o sterilizzante e agisce inibendo gli enzimi acetato chinasi e la glutammato decarbossilasi. \u00c8 stato anche proposto che il DMDC inibisca gli enzimi alcol deidrogenasi e gliceraldeide 3-fosfato deidrogenasi causando la metossicarbonilazione dei loro componenti di istidina.\nUso nel vino.\nNel vino, \u00e8 spesso usato per sostituire il sorbato di potassio, in quanto inattiva i lieviti in esso presenti, come i \"Brettanomyces\". Una volta che \u00e8 stato aggiunto alle bevande, l'efficacia della sostanza chimica \u00e8 fornita dalle seguenti reazioni:\nL'applicazione del DMDC \u00e8 particolarmente utile quando il vino deve essere sterilizzato ma non pu\u00f2 essere filtrato, pastorizzato o solforato in condizioni sterili. Il DMDC viene anche utilizzato per stabilizzare bevande analcoliche come bevande gassate o non gassate, bevande sportive isotoniche, t\u00e8 ghiacciati e acque aromatizzate.\nIl DMDC viene aggiunto prima del riempimento della bevanda. Si scompone quindi in piccole quantit\u00e0 di metanolo e anidride carbonica, che sono entrambi componenti naturali dei succhi di frutta e verdura.\nIl Scientific Committee on Food dell'UE, la FDA negli Stati Uniti e il JECFA dell'OMS hanno confermato il suo uso nelle bevande. La FDA ha approvato il suo uso nei vini nel 1988, fissando il livello massimo consentito a 200 mg/L, e solo se sono presenti meno di 500 cellule di lievito/ml al momento del dosaggio. \u00c8 anche approvato nell'UE, dove \u00e8 elencato sotto il numero E E242, cos\u00ec come in Australia e Nuova Zelanda."}
{"id": "1636530", "revid": "224230", "url": "https://it.wikipedia.org/wiki?curid=1636530", "title": "Quadruplice Alleanza (1718)", "text": ""}
{"id": "1636531", "revid": "12109", "url": "https://it.wikipedia.org/wiki?curid=1636531", "title": "Joint Defence Facility Pine Gap", "text": ""}
{"id": "1636534", "revid": "125259539", "url": "https://it.wikipedia.org/wiki?curid=1636534", "title": "The Ronettes", "text": "The Ronettes sono state un \"girl group\" statunitense di genere pop, formatosi nel 1959 a New York.\nDivenute popolari grazie soprattutto ai loro lavori in collaborazione con il produttore Phil Spector, le \"Ronettes\" furono l'unica band formata da ragazze ad essere invitata ad esibirsi con i Beatles, nell'ultimo tour americano del gruppo di Liverpool nell'estate del 1966.\nBiografia.\nGli inizi.\nNel 1957, Veronica Bennett (pi\u00f9 tardi conosciuta come Ronnie Spector, una volta divenuta moglie del produttore Phil Spector) forma il gruppo che sarebbe poi diventato noto come \"The Ronettes\" e composto dalla stessa Ronnie, da sua sorella Estelle e dalle loro cugine Nedra, Diane ed Elaine. Le cinque ragazze imparano a perfezionare le loro armonie vocali nella loro abitazione per poi iscriversi ad uno show amatoriale all'Apollo Theater dove rimediano un insuccesso e la successiva defezione di Elaine e Diane che lasciano il gruppo dopo quella notte.\nCome trio, le \"Ronnie and the Relatives\" (questo il loro primo nome), arrivarono al loro primo contratto discografico con la \"Colpix Records\" nel 1961 e a pubblicare due singoli: \"I Want a Boy\" nel mese di agosto e \"I'm Gonna Quit While I'm Ahead\" nel gennaio del 1962 che per\u00f2 non riescono ad entrare nella Billboard Top 100.\nNel mese di aprile e giugno del 1962 la \"Colpix\" pubblica i primi due singoli accreditati alle Ronettes, \"Silhouettes\" e la ristampa di \"I'm Gonna Quit While I'm Ahead\" a cui segue un ultimo brano (\"Good Girls\") che, nel marzo del 1963, decreta l'addio della band dall'etichetta.\nNei primi mesi del 1963, stufa degli insuccessi con la \"Colpix Records\", Estelle contatta telefonicamente il produttore Phil Spector e lo convince a organizzare un provino per lui che, con la sua \"Philles Records\", era da tempo alla ricerca di nuove voci femminili.\nAll'audizione Spector si sedette al pianoforte e accompagn\u00f2 il gruppo che cominci\u00f2 a cantare \"Why Do Fools Fall in Love\" quando, improvvisamente, alzandosi dal suo posto esclam\u00f2: \u00abEcco! \u00c8 questo! Questa \u00e8 la voce che stavo cercando!\u00bb.\nNel marzo del 1963, quindi, Spector propose alle ragazze un accordo per una collaborazione che le port\u00f2 al successo.\n\"Be My Baby\".\nPrimo frutto di questa collaborazione \u00e8 il singolo \"Be My Baby\". Scritta dallo stesso Phil Spector assieme a Jeff Barry e Ellie Greenwich, registrata nel luglio del 1963 e pubblicata nell'agosto successivo, \"Be My Baby\" ottiene subito un successo incredibile e diventa una hit da classifica, piazzandosi al numero due della Billboard Top 100.\nSpesso citata come la massima espressione del cosiddetto Wall of Sound di Spector, negli anni a seguire diverr\u00e0 una delle canzoni pi\u00f9 conosciute della sua era e, sicuramente, anche uno dei brani che maggiormente hanno influenzato l'evoluzione dell'intero genere pop, piazzandosi alla posizione numero 22 della lista delle 500 migliori canzoni di tutti i tempi, secondo la rivista \"Rolling Stone\".\n\u00abLe nostre vite sono state capovolte\u00bb ricord\u00f2 Ronnie Spector in seguito. \u00abTutte le cose che avevo sempre sognato finalmente si avverarono.\u00bb\nNel novembre del 1963 la band, assieme ad altri artisti dell'etichetta, registra il disco natalizio \"A Christmas Gift for You\" a cui le Ronettes contribuiscono con tre canzoni: \"I Saw Mommy Kissing Santa Claus\", \"Sleigh Ride\" e \"Frosty the Snowman\".\n\"Baby I Love You\".\nDopo il successo del loro primo singolo, Phil Spector, impaziente di realizzare un seguito con la band, scrive \"Baby, I Love You\" di nuovo con Barry e Greenwich, esortando le Ronettes a lasciare New York per la California proprio per registrare il nuovo singolo nei \"Gold Star Studios\", di propriet\u00e0 del produttore.\nA causa per\u00f2 di un problema nato dal fatto che le Ronettes sarebbero dovuto partire per il \"Caravan of Stars\" tour, invitate dall'organizzatore Dick Clark, Spector decise di tenere con s\u00e9 Ronnie Spector per le session di registrazione e di sostituire Estelle e Nedra (partite per il tour) nei cori con l'altra cugina Elaine (ex membro del gruppo) e con Cher.\nCon la collaborazione di Leon Russell al pianoforte, il brano venne ultimato a inizio autunno del 1963 e pubblicato, nel novembre dello stesso anno, raggiungendo la posizione numero 24 negli Stati Uniti e la numero 11 nel Regno Unito.\nNel gennaio del 1964 il gruppo parte per il loro primo tour in Inghilterra e, al loro ritorno, entra di nuovo in studio per registrare \"Keep On Dancing\" e \"Girls Can Tell\", due canzoni scritte sempre dal trio Barry, Greenwich e Spector.\nTra aprile e giugno del 1964 escono due nuovi singoli, \"(The Best Part of) Breakin' Up\" e \"Do I Love You?\" che per\u00f2 non raggiungono il successo dei precedenti, anche se riescono a entrare per breve tempo nella \"Billboard Top 40\".\n\"Presenting the Fabulous Ronettes\".\nNel corso del 1964, le Ronettes, appaiono in numerosi spettacoli televisivi come \"American Bandstand\", \"Hullabaloo\" e \"Ready, Steady, Go\" e, mentre la popolarit\u00e0 di altri gruppi simili (come The Crystals e The Marvelettes) comincia a diminuire, quella del trio di New York continua a crescere.\nNell'estate di quell'anno, la band entra in studio per registrare il brano \"Walking in the Rain\" che diventer\u00e0 poi il singolo di maggior successo del gruppo dopo \"Be My Baby\" ed anche l'unica canzone prodotta da Phil Spector che lo porta a vincere un Grammy Award.\nA seguito del successo di \"Walking in the Rain\", l'etichetta decide di pubblicare il primo album in studio del gruppo, intitolato \"Presenting the Fabulous Ronettes Featuring Veronica\", che esce verso la fine del 1964 e che include tutti i precedenti singoli di successo della band. L'album si rivel\u00f2 un discreto successo commerciale, piazzandosi al numero 96 nella classifica di Billboard.\nNel febbraio del 1965 esce \"Born to Be Together\", nuovo singolo del gruppo, che arriva solo al numero 52 della Billboard 100 e che \u00e8 il preludio ad una serie di altre registrazioni di canzoni che Phil Spector rifiuta di pubblicare, una volta completate.\nIl declino.\nMentre la popolarit\u00e0 delle Ronettes diventava sempre maggiore, il rapporto tra Ronnie e Phil Spector divenne sempre pi\u00f9 teso e il produttore decise di mettere un freno all'ascesa del trio, proprio nel timore che un giorno sarebbe potuto diventare pi\u00f9 importante di lui e cercando di non pubblicare i dischi che la band era contrattualmente obbligata a realizzare.\nTra le canzoni registrate durante questo periodo e rimaste inedite ci sono \"Paradise\", \"Everything Under the Sun\", \"I Wish I Never Saw the Sun Shine\" e soprattutto \"Chapel of Love\" che, registrata nei primi mesi del 1964, Spector rifiut\u00f2 poi di pubblicare come singolo. \u00abAbbiamo pensato che fosse un grande pezzo e abbiamo praticamente pregato Phil Spector di pubblicarlo\u00bb scrisse pi\u00f9 tardi Ronnie Spector. \u00abQuando la versione di Dixie Cups usc\u00ec e fu un successo fu deprimente!\u00bb.\nNel giugno del 1965 esce un nuovo singolo delle Ronettes, \"Is This What I Get For Loving You?\", un mezzo insuccesso che si assesta al numero 75 nella \"Billboard 100\" e seguito, ad un anno di distanza, da \"I Can Hear Music\" che, pubblicato nel mese di ottobre del 1966, raggiunge solo la posizione numero 100.\nDopo un breve tour in Germania, all'inizio del 1967 la band decise di separarsi e di continuare per strade separate."}
{"id": "1636544", "revid": "131358", "url": "https://it.wikipedia.org/wiki?curid=1636544", "title": "Nazionale di calcio della Catalogna", "text": ""}
{"id": "1636545", "revid": "1305772", "url": "https://it.wikipedia.org/wiki?curid=1636545", "title": "Aruj\u00e1", "text": "Aruj\u00e1 \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Guarulhos."}
{"id": "1636549", "revid": "166579", "url": "https://it.wikipedia.org/wiki?curid=1636549", "title": "Piaggione", "text": "Piaggione \u00e8 una frazione del comune di Lucca, nota per la presenza in passato di una fabbrica di filati cotonieri che \u00e8 stato il motivo fondante del paese e delle sue infrastrutture.\nIl nome Piaggione deriva dal termine 'spiaggione' poich\u00e9 \u00e8 adagiato sulla riva del fiume Serchio, principale corso d'acqua della Lucchesia.\n, il paesaggio, \u00e8 meno nota ma di grande bellezza.\nLa caratteristica del paese \u00e8 quella di essere nato intorno all'industria che lo rese a suo tempo innovativo in senso urbanistico. Piaggione \u00e8 uno dei pochi paesi ad avere una data di battesimo precisa in quanto luogo nato da un progetto ben definito.\nAll'epoca si sfruttava ancora la forza motrice dell'acqua, che si trasform\u00f2 ben presto in energia elettrica, grazie alla centrale idroelettrica presente nella fabbrica.\nIn tempi recenti, il complesso cotoniero \u00e8 stato riqualificato. La centrale idroelettrica che forniva energia alla fabbrica \u00e8 stata completamente ristrutturata, cos\u00ec come la presa idrica, e produce ora elettricit\u00e0 immessa nella rete elettrica nazionale.\nFino al 2002 era attiva a Piaggione l'omonima fermata sulla ferrovia Lucca-Aulla."}
{"id": "1636551", "revid": "287204", "url": "https://it.wikipedia.org/wiki?curid=1636551", "title": "Santa Isabel (San Paolo)", "text": "Santa Isabel \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Guarulhos."}
{"id": "1636554", "revid": "1104133", "url": "https://it.wikipedia.org/wiki?curid=1636554", "title": "Lorne (Angel)", "text": "Krevlorneswath del Clan Deathwok, o pi\u00f9 semplicemente Lorne, \u00e8 un personaggio della serie televisiva \"Angel\", interpretato da Andy Hallett.\nAppare sin dal primo episodio della seconda stagione in qualit\u00e0 di guest star e tale rimarr\u00e0 fino al tredicesimo episodio della quarta stagione; anche se dalla terza in poi si pu\u00f2 dire appaia praticamente in ogni episodio. Dal quattordicesimo episodio della quarta stagione e in tutta la quinta ed ultima stagione \u00e8 inserito come presenza fissa nel cast. In totale appare 67 episodi, 30 dei quali da presenza fissa.\nIl suo nome non viene rivelato fino alla terza stagione, e per tutta la seconda stagione viene semplicemente chiamato \"Il gestore del \"Caritas\"\" (\"The Host\").\nBiografia del personaggio.\nDa Pylea a Los Angeles.\nKrevlorneswath nacque in un mondo parallelo di nome Pylea da un clan di demoni empatici guerrafondai denominato clan Deathwok. Lorne, come preferisce essere chiamato, \u00e8 l'ultimo nato di tre fratelli, di cui uno venne mangiato dai genitori per motivi imprecisati ed un altro \u00e8 il danzatore Numfar. A differenza dei suoi simili, demoni amanti della guerra e di tutto ci\u00f2 che la riguarda, Lorne fin da piccolo ha sempre sentito che gli mancava qualcosa senza per\u00f2 riuscire a capire cosa. Egli si comportava in maniera diversa da tutti i suoi simili, dimostrando di avere un animo gentile e di non tollerare il razzismo verso gli umani (a Pylea una minoranza denominata \"mucche\") nonch\u00e9 di flirtare con loro nonostante sia considerato un disonore, oltretutto decide di non addestrarsi al combattimento e di non partecipare alle battute di caccia, diventando subito il disonore del suo clan. Lorne \u00e8 da sempre un'amante della bellezza e delle arti.\nUn giorno, nel 1996, mentre camminava nel bosco vide un portale che distorceva il suo mondo e mostrava qualcos'altro, decise di entrarvi e cos\u00ec si ritrov\u00f2 in uno scantinato di un palazzo abbandonato a Los Angeles e per la prima volta ascolt\u00f2 la musica che proveniva da fuori la sua dimensione e cap\u00ec in quel momento cosa gli era mancato per tutta la sua vita, decidendo dunque di rimanere in quel mondo tanto diverso dal suo.\nIl \"Caritas\".\nIn breve scopr\u00ec il suo potere di lettura dell'anima legato al canto e, dunque, decise di aprire un locale di karaoke proprio nello stesso scantinato in cui era capitato al suo arrivo sulla Terra. Il locale, battezzato \"Caritas\" (parola in latino che significa \"piet\u00e0\"), divenne a breve un bar particolare visto e frequentato da tutti i generi di demoni oltre che dagli umani. A proteggere gli uomini e per evitare le liti tra demoni sul bar c'\u00e8 un incantesimo: il Sanctuary, che vieta a questi ultimi di usare ogni tipo di violenza sugli altri.\nIl \"Caritas\" \u00e8 un locale particolarmente frequentato dalla malavita e dal sottobosco criminale poich\u00e9 le percezioni del demone dopo le performance canore dei visitatori si rivelano particolarmente utili e ricche di informazioni. In questo modo conosce Angel, cui inizialmente fa da informatore e da ammonitore durante le sue indagini.\nLorne parteciper\u00e0 pi\u00f9 direttamente all'azione solo quando la Angel Investigations far\u00e0 meta a Pylea per salvare Cordelia. Dopo l'esperienza del ritorno alle radici Lorne decider\u00e0 di non rimanere poich\u00e9 predilige la Terra alla dimensione natia.\nIl bar viene distrutto tre volte prima che Lorne decida di non riaprirlo pi\u00f9. La prima volta dall'auto di Angel al ritorno da Pylea dopo aver salvato Fred e Cordelia, la seconda volta dalla squadra di Gunn che seguendo un nuovo membro, Gio, decise di sterminare senza alcuna differenza tutti i demoni, anche quelli pacifici, e l'ultima volta quando Holtz vi lanci\u00f2 dentro una bomba per sterminare tutta la squadra che si trovava al suo interno ma che fortunatamente riusc\u00ec a scappare da un passaggio segreto. Quella stessa notte Connor venne al mondo.\nLa squadra.\nDopo la distruzione della sua casa Lorne si trasferisce all'Hyperion Hotel da Angel, dove diventa parte della squadra aiutandoli a risolvere diversi casi grazie al suo talento naturale di lettura dell'anima e diplomazia.\nAlla fine della terza stagione, lascia il gruppo per iniziare una carriera di cantante a Las Vegas, Nevada. Un signore del crimine per\u00f2 lo costringe, minacciando di uccidere degli innocenti, a usare la sua capacit\u00e0 empatica, d'individuare tra i membri del pubblico quelli con un futuro promettente, cos\u00ec da poterlo rubare. Torna a Los Angeles dopo essere stato salvato da Angel, Gunn e Fred. Successivamente aiuter\u00e0 Cordelia a riacquistare la memoria perduta dopo la sua finta ascensione e partecipa alla battaglia contro Jasmine.\nNella quinta e ultima stagione dello show, Lorne diventa il nuovo capo della divisione spettacoli della Wolfram &amp; Hart a seguito dell'unione tra questi e la Angel Investigations, svolgendo il suo lavoro con estrema facilit\u00e0.\nDopo la morte di Fred la sua bont\u00e0 \u00e8 lentamente sostituita da un cinismo e un crescente disgusto di s\u00e9 e della sua posizione di \"veggente\" per Angel e i suoi amici ed anche per un odio profondo per Illyria, in particolare quando Gunn viene abbandonato in una dimensione infernale per recuperare Lindsey McDonald (l'unico a possedere informazioni utili al gruppo).\nAlla fine della serie, prender\u00e0 parte al piano di Angel di distruggere il Circolo della Spina Nera. Il demone eseguir\u00e0 fino alla fine gli ordini del vampiro anche quando scoprir\u00e0 che il suo compito \u00e8 uccidere Lindsay McDonald, disgustato Lorne sparer\u00e0 tre colpi di pistola all'uomo, uccidendolo. Subito dopo lascer\u00e0 Los Angeles e il gruppo per sempre.\nCaduta di Los Angeles.\nLorne non riesce ad uscire da Los Angeles prima che i Soci Anziani della Wolfram &amp; Hart spediscano la citt\u00e0 all'inferno per punire la ribellione di Angel e, dunque, il demone si trova ad assistere la gente di Silver Lake dagli assalti dei demoni. Dopo aver stabilito un'area protetta nel territorio suddetto grazie al \"Sanctuary\" ed all'aiuto di una strega, Lorne verr\u00e0 eletto leader di Silver Lake dai cittadini e far\u00e0 di tutto per rendere il suo territorio \"un paradiso in mezzo all'inferno\".\nInizialmente tenta di rimanere neutrale nella guerra tra le varie gang di Los Angeles per riprendersi la citt\u00e0, ma poi si schiera dalla parte di Angel. Successivamente, dopo la cancellazione di quanto avvenuto dalla caduta di LA all'inferno in poi tramite uno stratagemma di Angel contro i Soci Anziani, ed il conseguente ritorno della citt\u00e0 sulla terra rimarranno nelle menti di tutti solo i ricordi di quel periodo e, dunque Lorne al pari del resto della Angel Investigations sar\u00e0 proclamato eroe cittadino.\nSuccessivamente scoprir\u00e0 d'aver contratto il a causa del tanto tempo passato lontano da Pylea o, forse, dell'aver compiuto un'azione tanto lontana dalla sua natura come l'omicidio di Lindsay.\nCombatter\u00e0 la sua ultima battaglia al fianco di Angel, Illyria e il Groosalugg contro tre entit\u00e0 denominate \"Discordia, Disarmonia &amp; Cacofonia\", le quali tentano di distruggere l'universo attraverso la Musica delle sfere, cantando tre note che le avrebbero rese il centro del cosmo distorcendo la trama della realt\u00e0. Nel momento in cui la realt\u00e0 inizia a sfaldarsi il demone incomincia a cantare e, sacrificandosi, diviene il nuovo centro della musica delle sfere, fondendosi indissolubilmente con l'universo.\nTornati dal resto del gruppo Angel, Illyria e il Groosalugg riveleranno agli altri della morte dell'amico, che sembra aver passato parte della sua armonia alla trama dell'universo. Il Groosalugg commenta la morte del demone dicendo che:\nAngel afferma che Lorne \u00e8 ancora vivo da qualche parte nell'universo e sa bene quanto tutta la squadra sente la sua mancanza, non a caso, dal profondo dell'universo il demone verde, ascolta queste parole e commenta commosso:\nPoteri e abilit\u00e0.\nLorne \u00e8 un anagogico, ovvero un sensitivo capace di leggere nel profondo dell'anima per vedere l'aura di una persona. Tale potere pu\u00f2 essere applicato solamente su chi sente cantare e grazie ad esso egli riesce a percepire i pensieri, le emozioni, distinguere la verit\u00e0 dalle menzogne e visualizzare passato, presente e futuro di una persona; comprendendo anche a quali eventi esatti dovr\u00e0 prendere parte. Tale abilit\u00e0 non funziona solo in maniera conscia, ma anche in maniera istintiva, difatti pu\u00f2 leggere l'aura anche a una persona che ascolta cantare di straforo.\nLorne \u00e8 dotato di un udito strabiliante, che gli permette di sentire anche a chilometri di distanza e perfino di poter percepire suoni impercettibili all'orecchio umano come le frequenze radio udibili solo da cani e pipistrelli. Per un motivo non precisato inoltre, Lorne dimostra di avere anche un'elevata resistenza alle alte frequenze sonore.\nPossiede inoltre alcune particolari abilit\u00e0 derivatagli dal clan Deathwok, come per esempio la capacit\u00e0 d'innalzare il livello vocale di un suo grido fino a livelli insopportabili per qualsiasi timpano, cosa che gli permette di infrangere i vetri e far esplodere i cervelli ad alcuni demoni, ma se ne serve pi\u00f9 spesso per distrarre i nemici. Sempre a causa del suo retaggio demoniaco Lorne \u00e8 immune agli effetti dell'alcol, cosa che gli permette di assumerne una quantit\u00e0 tale da rendere un essere umano alcolizzato o addirittura provocargli un arresto cardiaco, senza correre il bench\u00e9 minimo rischio. Fatto che alimenta la sua grande passione per i liquori.\nCome ogni membro del clan Deathwok, Lorne \u00e8 inoltre virtualmente indistruttibile, difatti \u00e8 dotato di un fattore rigenerante che gli consente di sopravvivere anche se decapitato o se i suoi arti vengono separati dal corpo, a patto per\u00f2 che le sue membra non vengano mutilate dopo il dissemblamento.\nSe insonne, Lorne dimostra inoltre alcuni poteri di manipolazione mentale fuori dall'ordinario, che gli permettono di stravolgere la mente delle persone attorno a s\u00e9: \u00c8 stato in grado di far diventare il cinico Spike un incrollabile ottimista, di far comportare Wesley e Fred come due ubriachi sebbene fossero sobri, di far comportare Gunn come un cane che marchia il suo territorio urinando e di far avere un rapporto sessuale ad Angel ed Eve, nonch\u00e9 di manifestare fisicamente il suo subconscio come un mostro dotato di attributi fisici sovrumani, che attacca chiunque provochi la rabbia di Lorne, incluso il demone stesso. Ovviamente tali poteri svaniscono quando Lorne ritrova il sonno."}
{"id": "1636556", "revid": "287204", "url": "https://it.wikipedia.org/wiki?curid=1636556", "title": "Ribeir\u00e3o Pires", "text": "Ribeir\u00e3o Pires \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di San Paolo."}
{"id": "1636560", "revid": "154893", "url": "https://it.wikipedia.org/wiki?curid=1636560", "title": "Prezzo del petrolio", "text": ""}
{"id": "1636563", "revid": "287204", "url": "https://it.wikipedia.org/wiki?curid=1636563", "title": "Rio Grande da Serra", "text": "Rio Grande da Serra \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di San Paolo."}
{"id": "1636567", "revid": "123882856", "url": "https://it.wikipedia.org/wiki?curid=1636567", "title": "Hellenic Seaways", "text": "La Hellenic Seaways \u00e8 una compagnia di navigazione greca, gi\u00e0 conosciuta anche come Hellas Flying Dolphins, Hellas Ferries e Saronikos Ferries, nata nel 1999 e oggi partecipata dalla \"Attica Group\", compagnia di navigazione a cui afferiscono Superfast Ferries e Blue Star Ferries.\nLa compagnia effettua collegamenti con le principali isole greche con traghetti, catamarani e aliscafi"}
{"id": "1636568", "revid": "287204", "url": "https://it.wikipedia.org/wiki?curid=1636568", "title": "S\u00e3o Caetano do Sul", "text": "S\u00e3o Caetano do Sul \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di San Paolo.\nLa citt\u00e0 ha il 37\u00b0 reddito pi\u00f9 alto pro capite in Brasile (US$ 16,500.00 nel 2003) e vanta anche il pi\u00f9 elevato Indice di sviluppo umano (0,921).\nIn questa citt\u00e0 ha sede la General Motors del Brasile, i grandi magazzini Casas Bahia, nonch\u00e9 la Siemens.\nNegli ultimi anni ha conosciuto un forte sviluppo demografico con la costruzione di molti edifici residenziali di lusso.\nLa regione in cui il comune di S\u00e3o Caetano do Sul \u00e8 oggi \u00e8 occupata dal 16 \u00b0 secolo quando era conosciuta come Tijucu\u00e7u. Si trattava di un'area di propriet\u00e0 dei residenti dell'antico insediamento, successivamente villa (1553), di Santo Andr\u00e9 da Borda do Campo, estinta per ordine del governatore generale Mem de S\u00e1.\nNel diciassettesimo secolo un gruppo di monaci benedettini si form\u00f2 nella regione, donato da un contadino, il monastero di San Benedetto e l'azienda agricola Tijucu\u00e7u, utilizzata dai monaci per allevare il bestiame. Nel 1717, i monaci iniziarono a erigere la cappella dedicata a San Cajetan di Thi\u00e8ne (in portoghese, S\u00e3o Caetano), il santo patrono del pane e dell'opera, nel luogo in cui \u00e8 oggi l'antica matrice di San Gaetano. Passarono alla fattoria per chiamarsi Fattoria di San Gaetano del Tijucu\u00e7u, poi Fattoria di San Gaetano. Intorno alla fattoria \u00e8 stato sviluppato il distretto di San Gaetano, nello stesso territorio della citt\u00e0 di San Paolo. Fu elencato per la prima volta nel 1765, quando il Morgado de Mateus determin\u00f2 che fu fatto un censimento della popolazione del Capitanato di San Paolo. I suoi abitanti erano contadini e tropeiros e ricevettero i sacramenti nella cappella di San Gaetano.\nNel 1871, il giorno dopo la legge del \"Ventre Livre\", l'Ordine di San Benedetto decise, nel suo Capitolo Generale di Bahia, di liberare tutti i suoi schiavi, in Brasile, oltre quattromila, senza alcun compenso. Privato del lavoro, l'azienda agricola San Gaetano fu espropriata dal governo imperiale per installare il Nucleo coloniale di S\u00e3o Caetano il 28 luglio 1877. Le terre della fattoria furono divise in lotti e vendute ai coloni italiani tra il 1877 e il 1892, quando l'ultima famiglia di gli immigranti sono entrati nel Nucleo. Il primo gruppo di famiglie insediate nel nucleo si era imbarcato nel porto di Genova e arriv\u00f2 in Brasile sulla nave italiana Europa. Tutte le famiglie provenivano dalla Provincia di Treviso, nella regione del Veneto, nel nord Italia."}
{"id": "1636571", "revid": "729019", "url": "https://it.wikipedia.org/wiki?curid=1636571", "title": "Lu\u010dke kapetanije", "text": "Le lu\u010dke kapetanije (in italiano letteralmente Capitanerie di porto) sono l'autorit\u00e0 marittima e portuale della Repubblica di Croazia.\nIl Paese conta 5.835\u00a0km di coste, un arcipelago composto da 1.244 tra isole (di cui solo 47 abitate), isolotti e scogli; la superficie delle acque territoriali \u00e8 pari a 31.067 km\u00b2."}
{"id": "1636572", "revid": "185700", "url": "https://it.wikipedia.org/wiki?curid=1636572", "title": "Dottor Gregory House", "text": ""}
{"id": "1636575", "revid": "40497", "url": "https://it.wikipedia.org/wiki?curid=1636575", "title": "Georgius Gemistos", "text": ""}
{"id": "1636577", "revid": "399", "url": "https://it.wikipedia.org/wiki?curid=1636577", "title": "Saldo naturale", "text": "Il saldo naturale \u00e8 la differenza tra il numero dei nati vivi e quello dei morti relativi ad un determinato periodo di tempo (in genere un anno) su un determinato territorio (comune, provincia, regione...). Questo valore si esprime tramite la formula:\ndove Sn rappresenta il saldo naturale, N il numero di nati e M il numero di morti nel periodo di tempo considerato. \nQuando il saldo naturale \u00e8 positivo (Sn&gt;0) il numero delle nascite \u00e8 superiore rispetto al numero dei decessi, evidenziando dinamismo e vitalit\u00e0 del territorio. Viceversa un saldo naturale negativo (Sn&lt;0) esprime un difetto del numero di nascite rispetto al numero dei decessi. Dal momento che tale indicatore \u00e8 espresso in valore assoluto, non risulta possibile il confronto tra territori di diversa ampiezza demografica. Su uno stesso territorio \u00e8 possibile invece confrontare l'andamento temporale del saldo naturale."}
{"id": "1636584", "revid": "729019", "url": "https://it.wikipedia.org/wiki?curid=1636584", "title": "Tour della Nazionale di rugby a 15 dell'Inghilterra 1971", "text": "Nel 1971 una selezione nazionale inglese di rugby a 15 si reca in tour in Asia. \u00c8 un tour ufficioso per cui ai giocatori non venne riconosciuto il \"cap\" ossia la presenza ufficiale nella nazionale."}
{"id": "1636585", "revid": "1305772", "url": "https://it.wikipedia.org/wiki?curid=1636585", "title": "Fonte della Salute", "text": "Il termine Fonte della Salute \u00e8 riferibile a diverse voci:"}
{"id": "1636591", "revid": "287204", "url": "https://it.wikipedia.org/wiki?curid=1636591", "title": "Bielany", "text": "Bielany \u00e8 un comune rurale polacco del distretto di Soko\u0142\u00f3w, nel voivodato della Masovia.Ricopre una superficie di 109,6 km\u00b2 e nel 2004 contava 3.919 abitanti."}
{"id": "1636593", "revid": "287204", "url": "https://it.wikipedia.org/wiki?curid=1636593", "title": "Independent Spirit Awards 1996", "text": "La cerimonia di premiazione dell'11\u00aa edizione degli Independent Spirit Awards si \u00e8 svolta il 23 marzo 1996 sulla spiaggia di Santa Monica, California ed \u00e8 stata presentata da Samuel L. Jackson. Jodie Foster, Laurence Fishburne e John Travolta sono stati i presidenti onorari.\nPer la prima volta la cerimonia \u00e8 stata trasmessa in diretta dall'Independent Film Channel.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1636598", "revid": "307923", "url": "https://it.wikipedia.org/wiki?curid=1636598", "title": "Biskupiec", "text": ""}
{"id": "1636600", "revid": "892776", "url": "https://it.wikipedia.org/wiki?curid=1636600", "title": "Verkl\u00e4rte Nacht", "text": "Verkl\u00e4rte Nacht, in italiano \"Notte trasfigurata\", \u00e8 considerata la prima opera di rilievo di Arnold Sch\u00f6nberg.\nFu scritta nel 1899 quando l'autore aveva 25 anni. Egli riprese l'omonima poesia di Richard Dehmel tratta dalla raccolta \"Weib und Welt\" del 1896.\nRichard Dehmel fu un poeta tedesco nato a Wendisch Hermsdorf (Brandeburgo) il 18 novembre 1863, morto a Blankensee (presso Amburgo) l'8 febbraio 1920. La qualit\u00e0 poetica di Dehmel \u00e8 dubbia; sicuramente la sua poesia incontrava i gusti del pubblico a lui contemporaneo. Nel 1950 Sch\u00f6nberg lo addit\u00f2 come uno dei \"principali rappresentanti dello spirito del tempo nella poesia\".\nIl testo narra la vicenda, avvenuta in una notte al chiaro di luna, di una donna che confessa al suo uomo di portare in grembo un figlio non suo, e ne riceve conforto. Questo testo per\u00f2 non venne affidato al canto, ma reso in forma di poema sinfonico.\nSch\u00f6nberg propose \"Verkl\u00e4rte Nacht\" per l'esecuzione al Tonkunstlerverein, la pi\u00f9 importante societ\u00e0 di concerti da camera viennese: la partitura fu per\u00f2 respinta, tra gli altri motivi perch\u00e9 conteneva un accordo di nona al quarto rivolto non previsto dai trattati di armonia.\nLa prima rappresentazione fu eseguita dal Quartetto Ros\u00e9 integrato da due strumentisti dei Wiener Philharmoniker e provoc\u00f2 il primo scandalo nella carriera di Sch\u00f6nberg per colpa di quelle arditezze armoniche innestate su un linguaggio ancora legato a Richard Wagner e a Johannes Brahms che, peraltro, avevano provocato la bocciatura al momento della proposizione al Tonkunstlerverein. La rappresentazione diede luogo a \"tumulti e pugilati\" ed a violente stroncature.\nI tempi della composizione sono:\nLe caratteristiche musicali di Sch\u00f6nberg si evidenziano nell'insolita ampiezza delle volute melodiche, nella densit\u00e0 degli intrecci contrappuntistici, nonch\u00e9 nelle strutture armoniche assai ardite per quel tempo.\nSch\u00f6nberg era comunque talmente convinto della bont\u00e0 della sua opera che nel 1917 decise di realizzarne una trascrizione per orchestra d'archi, che sottopose ad una revisione definitiva nel 1943.\nAnche grazie a questa versione l'opera ebbe una popolarit\u00e0 grandissima, sicuramente superiore a quella conquistata dalle opere atonali e dodecafoniche.\nCollegamenti esterni.\nThe Lied, Art Song, and Choral Texts Archive a cura di Emily Ezust Contiene il testo originale e la traduzione italiana di Ferdinando Albeggiani."}
{"id": "1636602", "revid": "307923", "url": "https://it.wikipedia.org/wiki?curid=1636602", "title": "Bobrowniki", "text": ""}
{"id": "1636604", "revid": "287204", "url": "https://it.wikipedia.org/wiki?curid=1636604", "title": "Boles\u0142aw", "text": ""}
{"id": "1636606", "revid": "1048993", "url": "https://it.wikipedia.org/wiki?curid=1636606", "title": "Fernando Caretta", "text": "Biografia.\nFernando Caretta fa le prime esperienze da autodidatta come grafico pubblicitario, figurinista d'abbigliamento e disegnatore tecnico.\nNel 1989 si stabilisce a Milano, dove collabora inizialmente per lo \"Studio per Studi\" di Ignazio e Davide Di Mineo. Di seguito lavora allo Studio 3ntini per le Edizioni Masters.\nRealizza quindi alcuni fumetti che vengono pubblicati su \"Skate\" e \"Comix Skate\" per poi collaborare con le Edizioni Eden per cui disegna alcuni fumetti sul calcio su \"Curva Bianconera e Curva Neroazzurra\".\nPer Edizioni Eden collabora anche alle due testate \"Paprica\" e \"Nuvola Bianca\", realizzando due fumetti.\nDal 1996 al 1998 lavora per le agenzie pubblicitarie \"Pro-ad service\", \"Option italia\", \"Sole luna\", \"McCann Erickson Italia\", \"Art machine\" e \"Rolando agenzia skyrockets\" per aziende quali Algida, Eldorado, Europe assistance, Shell, Omnitel, Lipton, Lg flatron, Chicco, Danone, Galbani, Kodak.\nLavora per le Edizioni \"Forte Editore\" realizzando raccolte di figurine, albetti \"Gioca Colora per bambini e una serie di fumetti a colori, per i tre settimanali calcistici \"Squadra Bianconera, Squadra Rossonera e Squadra Neroazzurra\".\nNel 1996 entra a far parte dello staff di disegnatori di \"Selen\", rivista erotica per cui pubblica brevi storie a fumetti raccolti successivamente in albi monografici.\nNel dicembre 1996 partecipa alla mostra \"Cielo di piombo\" dedicata al sociale, contro l'inquinamento, realizzata da \"Societ\u00e0 Umanitaria\" di Milano. Nel 1997 partecipa alla mostra dedicata a Guido Crepax, organizzata da \"Societ\u00e0 Umanitaria\" di Milano.\nSu [NU], foto erotiche d'autore pubblica alcuni servizi fotografici e fotoromanzi in stile grottesco. Quando \"Selen\" cessa le pubblicazioni, Caretta inizia a lavorare per \"Blue\" per cui realizza fumetti e servizi fotografici."}
{"id": "1636608", "revid": "287204", "url": "https://it.wikipedia.org/wiki?curid=1636608", "title": "Boleslaw", "text": ""}
{"id": "1636609", "revid": "123370711", "url": "https://it.wikipedia.org/wiki?curid=1636609", "title": "Soveria Simeri", "text": "Soveria Simeri (pron. \"Sover\u00eca S\u00ecmeri\") \u00e8 un comune italiano di abitanti della provincia di Catanzaro in Calabria.\nIl paese dista 16\u00a0km da Catanzaro, 12 dalla costa ionica e 20 dalla Sila. Per la sua posizione centrale \u00e8 scelto come meta da molti turisti, anche stranieri. L'economia \u00e8 prevalentemente agricola con un buon sviluppo del settore primario. Rinomate sono le produzioni di agrumi, olio, miele, insaccati, latticini, e prodotti biologici. L'artigianato \u00e8 il fiore all'occhiello del paese, con i suoi tre laboratori di lavorazione del vetro soffiato, nei quali si producono prodotti esportati anche all'estero, e due per il ferro battuto. Il paese offre molti svaghi per il tempo libero con feste, sagre e manifestazioni teatrali e culturali e con la possibilit\u00e0 di effettuare dello sport presso le strutture presenti. Confina con i comuni di Sellia, Sellia Marina, Simeri Crichi e Zagarise.\nStoria.\nAntichit\u00e0.\nAlcuni ritengono che il nome originario di Soveria Simeri fosse quello di \"Trischene\" perch\u00e9 comprendeva tre zone: \"Simeri\", \"Soveria\" e \"Crichi\". In seguito ad un forte terremoto alcune parti sprofondarono e tutta la zona rimase divisa in tre tronconi, sui quali sono ubicati i paesi attuali. Dovrebbe avere una origine remotissima che risale al periodo della Magna Grecia.\nSuccessivamente, nel Medioevo, godette di qualche importanza e, come si racconta, Simeri, nucleo originario, fu sede di un ducato. Si riscontrano infatti antichi reperti archeologici come il castello, di cui rimangono ancora ruderi e la cattedrale oggi quasi del tutto diroccata; nelle campagne circostanti sono state trovate anche monete ed anfore del periodo greco.\nSecondo alcuni racconti, riportati da alcuni anziani, una galleria congiungeva Soveria con il troncone originario di Simeri. Notizie desunte da due Cronache, riferiscono, che tre sorelle di Priamo (Etilla, Astioche e Medesicaste), scampate alla rovine di Troia, approdarono ad Uria, nei pressi di Sellia Marina e vi edificarono tre tabernacoli (Treis Schen\u00e8). Origini lontane, ma certamente greche, comprovate dal ritrovamento di scheletri ed oggetti loro posti accanto, di monete con sul dritto due o tre tabernacoli e sul rovescio il Minotauro. Da qui ha inizio la storia di Trischene, grande e fiorente cittadina collocata tra le attuali Crotone e Squillace.\nFu prima sotto le dipendenze della citt\u00e0 di Pitagora mentre pi\u00f9 avanti, in seguito alla grande espansione romana, per sfuggire alle minacce dei Bruzi e dei Cartaginesi, si pose sotto il protettorato di Roma, fino a divenirne una colonia, senza per\u00f2 mai assurgere al rango di \"Municipium\".\nAlla caduta dell'Impero romano d'Occidente, le incursioni arabe e sarecene che in tutta la Calabria meridionale, spinsero le popolazioni a rifugiarsi nell'entroterra, in accampamenti e piccoli villaggi arroccati sulle montagne, interessarono anche Trischene la quale venne distrutta nel X secolo. In seguito a ci\u00f2 una parte della popolazione fu costretta a rifugiarsi sul monte Panormite (Taverna Vecchia) e l'altra parte scelse il monte Selion (Sellia Superiore) ma nulla ci impedisce di pensare che un nucleo anche esiguo di persone scelse l'attuale territorio di Soveria dando origine a Casal Suveria.\nDal XVI secolo ad oggi.\nNel 1541 il territorio di Soveria Simeri era di propriet\u00e0 del Duca Ignazio Barretta appartenente al Ducato di Simeri. Alla sua morte i suoi beni rimasero abbandonati per alcuni anni (poich\u00e9 non aveva eredi), finch\u00e9 divennero possedimento dei fattori e dei contadini che erano stati al servizio del Duca. Pare che il borgo sia stato fondato alla fine del XVI secolo da alcuni componenti delle famiglie Grande e Gareri. La prima parte del nome, Soveria, ha origine fitonimica e potrebbe derivare da sorbo o dal calabrese suveru, \"sughero\". La seconda, invece, \u00e8 stata quasi sicuramente originata dal fiume Simeri che scorre sul territorio. Ebbe inizialmente il nome di Casal Soveria in ragione di un fitto bosco di sugheri che ne occupava il territorio.\nSuccessivamente il centro fu aggregato alla terra di Simeri. Come casale di Simeri, appartenne ai Borgia fino al 1622. I primi nuclei abitabili sorsero nel luogo di una chiesa dedicata a San Nicola che attualmente trovasi all'inizio del paese. Dopo i Borgia, la terra pass\u00f2 ai Ravaschieri principi di Satriano. Francesco, feudatario della casata, la don\u00f2 alla moglie Agata Pallavicino e ordin\u00f2 che da quel momento il paese prendesse questo nome (si chiam\u00f2, infatti, Pallavicino fino al 1806). Nel 1664, per decisione del proprio Parlamento, Pallavicino venne aggregato alla terra di Simeri con privilegio di esenzione di alcuni paesi ed il pagamento di duecento ducati. Il casale di Simeri fu poi dei De Fiore, dei Barreta Gonzaga e dei De Nobili che vi rimasero fino al 1806, anno dell'eversione della feudalit\u00e0. Sotto il governo di Belcastro, con il titolo di universit\u00e0, fu indicato anche con il nome di Soveria di Catanzaro.\nNel 1811, in seguito al riordino amministrativo, fu messo a capo del circondario comprendente i comuni di Simeri, Sellia e Zagarise. Nel 1956 parte del suo territorio, compreso lo sbocco a mare, fu assegnato al costituendo comune di Sellia Marina.\nInfrastrutture e trasporti.\nIl comune \u00e8 collegato con la Strada statale 106 Jonica e con la Strada statale 109 della Piccola Sila tramite le strade provinciali 11 e 15."}
{"id": "1636613", "revid": "228587", "url": "https://it.wikipedia.org/wiki?curid=1636613", "title": "Boles\u0142awiec", "text": ""}
{"id": "1636625", "revid": "2179318", "url": "https://it.wikipedia.org/wiki?curid=1636625", "title": "Zona d'operazioni del Litorale adriatico", "text": "La Zona d'operazioni del Litorale adriatico o OZAK (acronimo di \"Operationszone Adriatisches K\u00fcstenland\") fu una suddivisione territoriale comprendente le province italiane di Udine, Gorizia, Trieste, Pola, Fiume e Lubiana, sottoposta alla diretta amministrazione militare tedesca e quindi di fatto sottratta al controllo della Repubblica Sociale Italiana. Fu istituita durante la seconda parte della seconda guerra mondiale, nel settembre del 1943, assieme alla Zona d'operazioni delle Prealpi.\nStoria.\nL'8 settembre, a seguito dell'Armistizio di Cassibile con gli Alleati, le autorit\u00e0 tedesche occupanti costituirono la Zona d'operazioni del Litorale adriatico, deputata alle operazioni militari del Terzo Reich, che comprendeva, a partire dal settembre 1943, le Province di Udine, Gorizia, Trieste, Pola, Fiume, a cui si sommava quella autonoma di Lubiana e con a capo il Gauleiter della Carinzia Friedrich Rainer. L'amministrazione civile pass\u00f2 ufficiosamente nelle mani del Supremo Commissario Rainer gi\u00e0 dal 10 settembre, mentre contemporaneamente veniva istituita anche la \"Zona d'operazioni delle Prealpi\", guidata da Franz Hofer.\nAmministrazione del litorale.\nRainer, che fiss\u00f2 la propria sede inizialmente a Klagenfurt, nomin\u00f2 a Trieste un suo rappresentante, il dottor Wolsegger, nonch\u00e9 il Capo della Provincia ed il podest\u00e0 della citt\u00e0 giuliana, capoluogo del Litorale, rispettivamente Bruno Coceani e Cesare Pagnini. A Bruno Coceani fu affidato anche il controllo e la supervisione delle altre prefetture della regione giuliana, in due delle quali vennero nominati anche due coprefetti croati (a Fiume Frank Spehar accanto all'italiano Alessandro Spalatin e a Pola Bogdan Mogorovi\u010d accanto a Ludovico Artusi).\nCon ordinanza del 15 ottobre ma con valore retroattivo dal 29 settembre, concentr\u00f2 inoltre tutto il potere nelle sue mani, mentre gi\u00e0 dal 21 settembre aveva nominato per la provincia di Lubiana capo dell'amministrazione civile Leon Rupnik, a cui fu affiancato come capo della polizia Erwin R\u00f6sener. Si realizz\u00f2 cos\u00ec il predeterminato disegno di Himmler, Joseph Goebbels (che ne fece varie menzioni nel suo diario, aspirando anche all'annessione del Veneto), Rainer e Hofer di occupare militarmente (l'invasione del nord Italia scatt\u00f2 subito dopo la conclusione dell'armistizio fra Badoglio e gli Alleati), e poi annettere a guerra conclusa tutti quei territori nordorientali che furono un tempo sotto il dominio asburgico.\nParadossalmente, il pi\u00f9 tiepido verso questi progetti fu proprio Adolf Hitler: negli anni Trenta il dittatore credeva erroneamente che l'Italia fosse una grande potenza la cui alleanza si sarebbe rivelata decisiva nel perseguimento del suo progetto di conquista del mondo: di fronte ad un cos\u00ec ampio obiettivo, il problema di una singola provincia diveniva irrilevante. Solo dopo che l'evolversi della guerra smascher\u00f2 come un clamoroso \"bluff\" il militarismo fascista, il F\u00fchrer si lasci\u00f2 convincere ad assecondare i piani dei suoi gerarchi.\nIn principio l'ordinanza di creazione delle zone di operazioni doveva rimanere segreta per non interferire con le trattative per la ricostituzione di un governo fascista al nord ma, non appena il governo della Repubblica Sociale Italiana fu ricostituito e Badoglio dichiar\u00f2 guerra ad Hitler il 13 ottobre 1943, le vere intenzioni della Germania nazista non furono pi\u00f9 nascoste.\nI tedeschi, con l'aiuto determinante di formazioni collaborazioniste fasciste, imposero la propria autorit\u00e0 con ferma determinazione, compiendo estesi rastrellamenti che portarono alla cattura di circa 5.000 oppositori e militari badogliani, e alla eliminazione di circa 3.700 aderenti alle formazioni partigiane o loro presunti sostenitori. Gli scontri pi\u00f9 cruenti sono avvenuti durante la battaglia di Gorizia ed in Istria. In un comunicato emesso il 13 ottobre 1943 annunciarono la completa 'pacificazione' del territorio.\nIl Supremo Commissario Rainer nomin\u00f2 dei \"deutsche Berater\", consiglieri amministrativi dei prefetti italiani (14 ottobre 1943), cre\u00f2 la polizia economica ed uno speciale ufficio per la lotta al mercato nero ed allo \"strozzinaggio\", decise la costituzione del Tribunale Speciale di Sicurezza Pubblica (22 ottobre 1943) per giudicare gli atti di ostilit\u00e0 alle autorit\u00e0 tedesche, la collaborazione col nemico, le azioni di sabotaggio; questo Tribunale non aveva un secondo grado di giudizio, non era obbligato a seguire le norme procedurali consuete e le domande di grazia potevano essere inoltrate ed accettate solo da Rainer.\nFurono inoltre respinte le nomine prefettizie e dei podest\u00e0 emanate dalla RSI, le chiamate alle armi del governo fascista furono costantemente osteggiate e rese operative solo su base volontaria, tanto che su 100 volontari che si presentavano, il Supremo Commissario ne inviava solo 5 alle formazioni militari repubblicane, privilegiando invece il reclutamento nelle organizzazioni di lavoro, di costruzione o direttamente nella polizia tedesca.\nFu reso obbligatorio il permesso di soggiorno per le persone che intendevano fermarsi nell'OZAK per un periodo superiore ai sette giorni, la sottomissione dei militari italiani ai comandi tedeschi, il controllo dell'economia e delle esportazioni verso le altre province della RSI e l'estero, la spoliazione dei beni industriali, culturali, militari ed ebraici attraverso la societ\u00e0 \"Adria\", creata a questo fine.\nLa Gazzetta Ufficiale fu soppressa e sostituita dal \u201cBollettino del Supremo Commissario\u201d ciclostilato in quattro lingue e dal giornale propagandistico \"Adria Zeitung\". In esso Rainer dichiarava che l'Italia Nordorientale era stata maltrattata dal governo fascista e che la popolazione, composta da una razza affine ai tedeschi, sperava nell'annessione al Terzo Reich.\nIn effetti, dopo la creazione della RSI, all'interno delle gerarchie del Reich nacque l'idea di annettersi come minimo l'Alto Adige. Goebbels propose di comprendere nella Grande Germania perfino tutto il Veneto, con la motivazione che per un certo periodo era stato sotto il controllo austriaco ed al suo interno contava minoranze germaniche.\nLe autorit\u00e0 tedesche commisero nei confronti della popolazione civile numerosi rappresaglie.\nLa maggior parte delle quali compiute nella stessa Trieste. Il 3 aprile 1944 i tedeschi fucilarono al poligono di Opicina 71 ostaggi, scelti a caso tra i detenuti delle carceri triestine, per rappresaglia allo scoppio di una bomba ad orologeria, che il giorno precedente, in un cinema di Opicina, aveva provocato la morte di 7 militari germanici. I cadaveri degli ostaggi vennero utilizzati per collaudare il nuovo forno crematorio costruito in Risiera, che da allora, fino alla data della liberazione, fu adoperato per bruciare i corpi di oltre 3500 prigionieri della Risiera di San Sabba, soppressi direttamente dal personale carcerario ivi operante.\nLa Risiera, oltre ad essere usata come campo di smistamento di oltre 8000 deportati provenienti dalle Province orientali destinati agli altri campi di concentramento tedeschi, fu adoperata in parte anche come luogo di detenzione, tortura ed eliminazione di prigionieri sospettati di attivit\u00e0 sovversiva nei confronti delle regime nazista. In questo campo di concentramento operarono vari criminali di guerra fra cui Ernst Lerch, Christian Wirth, Dietrich Allers, Franz Stangl, Kurt Franz, Otto Stadie, Joseph Oberhauser. In seguito al decesso di 5 tedeschi morti in un attentato dinamitardo partigiano avvenuto il 22 aprile 1944 alla Casa del soldato (\"Soldatenheim\") a palazzo Rittmeyer, le autorit\u00e0 militari tedesche compirono l'eccidio di via Ghega il giorno successivo, impiccando per rappresaglia nello stesso stabile 51 detenuti del carcere triestino del Coroneo. Seguirono numerose altre esecuzioni intimidatorie: tra cui l'impiccagione di 11 ostaggi presso la stazione ferroviaria di Prosecco (29 maggio 1944) e la fucilazione di 20 ostaggi al poligono di Opicina (28 aprile 1945). Per rappresaglia i militari tedeschi incendiarono anche alcuni paesi tra cui Caresana il 2 ottobre 1943, e Ceroglie, Malchina, Medeazza e Visogliano il 16 agosto 1944.\nAnche Gorizia fu duramente colpita dalle persecuzioni nazifasciste, che portarono la provincia di Gorizia ad essere la prima in Italia per numero di morti nei campi di sterminio nazisti, seguita dalle province di Firenze, Genova e Fiume.\nIl Friuli e la Venezia Giulia, territori indiziati per un possibile sbarco alleato e base per lo sviluppo della pi\u00f9 grande repubblica partigiana italiana, la Repubblica libera della Carnia del settembre-ottobre 1944, subirono numerosi rastrellamenti, distruzioni di villaggi, omicidi, rappresaglie e furono le ultime regioni ad essere liberate dagli Alleati, in quanto il territorio rappresentava l'unica via diretta per il ritorno delle truppe naziste nel Reich. La Carnia con l'operazione Ataman fu occupata dalle truppe cosacche, a cui fu concessa ampia autonomia dai tedeschi.\nAncor pi\u00f9 pregnante fu l'occupazione della Provincia di Lubiana, un territorio frettolosamente annesso dall'Italia ma mai veramente integrato nell'unit\u00e0 nazionale: in quest'area fu buon gioco per le autorit\u00e0 tedesche perseguire una politica apertamente anti-italiana e filo-slovena, onde guadagnarsi facilmente una tranquilla gestione della popolazione locale. A sottolineare il governo tedesco diretto della zona, venne anche emessa una valuta d'occupazione, la lira di Lubiana.\nCollaborazionismo.\nLudwig K\u00fcbler era il comandante militare della regione (il suo quartier generale si trovava a Spessa, presso Cormons), capo della polizia e delle SS divenne invece Odilo Globo\u010dnik, gi\u00e0 amico di Rainer durante gli anni del nazismo clandestino in Austria, avviando cos\u00ec la lotta crudele e senza quartiere al movimento partigiano friulano e slavo molto forte sia nel Friuli che nella Venezia Giulia, attraverso l'utilizzo di forze collaborazioniste italiane e straniere. \nNel Litorale operarono infatti vari reparti quali la Milizia per la Difesa Territoriale (il nome assunto dalla GNR nell'OZAK), la polizia di Pubblica Sicurezza (di cui fece parte la Banda Collotti), la Guardia Civica, due reparti regolari dell'esercito della RSI (Battaglione bersaglieri Mussolini e Reggimento Alpini Tagliamento), la X\u00aa Flottiglia MAS (dal novembre '44 al febbraio '45), le Brigate nere, i battaglioni italiani volontari di polizia, la polizia tedesca e vari reparti sloveni, croati, serbi e cosacco-caucasici del XV SS-Kosaken Kavallerie Korps.\nLe unit\u00e0 italiane alleate dei germanici, al momento della Liberazione, si sfaldarono oppure si unirono a quelle partigiane, mentre le truppe tedesche e quelle collaborazioniste slave si diressero, non riuscendo nel loro intento, verso la Carinzia. Rainer e Globocnik tentarono un ultimo disperato tentativo di fuga, ma furono catturati fra gli ultimi giorni di aprile ed i primi di maggio."}
{"id": "1636626", "revid": "124262152", "url": "https://it.wikipedia.org/wiki?curid=1636626", "title": "Elena Raffalovich", "text": "Biografia.\nFu la terzogenita di Leone Raffalovich (Odessa, 1813 - Parigi, 17 febbraio 1879), ricco possidente ebreo, e di Rosette (Rosa) Mondel Loevensohn (1807-1895). La famiglia si trasferisce a Parigi. La sorella maggiore Maria Raffalovich sposata allo zio Hermann \u00e8 madre di Marc Andr\u00e9 Raffalovich e grande amica di Claude Bernard. Sar\u00e0 la sorella Maria, interessata alla scienza filologica nascente a segnalare alla giovane Elena gli scritti filologici di Domenico Comparetti, giovane rampante studioso di tradizioni e mitologia greca. Nel 1863 Elena giunge a Livorno insieme al padre Leone e conosce Domenico Comparetti di persona, se ne innamora appassionatamente e nell'arco di pochi mesi lo sposa sperando di condividere con lui la vita intellettuale della citt\u00e0 universitaria di Pisa, dove il promesso ha una cattedra di lettere antiche.\nPresto delusa dall'ambiente universitario poco incline ad accettare l'intelligenza femminile nelle proprie file, Elena d\u00e0 alla luce la figlia Laura (1865-1913). I periodi di depressione si alternano al crescente interesse per l'educazione infantile che si sta sviluppando in Italia in quegli anni. Viene a conoscenza dei metodi froebeliani ed entra in contatto con la baronessa Bertha von Marenholtz-B\u00fclow, divulgatrice delle teorie educative froebeliane e dei giardini d'infanzia. Sono gli anni dell'unit\u00e0 d'Italia, le donne borghesi trovano spazio intellettuale nell'unica attivit\u00e0 che le vede riconosciute come \u201cnaturalmente\u201d preparate: quella dell'educazione infantile. L'obbiettivo di liberare le masse lavoratrici femminili dall'accudimento dei figli durante i lunghi orari di lavoro porta all'apertura di luoghi di raccolta per i bambini anche in et\u00e0 prescolastica. Le teorie froebeliane riconoscono al fanciullo il bisogno di movimento e l'attivit\u00e0 ludica. Le stesse per\u00f2 si scontrano, in Italia, con la poca attenzione posta all'educazione religiosa cattolica. Nel 1872 Elena lascia definitivamente il marito per seguire i corsi e le scuole froebeliane attive in Germania.\nSempre nel 1872 Elena Raffalovich scrive e decide di sostenere le attivit\u00e0 di Adolfo Pick che a Venezia ha fondato un giardino di infanzia froebeliano, ma si sta adoperando per aprire una scuola per la formazione di maestre giardiniere italiane in grado di diffondere pi\u00f9 capillarmente il metodo in Italia. Elena si dichiara disponibile a finanziare il Pick per l'apertura di una scuola di formazione per maestre giardiniere ed un giardino d'infanzia annesso, ponendo per\u00f2 alcuni punti per lei sostanziali e fortemente progrediti per l'epoca:\nElena inoltre, nel carteggio con Adolfo Pick, fa riferimento alla sua convinzione che \u00e8 attraverso le donne del popolo che il nuovo potr\u00e0 avanzare poich\u00e9 \u00e8 convinta che esse non siano, a differenza della borghesia, legate a false ideologie preconcette ma al bisogno pratico e dinamico dell'educazione dei propri figli.\nTutt'oggi la scuola esiste a Venezia ed \u00e8 a lei dedicata.\nTornata a Firenze nel 1917 alloggia nella casa dei nipoti e vi muore il 29 novembre 1918. Era sopravvissuta alla figlia Laura e al genero Luigi Adriano Milani (da loro nacque Albano, padre di don Lorenzo Milani)"}
{"id": "1636628", "revid": "287204", "url": "https://it.wikipedia.org/wiki?curid=1636628", "title": "Boleslawiec", "text": ""}
{"id": "1636633", "revid": "599013", "url": "https://it.wikipedia.org/wiki?curid=1636633", "title": "Heidi Zeller-B\u00e4hler", "text": "In carriera ha conquistato tre successi in Coppa del Mondo, uno in supergigante e due in slalom gigante.\nBiografia.\nStagioni 1984-1994.\nLa Zeller-B\u00e4hler debutt\u00f2 in campo internazionale in occasione dei Mondiali juniores di Sugarloaf 1984, dove conquist\u00f2 la medaglia di bronzo nella discesa libera vinta dall'austriaca Veronika Wallinger davanti alla francese H\u00e9l\u00e8ne Barbier; nella stessa stagione in Coppa Europa si piazz\u00f2 al 3\u00ba posto nella classifica di discesa libera. Ottenne il primo piazzamento in Coppa del Mondo il 13 dicembre 1985 a Val-d'Is\u00e8re, classificandosi al 14\u00ba posto in discesa libera; il 9 marzo dell'anno seguente a Sunshine si aggiudic\u00f2 il primo podio nel circuito giungendo 3\u00aa in combinata dietro alla connazionale Maria Walliser e alla tedesca occidentale Traudl H\u00e4cher.\n9\u00aa nella discesa libera ai Mondiali di Vail 1989, sua prima presenza iridata, esord\u00ec ai Giochi olimpici invernali ad , dove si classific\u00f2 13\u00aa nella discesa libera, 11\u00aa nel supergigante e 14\u00aa nella combinata; nella stessa stagione in Coppa Europa si piazz\u00f2 al 2\u00ba posto nella classifica di discesa libera e nel 1993 partecip\u00f2 ai Mondiali disputati a Morioka, piazzandosi 15\u00aa nella discesa libera, 19\u00aa nel supergigante e 4\u00aa nello slalom gigante; l'anno dopo venne convocata per i XVII Giochi olimpici invernali di , sua ultima presenza olimpica, dove concluse 28\u00aa nella discesa libera, 16\u00aa nel supergigante e 9\u00aa nello slalom gigante.\nStagioni 1995-1996.\nNella stagione 1994-1995 ottenne tutte le sue tre vittorie in Coppa del Mondo, dalla prima del 26 novembre a Park City in slalom gigante all'ultima del 5 marzo a Saalbach-Hinterglemm in supergigante, e sal\u00ec complessivamente otto volte sul podio; in classifica generale fu 3\u00aa e in quelle di supergigante e di slalom gigante fu 2\u00aa, superata rispettivamente da Katja Seizinger di 80 punti e da Vreni Schneider di 30 punti.\nIl 7 dicembre 1995 ottenne il tredicesimo e ultimo podio in Coppa del Mondo piazzandosi 2\u00aa in supergigante a Val-d'Is\u00e8re dietro all'austriaca Alexandra Meissnitzer; nella stessa localit\u00e0 e nella stessa specialit\u00e0 il 4 febbraio 1996 disput\u00f2 la sua ultima gara nel circuito, piazzandosi al 9\u00ba posto. Concluse l'attivit\u00e0 agonistica in occasione dei Mondiali della Sierra Nevada di quell'anno, classificandosi 14\u00aa nel supergigante il 12 febbraio e 7\u00aa nella discesa libera il 18 febbraio.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1636634", "revid": "827882", "url": "https://it.wikipedia.org/wiki?curid=1636634", "title": "The Very Best of Winger", "text": "The Very Best of Winger \u00e8 una raccolta del gruppo musicale statunitense Winger, pubblicata il 2 ottobre 2001 dalla Atlantic Records.\nL'album raccoglie i migliori brani estratti dai primi tre album del gruppo, \"Winger\" (1988), \"In the Heart of the Young\" (1990) e \"Pull\" (1993), con l'aggiunta della traccia inedita \"On the Inside\". La raccolta presenta inoltre \"Hell to Pay\", una canzone originariamente apparsa solo nell'edizione giapponese di \"Pull\", che per l'occasione \u00e8 stata registrata nuovamente e completata da Kip Winger e Reb Beach."}
{"id": "1636636", "revid": "307923", "url": "https://it.wikipedia.org/wiki?curid=1636636", "title": "Brodnica", "text": ""}
{"id": "1636643", "revid": "6923", "url": "https://it.wikipedia.org/wiki?curid=1636643", "title": "Lisa Gherardini", "text": "Appartenente all'aristocratica famiglia dei Gherardini di Montagliari, spos\u00f2 in tenera et\u00e0 Francesco di Bartolomeo del Giocondo, un mercante di tessuti e di seta che in seguito divenne un funzionario d'alto livello della repubblica fiorentina, da cui ebbe cinque figli, conducendo quindi una vita borghese piuttosto confortevole. Secondo Giorgio Vasari e numerosi altri studiosi, Lisa Gherardini fu la donna ritratta nella \"Gioconda\" (o \"Monna Lisa\") di Leonardo da Vinci, opera commissionata all'artista durante i primi anni del XVI secolo da suo marito.\nSecoli dopo la morte della nobildonna toscana, la \"Gioconda\" \u00e8 diventata il dipinto pi\u00f9 famoso del mondo ed un simbolo dell'arte occidentale; inoltre, l'attenzione dei collezionisti e degli studiosi d'arte ha fatto in modo che quest'opera divenisse un'icona mondiale, oggetto di ispirazione e commercializzazione. Nel 2005 Lisa Gherardini venne definitivamente identificata come il modello del dipinto di Leonardo.\nBiografia.\nLe origini familiari.\nFirenze, nonostante fosse una delle citt\u00e0 pi\u00f9 grandi e pi\u00f9 ricche del Quattrocento, non era una citt\u00e0 in cui la vita sociale era priva di conflittualit\u00e0, sia da un punto di vista politico, sia da un punto di vista economico; vi erano infatti notevoli disparit\u00e0 tra i cittadini in termini di ricchezza. In questo periodo storico si collocano i Gherardini di Montagliari, un'antica e aristocratica famiglia, che agli inizi del XIV secolo venne bandita da Firenze ed esiliata nel veronese a seguito delle continue lotte tra guelfi e ghibellini e l'accusa di alleanza della famiglia con la citt\u00e0 di Siena, avversaria della Repubblica fiorentina. Durante lo scontro con Firenze, il Castello di Montagliari e molti altri edifici della famiglia Gherardini furono rasi al suolo e la Repubblica fiorentina emise un editto di perpetua proibizione ad edificare su quelle terre. Nonostante l'esilio, la famiglia manteneva comunque un proprio ramo in Firenze, dal quale discende Lisa Gherardini.\nAl ramo toscano dei Gherardini apparteneva Antonmaria (o Antonio Maria) di Noldo Gherardini, padre di Lisa, un ricco mercante che possedeva (o aveva concesso in affitto) sei aziende agricole sulle colline del Chianti, che producevano grano, vino ed olio d'oliva, oltre che fungere da terreno per il pascolo e per l'allevamento del bestiame. Nel 1465, Antonmaria spos\u00f2 in prime nozze Lisa di Giovanni Filippo de' Carducci, la quale per\u00f2 morir\u00e0 di parto. Nel 1473 convol\u00f2 poi a nozze con Caterina Rucellai, ma come la prima moglie anche lei morir\u00e0 di parto. Nel 1476, infine, spos\u00f2 in terze nozze Lucrezia del Caccia, figlia di Piera Spinelli Gherardini, futura madre di Lisa.\nInfanzia e adolescenza.\nLisa Gherardini nacque a Firenze il 15 giugno 1479, in via Sguazza, una traversa di via Maggio, anche se per molti anni si ipotizz\u00f2 il suo luogo di nascita fosse Villa Vignamaggio, in una delle propriet\u00e0 di famiglia nei pressi di Greve in Chianti. Chiamata Lisa in onore di una moglie di suo nonno paterno, era la primogenita di sette figli, di cui, oltre a lei, tre femmine, una delle quali di nome Ginevra, e tre fratelli, Giovangualberto, Francesco e Noldo.\nLa famiglia viveva nel capoluogo toscano inizialmente nei pressi della Basilica di Santa Trinita e, in seguito, in un edificio in affitto vicino alla Basilica di Santo Spirito, perch\u00e9 non era in grado di pagare le riparazioni necessarie al restauro della loro precedente casa. Lisa ed i parenti si trasferirono poi in quella che oggi si chiama via de' Pepi, gi\u00e0 via de' Bonfanti, nei pressi della Basilica di Santa Croce, dove abitarono vicino a Piero da Vinci, padre di Leonardo. I Gherardini erano inoltre proprietari di una casa di campagna a San Donato in Poggio, a circa 32 chilometri a sud della citt\u00e0. Noldo Gherardini, nonno paterno di Lisa, aveva lasciato in eredit\u00e0 una fattoria sulle colline del Chianti, nei pressi di Reggello; Noldo garant\u00ec inoltre un contratto di locazione anche per un altro degli allevamenti dell'ospedale, situato a Panzano in Chianti, e, per controllare la mietitura del grano, la famiglia trascorse l\u00ec l'estate, in una casa denominata Ca' di Pesa. Dopo l'improvvisa morte del padre, Lisa and\u00f2 a vivere da Mariotto Rucellai, suo nonno materno che era in stretti rapporti con i Medici, che fu anche gonfaloniere della Signoria.\nMatrimonio.\nL'esilio della famiglia medicea del 1494 allontan\u00f2 da Firenze Giuliano, figlio di Lorenzo il Magnifico e fratello di papa Leone X, che nel frattempo aveva avuto Lisa come amante e, secondo alcuni studiosi, l'aveva anche resa incinta. Il 5 marzo 1495, Lisa spos\u00f2, su imposizione del nonno Mariotto, Francesco di Bartolomeo di Zanobi del Giocondo, un mercante di seta e di vesti di modesto successo, proveniente dalla famiglia dei Del Giocondo. All'et\u00e0 di 15 anni, la nobildonna divenne la sua terza moglie; Francesco, nato nel 1465 e quindi pi\u00f9 anziano di Lisa di circa quindici anni, aveva infatti sposato in prime nozze nel 1491 Camilla di Mariotto Rucellai, figlia del nonno di Lisa, e in seconde nozze nel 1493 Tommasa di Mariotto Villani; entrambe le precedenti consorti morirono di parto.\nLa dote di Lisa era composta da 170 fiorini e dall'azienda agricola di San Silvestro, sita tra Castellina in Chianti e San Donato in Poggio, vicino alla casa di campagna di famiglia e a due cascine, che divennero in seguito propriet\u00e0 di Michelangelo Buonarroti. L'entit\u00e0 della dote della nobildonna \u00e8 segno del fatto che, all'epoca, quel ramo della famiglia Gherardini era s\u00ec benestante, ma non come un tempo; questo inoltre dimostra i veri sentimenti del marito. La coppia mantenne sempre un discreto tenore di vita e il matrimonio miglior\u00f2 lo status sociale di Lisa, perch\u00e9 la famiglia del marito era pi\u00f9 facoltosa della sua; Francesco, invece, ebbe dei vantaggi in quanto la famiglia dei Gherardini era antica e aristocratica ed era un prestigio imparentarvisi. Il 5 marzo 1503 i due furono in grado di acquistare una casa, accanto ad una vecchia propriet\u00e0 dei Del Giocondo, in via della Stufa; nello stesso anno, Leonardo da Vinci cominci\u00f2 a dipingere il ritratto di Lisa, su commissione di Francesco.\nLisa e Francesco ebbero cinque figli (Piero, Camilla, Andrea, Giocondo e Marietta) di cui quattro tra il 1496 e il 1507; la nobildonna perse per\u00f2 una bambina nel 1499.Lisa crebbe anche Bartolomeo, figlio di Francesco e della sua prima moglie, Camilla, che aveva un anno quando la madre naturale mor\u00ec; la matrigna di Lisa, Caterina, e la prima moglie di Francesco erano sorelle, appartenenti alla famiglia Rucellai. Le due figlie femmine, Camilla e Marietta, divennero suore cattoliche, rispettivamente con il nome di suor Beatrice e suor Ludovica: la prima entr\u00f2 nel convento di San Domenico di Cafaggio (successivamente denominato San Domenico del Maglio), dove venne affidata alle cure della sorella di Antonmaria, suor Albiera, e della sorella di Lisa, suor Camilla (coinvolta all'epoca in uno scandalo per delle relazioni con alcuni uomini); Camilla mor\u00ec all'et\u00e0 di 18 anni e venne sepolta nella Basilica di Santa Maria Novella. Suor Ludovica, invece, entr\u00f2 dal 1521 nel Monastero di Sant'Orsola, un convento tenuto in grande considerazione a Firenze, al quale era molto legata la madre Lisa.\nNel 1499, Francesco venne eletto nel Consiglio dei Docici Buonomini della repubblica fiorentina, prima che, nel 1512, ne divenisse priore, venendo riconfermato in questa carica nel 1524. Ebbe rapporti commerciali e, soprattutto, politici con la potente famiglia dei Medici; nel 1512, quando il governo di Firenze temeva il loro ritorno dall'esilio, Francesco venne imprigionato e multato di fiorini, venendo rilasciato nel mese di settembre, quando il potere pubblico della famiglia medicea venne restaurato. Nell'ottobre di quello stesso anno partecip\u00f2 con un ristretto gruppo di parenti e partigiani medicei al sostegno economico del nuovo governo.\nMorte e sepoltura.\nNel 1538, Francesco mor\u00ec di peste; circa quattro anni pi\u00f9 tardi, Lisa si ammal\u00f2 e fu portata da sua figlia suor Ludovica al Monastero di Sant'Orsola, dove mor\u00ec il 15 luglio 1542, all'et\u00e0 di 63 anni, e qui fu sepolta. Tra le prove relative alla fine della nobildonna vi sono alcune carte come l'attestato nel registro dei decessi della Basilica di San Lorenzo: \"Donna fu di Francesco del Giocondo mor\u00ec add\u00ec 15 di luglio 1542 sotterrossi in Sant'Orsola tolse tutto il capitolo\" e numerosi altri documenti dell'epoca sul padre Antonmaria e sul marito Francesco. Secondo un altro studio, Francesco visse fino a 80 anni, morendo nel 1539, mentre Lisa potrebbe aver vissuto almeno fino al 1551, quando lei avrebbe avuto 71 o 72 anni. In ogni caso, il ramo toscano dei Gherardini si estinse nel 1743 con la morte di Fabio Gherardini, ultimo gentiluomo della famiglia in Toscana. \nIl 12 maggio 2011 \u00e8 iniziata un'operazione di ricerca della salma di Lisa Gherardini presso alcune tombe situate sotto l'ex-monastero di Sant'Orsola, allo scopo di comparare i resti del volto di Lisa con l'immagine della \"Gioconda\": tra i resti mortali ritrovati, tre sono stati ritenuti compatibili con le caratteristiche di Monna Lisa.\nNel gennaio 1537, Francesco, nel suo testamento siglato da Piero da Vinci, padre del pittore toscano, aveva stabilito che, alla sua scomparsa, venisse restituita a Lisa la dote, consegnandole inoltre il suo abbigliamento personale ed i suoi gioielli. Riguardo alle cure riservate alla moglie, scrisse delle precise disposizioni alla loro figlia suor Ludovica e a suo figlio Bartolomeo. Il testamento di Francesco infatti recita:\nLa Gioconda di Leonardo da Vinci.\nCome altri fiorentini vissuti durante il Rinascimento italiano, i Del Giocondo erano mecenati e appassionati d'arte. Bartolomeo, figlio di Francesco, chiese ad Antonio di Donnino Mazzieri di dipingere un affresco sul sito funerario della famiglia, nella Cappella di Santa Lucia della Basilica della Santissima Annunziata di Firenze. Andrea del Sarto dipinse poi una Madonna per un altro membro della casata. Francesco commission\u00f2 a Leonardo da Vinci un ritratto di sua moglie ed a Domenico Puligo un dipinto su San Francesco d'Assisi, sia per festeggiare la nascita del suo terzogenito Andrea, sia per l'acquisto della casa della famiglia in via della Stufa. Secondo altri studiosi invece, a commissionare a Leonardo il quadro fu Giuliano de' Medici, duca di Nemours. In precedenza, alcuni storici dell'arte, tra cui Adolfo Venturi, avevano ipotizzato che il soggetto dell'opera fosse Costanza d'Avalos, duchessa di Francavilla e figlia di Innico I d'Avalos, invece che Lisa Gherardini.\nIl dipinto incarna le caratteristiche delle donne virtuose del XV e del XVI secolo; la ragazza \u00e8 ritratta con la mano destra posata sulla sinistra, posizione che simboleggia la fedelt\u00e0 matrimoniale.. Leonardo present\u00f2 Lisa come una donna affascinante e di successo, forse anche pi\u00f9 benestante di quanto non fosse. Le dimensioni del dipinto sono notevoli (77 x 53\u00a0cm), pari a quelle delle commissioni acquisite dai ricchi mecenati del tempo; queste caratteristiche vennero interpretate come segni dell'aspirazione sociale di Lisa e di Francesco. Le vesti scure ed il velo nero derivano dall'alta moda spagnola e non sono quindi una rappresentazione del lutto per la morte della sua prima figlia, avvenuta nel 1499, come alcuni studiosi avevano ipotizzato. Inoltre, alcuni pareri hanno supposto la presenza di uno xantelasma nell'incavo dell'occhio sinistro e di un lipoma sulla mano in primo piano, segni che Lisa era affetta da ipercolesterolemia e ipertrigliceridemia.\nLeonardo non ebbe incarichi, n\u00e9 compensi, durante la primavera del 1503, cosa che potrebbe in parte spiegare il suo interesse per un ritratto privato. Dovette probabilmente ritardare il suo lavoro sulla Gioconda quando ricevette, nello stesso anno, il pagamento per l'avvio della \"Battaglia di Anghiari\", destinata al Salone dei Cinquecento di Palazzo Vecchio, che era una commissione pi\u00f9 prestigiosa, oltre ad avere un termine fissato per la sua consegna per il febbraio 1505. Nel 1506, Leonardo consider\u00f2 il ritratto incompiuto e, per questo motivo, non venne pagato per il lavoro, n\u00e9 consegn\u00f2 il dipinto al committente.\nVi sono voci discordanti su ci\u00f2 che successe all'opera; secondo alcuni, i dipinti dell'artista viaggiarono con lui per tutta la vita e l'artista probabilmente complet\u00f2 la Monna Lisa molti anni dopo, in Francia, circa nel 1516. Secondo altri studiosi, Giuliano de' Medici avrebbe conservato gelosamente il ritratto di Lisa, pare fino al 1515, quando dovette disfarsene, restituendolo a Leonardo, perch\u00e9 convolato a nozze con Filiberta di Savoia. Nel \"Trattato della pittura\", il genio toscano scrisse: \"E gi\u00e0 intervenne a me fare una pittura che rappresentava una cosa divina, la quale comperata dall'amante di quella volle levarne la rappresentazione di tal deit\u00e0 per poterla baciare senza sospetto, ma infine la coscienza vinse i sospiri e la libidine, e fu forza ch'ei se la levasse di casa\".\nIl titolo del dipinto risale al 1550. Giorgio Vasari, conoscente di almeno una parte della famiglia di Francesco, ne \"Le vite de' pi\u00f9 eccellenti pittori, scultori e architettori\", pubblicato per la prima volta nello stesso anno da Lorenzo Torrentino a Firenze, scrisse:\nNel 2005, il professor Veit Probst, storico e direttore della Biblioteca Universitaria di Heidelberg, ha scoperto, nella collezione della biblioteca, una nota del 1503 in una raccolta di lettere dell'oratore romano Marco Tullio Cicerone, scritta da Agostino Vespucci, che ha stabilito con certezza l'identit\u00e0 del soggetto della Gioconda, che era appunto Lisa Gherardini. Il cancelliere fiorentino scrisse infatti: \"(Come) il pittore Apelle. Cos\u00ec fa Leonardo da Vinci in tutti i suoi dipinti, ad esempio per la testa di Lisa del Giocondo e di Anna, la madre della Vergine. Vedremo cosa ha intenzione di fare per quanto riguarda la grande sala del Consiglio, di cui ha appena siglato un accordo con il Gonfaloniere\".\nLa Gioconda viene custodita in Francia dal XVI secolo, quando venne acquistata dal re Francesco I. Dopo la Rivoluzione francese, se ne impossess\u00f2 il popolo francese e venne trasferito al Museo del Louvre di Parigi; Napoleone Bonaparte lo fece collocare nella sua camera da letto, ma nel 1804 torn\u00f2 al Louvre. La speculazione assegna il nome di Lisa anche ad altri quattro quadri e la sua identit\u00e0 ad almeno dieci donne diverse. Alla fine del XX secolo, il dipinto divenne la pi\u00f9 famosa opera d'arte del mondo ed un'icona dell'arte occidentale, venendo utilizzato in pi\u00f9 di trecento opere di altri artisti e da oltre duemila pubblicit\u00e0. Circa sei milioni di persone visitano ogni anno il dipinto al Louvre, dove \u00e8 parte della collezione nazionale francese."}
{"id": "1636652", "revid": "1543377", "url": "https://it.wikipedia.org/wiki?curid=1636652", "title": "Miss Saigon", "text": "Miss Saigon \u00e8 un musical di Claude-Michel Sch\u00f6nberg e Alain Boublil, ispirato a Madama Butterfly di Puccini.\nLo spettacolo, prodotto da Cameron Mackintosh, con musiche di Sch\u00f6nberg, testi di Boublil e Richard Maltby Jr, libretto di Sch\u00f6nberg e Boublil e regia di Nicholas Hytner, ha debuttato al Theatre Royal di Londra il 20 settembre 1989, chiudendo dopo 4264 performance il 30 ottobre 1999. L'11 aprile 1991, la produzione americana ha aperto al Broadway Theatre di New York, chiudendo il 28 gennaio 2001, dopo 4092 performance. Il musical rappresenta il secondo maggior successo di Sch\u00f6nberg e Boublil dopo Les Mis\u00e9rables ed \u00e8 tra i primi dieci pi\u00f9 grandi successi della storia del musical (ne sono state realizzate, in tutto il mondo, ben trenta produzioni).\nIl cast originale includeva Lea Salonga (Kim), Jonathan Pryce (l' \"ingegnere\"), Simon Bowman (Chris), Claire Moore (Ellen) e Peter Polycarpou (John). Nel 2014 il musical \u00e8 stato riproposto sulle scene del West End con Eva Noblezada e Tanya Manalang nel ruolo di Kim, Alistair Brammer (Chirs), Jon Jon Briones (l'Ingegnere) e Rachelle Ann Go (Gigi).\nLo spettacolo ha vinto un Olivier Award e tre Tony Award, ricevendo apprezzamenti quasi unanimi per le interpretazioni di Jonathan Pryce e Lea Salonga.\nLa trama.\nAtto primo.\nLa storia inizia un venerd\u00ec sera dell'aprile 1971 a Saigon. Nel Backstage del Dreamland (un locale equivoco frequentato da soldati americani) un gruppo di ragazze si sta preparando per lo spettacolo. Il proprietario del locale \u00e8 un losco individuo che si fa chiamare \"Engineer\" porta una nuova ragazza, Kim, di diciassette anni appena arrivata dalle campagne devastate dai bombardamenti dove ha perso l'intera famiglia.(Overture: Back Stage Dreamland)\nL'imminenza della caduta di Saigon si fa sentire, e mentre le ragazze sperano di trovare un soldato americano che le porti fuori dal paese, Engineer spera di ottenere un visto per andare negli USA.\nLe ragazze entrano in scena e parte il concorso per votare \"Miss Saigon\".\nIl locale \u00e8 pieno di marines (The Heat Is On In Saigon). Tra loro due amici, Chris e John, preoccupati per l'andamento della guerra e l'avvicinarsi dei Viet Cong. Appena Kim entra in scena Chris resta colpito dalla ragazza, e chiede a John di presentargliela.\nGigi (una delle ragazze del Dreamland) vince il titolo di \"Miss Saigon\" ed esprime la sua speranza di fuggire in USA per avere una vita migliore (The movie in my mind).\nJohn paga Engineer per fare in modo che Kim e Chris prima si conoscano e poi passino la notte insieme (The Transaction/The Dance).\nAl risveglio nella camera di Kim, Chris si accorge di quanto sia innamorato della ragazza proprio adesso che sta per lasciare Saigon (Why God Why?). Al risveglio della ragazza, Chris le offre del denaro, ma lei rifiutandolo gli racconta delle tragedie che ha vissuto, e che per lei non ci sar\u00e0 futuro a parte quello offertole dal Dreamland (This Money's Yours).\nChris le chiede di vivere insieme (Sun and Moon) cos\u00ec decidono di dichiarare il loro amore secondo il rito vietnamita, davanti a tutti i loro amici.\nChris chiama John all'ambasciata dicendo che rimarr\u00e0 qualche giorno con Kim. John gli ricorda che gli eventi stanno precipitando e che saranno presto evacuati (The Telephone Song).\nGigi e le altre ragazze del bar organizzano la cerimonia \"nuziale\" (The Wedding Ceremony Dju Vui Vai) recitando le formule di rito davanti ai loro amici, ma durante la festa arriva Thuy il fidanzato di Kim (Thuy's Arrival). Deciso a riportarla al villaggio le ricorda le promesse di matrimonio decise dai loro genitori, ma Kim gli ricorda che i loro genitori sono morti e che le promesse non sono pi\u00f9 valide. Thuy le predice l'imminente caduta di Saigon e la sua intenzione di farla comunque sua.\nChris conferma a Kim che la porter\u00e0 in America promettendosi eterno amore (The Last Night Of The World).\nPassano 3 anni. I Viet Cong festeggiano l'anniversario della presa di Saigon (The Morning of the Dragon). Engineer torna da tre anni di lavori forzati, anche se in fondo \u00e8 rimasto lo stesso ambiguo personaggio di prima. Thuy, che \u00e8 diventato Commissario del Popolo, raggiunge Engineer, e gli comanda di ritrovare Kim scomparsa tre anni prima, durante la presa di Saigon.\nKim intanto vive in una casupola con altre persone e, sognando di essere con Chris ogni notte, aspetta ancora che lui venga a prenderla per portarla in America. Dall'altra parte dell'Oceano Ellen dorme accanto a suo marito Chris e soffre per gli incubi che egli vive ogni notte ripetendo sempre \"Kim\" (I Still Believe).\nEngineer riesce a rintracciare Kim (Back In Town) e a portare Thuy all'abitazione della ragazza. Thuy le conferma l'intenzione di volerla sposare, ma Kim le dice di essere ancora innamorata di Chris e di aspettarlo ancora. Thuy insiste e lei gli rivela che ha un bambino Tam, figlio del suo amore per Chris. L'orgoglio e la gelosia acceca Thuy che tenta di uccidere Tam. Kim si mette in mezzo, spara con una pistola e uccide Thuy (Thuy's Death/ You Will Not Touch Him).\nSpaventata dall'accaduto Kim si mette alla ricerca di Engineer il quale \u00e8 gi\u00e0 tornato ai propri affari (If You Want To Die In Bed). Gli confessa l'accaduto e la volont\u00e0 di lasciare il paese con Tam. Engineer sicuro che il figlio di Chirs possa procurargli un visto per l'America, riesce ad imbarcarsi con Kim e Tam su una barca di derelitti, diretta a Bangkok. Kim assicura Tam sul proprio futuro (I'd Give My Life For You)\nAtto secondo.\nJohn lavora per un'associazione benefica \"Bui-Doi\" incaricata di rintracciare i figli dei soldati americani concepiti in Vietnam, durante la guerra (Bui Doi).\nJohn comunica a Chris che Kim \u00e8 viva, ed \u00e8 a Bangkok rivelandogli anche del figlio Tam, finora a Chris sconosciuto. Chris \u00e8 spaventato: sicuro che non avrebbe mai pi\u00f9 rivisto Kim si \u00e8 rifatto una vita con Ellen. John gli suggerisce di confessare la verit\u00e0, e di trovare insieme una soluzione.\nNel frattempo Engineer lavora come portiere in un nightclub \"Le Moulin Rouge\" (What a Waste).\nJohn rintraccia sia lui che Kim dicendo loro che Chris sta arrivando, omette per\u00f2 che ora \u00e8 sposato (Please/Chris Is Here).\nMentre Kim aspetta di rivederlo, si addormenta e le appare il fantasma di Thuy. Insieme ripercorrono i momenti della caduta di Saigon (Kim's Nightmare): appena John ottenne il visto per entrambi lasci\u00f2 Kim a casa con la sua pistola. Le assicur\u00f2 che avrebbe pianificato tutto, ma all'arrivo all'ambasciata trov\u00f2 il panico. Gente attaccata ai cancelli e l'intera ambasciata in piena evacuazione. Nel caos Kim arriva quando i cancelli sono ormai chiusi e tra l'immensa folla non riesce a ritrovare Chris. Anche Chris la cerca disperatamente ma viene caricato con la forza sull'ultimo elicottero che lascia Saigon, lasciando cos\u00ec da sola Kim\nAl risveglio Kim decide di andare a cercare Chris, ma invece dell'uomo trova Ellen e scopre cos\u00ec del matrimonio, vedendo andare in fumo tutti i suoi sogni e i suoi piani per s\u00e9 e soprattutto per Tam (Room 317).\nEllen dal canto suo \u00e8 molto preoccupata: non si aspettava di trovare una donna cos\u00ec innamorata e che sar\u00e0 comunque parte della vita di Chris (Now That I've Seen Her). Chris la riassicura e dopo aver confessato tutti i suoi sentimenti per lei le dice di voler comunque prendersi cura di Tam assicurandogli il miglior futuro possibile a Bangkok (The Confrontation)\nKim intanto dice a Tam che vivr\u00e0 una vita felicissima in America e prepara tutte le sue cose. Anche Engineer \u00e8 certo di andare negli USA e gi\u00e0 si vede nella terra delle mille opportunit\u00e0 (The American Dream)\nMentre Chris sta arrivando Kim fa uscire di casa Tam e si uccide con la pistola di Chris.\nChris sentendo gli spari la raggiunge e Kim muore tra le sue braccia.\nIl sogno d'amore di Kim \u00e8 svanito ma \u00e8 riuscita ad assicurare il futuro di Tam che esce di scena tra le braccia di Chris e Ellen."}
{"id": "1636656", "revid": "287204", "url": "https://it.wikipedia.org/wiki?curid=1636656", "title": "Andre Cruz", "text": ""}
{"id": "1636657", "revid": "484362", "url": "https://it.wikipedia.org/wiki?curid=1636657", "title": "Brody", "text": ""}
{"id": "1636659", "revid": "729019", "url": "https://it.wikipedia.org/wiki?curid=1636659", "title": "Ferrovia Pavia-Stradella", "text": "La ferrovia Pavia-Stradella \u00e8 una linea ferroviaria lunga 35\u00a0km, a binario unico nella tratta Bressana-Broni, gestita da Rete Ferroviaria Italiana, che collega la citt\u00e0 di Pavia con Stradella e Piacenza."}
{"id": "1636662", "revid": "136053", "url": "https://it.wikipedia.org/wiki?curid=1636662", "title": "OZAK", "text": ""}
{"id": "1636666", "revid": "228587", "url": "https://it.wikipedia.org/wiki?curid=1636666", "title": "Brzeziny", "text": ""}
{"id": "1636673", "revid": "23117", "url": "https://it.wikipedia.org/wiki?curid=1636673", "title": "S\u00e9rgio Luiz Donizetti", "text": ""}
{"id": "1636675", "revid": "125939497", "url": "https://it.wikipedia.org/wiki?curid=1636675", "title": "Nevio Orlandi", "text": "Carriera.\nGiocatore.\nDa giocatore ha militato dapprima nel per quattro stagioni in Serie C e una in D e poi nel per una stagione in Serie C2. Ha poi giocato in Serie C2 nell', squadra di cui ha vestito la maglia in totale per sette stagioni, tra cui la stagione 1983-1984 in Serie C1.\nAllenatore.\nArriva alla Reggina nel 1988 e lavora nel settore giovanile del club fino al 1993-1994, facendo anche l'allenatore in seconda di Nevio Scala nella stagione di Serie B 1988-1989; in quegli anni allena anche Sergio Quinto Campolo; Francesco Cozza; Emilio Belmonte; Fabio Di Sole; Domenico Toscano; Francesco Marino e Alex Visentin, che fece la spola con la prima squadra.\nDal campionato 1994-1995 al campionato 1995-1996 guida la squadra Primavera composta da calciatori come Bruno Cirillo; Emanuele Belardi; Salvatore Lanna; Simone Perrotta; Alessandro Monticciolo.\nNel 1996 gli viene assegnata la panchina della prima squadra del , militante in Serie D, con la quale ottiene il quarto posto.\nNel 1997 si accorda con il Toma Maglie, sempre in Serie D; termina il campionato all'undicesimo posto.\nRientrato alla Reggina, dal 1998 al 2001 \u00e8 il vice prima di Elio Gustinetti e poi di Bruno Bolchi (on cui centra, nel 1999, la prima storica promozione in Serie A della squadra amaranto) e di Franco Colomba in Serie A. Nel 2000-2001 ottiene una panchina in massima serie come sostituto di Colomba in Reggina-Roma 0-0.\nDal 2001 al 2002-2003 allena nuovamente la Reggina Primavera.\nNella stagione 2003-2004 \u00e8 allenatore del Vittoria, club di Serie C2 con cui ottiene inaspettatamente la prima storica e tuttora unica promozione in C1. Viene confermato sulla panchina del club siciliano anche per la stagione successiva, ma viene esonerato dopo sei giornate per divergenze con la nuova societ\u00e0, da poco subentrata.\nTornato alla Reggina, nella stagione 2004-2005 diviene allenatore della formazione Giovanissimi, allenando tra gli altri Nicolas Viola. Per la stagione 2006-2007 \u00e8 allenatore della formazione Primavera della Reggina, in cui figurano Nicolas Viola e Daniel Beichler. Nella stagione successiva inizia come osservatore della squadra amaranto, portando a Reggio Calabria, nel gennaio 2007, l'attaccante Cristhian Stuani, che ha visionato pi\u00f9 volte in Uruguay. Il 3 marzo 2008 viene sorprendentemente chiamato ad allenare la prima squadra dopo l'esonero di Renzo Ulivieri.\nIl suo esordio in serie A da primo allenatore avviene l'8 marzo 2008 al Meazza contro l', proprio alla vigilia del centenario della squadra milanese, in uno stadio fervente di festeggiamenti. La Reggina perde per 2-0, ma la prestazione offerta lascia ben sperare. L'esordio al Granillo avviene invece il 16 marzo 2008, in Reggina-. Grazie alla vittoria per 4-0, la pi\u00f9 ampia registrata dal club reggino in Serie A, Orlandi rinfocola le speranze di salvezza. L'11 maggio 2008 riesce nell'impresa di centrare la salvezza con la squadra amaranto, con una giornata di anticipo rispetto alla fine del campionato, battendo l'Empoli in casa per 2-0. In 12 partite, Orlandi ottiene 18 punti.\nConfermato anche per la stagione 2008-2009, dopo 16 giornate e soli 12 punti ottenuti viene esonerato il 16 dicembre 2008 e sostituito da Giuseppe Pillon. Il 25 gennaio 2009 viene richiamato alla guida della squadra amaranto, ma non viene riconfermato a fine stagione, dopo la retrocessione in Serie B, malgrado il rendimento nel girone di ritorno sia stato migliore.\nIl 4 marzo 2013, a quattro anni dall'ultima esperienza con una prima squadra, viene chiamato alla guida del , dopo l'esonero di Raffaele Novelli.\nConclude il campionato in quattordicesima posizione e vince i play-out contro l'Andria, ottenendo cos\u00ec la salvezza. Viene cos\u00ec confermato anche per la stagione seguente, assieme al preparatore atletico Luigi Mondilla.\nIl 4 aprile 2014 viene sollevato dall'incarico dopo la sconfitta casalinga per 6-1 rimediata contro il Benevento, assieme al preparatore atletico Luigi Mondilla e al direttore generale e sportivo Gabriele Martino.\nAll'inizio della stagione 2015-2016 viene nominato allenatore del , dove rimane fino alla fine di dicembre, quando la squadra venne radiata a seguito del ritiro dal campionato. Successivamente, l'11 febbraio 2016, viene nominato allenatore del , in Serie D. Terminer\u00e0 il campionato al secondo posto.\nIl 17 novembre 2017 subentra a Salvatore Campilongo sulla panchina della , alla cui guida, il 13 maggio 2018 allo stadio Oreste Granillo, davanti a circa tremila tifosi vibonesi, giadagna una storica promozione in Serie C, senza necessit\u00e0 di ripescaggio per la societ\u00e0 calabrese, nello spareggio promozione contro il Troina. Nel 2018-2019 guida i suoi alla salvezza.\nIl 6 marzo 2021 subentra a Vincenzo Feola sulla panchina del Casarano, club pugliese di Serie D. Il 25 maggio dello stesso anno viene esonerato per fare spazio al rientrante Feola.\nIl 14 febbraio 2022 subentra all'esonerato Gaetano D'Agostino sulla panchina della , con la squadra all'ultimo posto del giorne C della Serie C.\nStatistiche.\nStatistiche da allenatore.\n\"Statistiche aggiornate al 19 febbraio 2022.\""}
{"id": "1636677", "revid": "287204", "url": "https://it.wikipedia.org/wiki?curid=1636677", "title": "Joao Paulo", "text": ""}
{"id": "1636681", "revid": "193425", "url": "https://it.wikipedia.org/wiki?curid=1636681", "title": "Go-around", "text": ""}
{"id": "1636682", "revid": "27767", "url": "https://it.wikipedia.org/wiki?curid=1636682", "title": "Tenacia", "text": ""}
{"id": "1636685", "revid": "289247", "url": "https://it.wikipedia.org/wiki?curid=1636685", "title": "OZAV", "text": ""}
{"id": "1636686", "revid": "307923", "url": "https://it.wikipedia.org/wiki?curid=1636686", "title": "Brze\u017anica", "text": ""}
{"id": "1636687", "revid": "287204", "url": "https://it.wikipedia.org/wiki?curid=1636687", "title": "Brzeznica", "text": ""}
{"id": "1636690", "revid": "287204", "url": "https://it.wikipedia.org/wiki?curid=1636690", "title": "On My Own (Les Mis\u00e9rables)", "text": "On My Own \u00e8 una ballata tratta dal musical Les Miserables, composta da Claude-Michel Sch\u00f6nberg con testo inglese di Trevor Nunn e testo francese di Alain Boublil. Racconta la solitudine e la malinconia della giovane \u00c9ponine per un amore non ricambiato (ne rivelato) verso Marius.\nNella prima stesura del musical la melodia costituiva \"L'Air de la Mis\u00e8re\" ed era cantata da Fantine. Nella versione definitiva \u00e8 invece cantata da Eponine e sostituisce il brano \"L'un Vers L'autre\" presente nella versione francese.\nNella seconda produzione parigina dello spettacolo, del 1991, Boublil scrive un nuovo testo intitolando il brano \"Mon Histoire\".\n\u00c8 uno dei brani pi\u00f9 noti e popolari del musical (assieme a Bring Him Home e Do you Hear The People Sing), ed \u00e8 stato eseguito da numerosi artisti. Tra essi Lea Salonga, Kaho Shimada, Elaine Paige, Deborah Gibson. Barbra Streisand ne incise una propria versione che tuttavia decise di non pubblicare. Il brano viene anche cantato da Joey Potter in un episodio della serie Dawson's Creek.\nIl brano On my own viene anche cantato da Rachel Berry (interpretata da Lea Michele) nella prima puntata della prima stagione del telefilm Glee e da Samantha Barks nel film di Tom Hooper - tratto dal musical omonimo - Les Miserables, la quale aveva gi\u00e0 interpretato \u00c9ponine nella produzione londinese de Les Mis\u00e9rables e per il concerto per il 25\u00ba Anniversario del musical alla O2 Arena di Londra nel 2010."}
{"id": "1636691", "revid": "136053", "url": "https://it.wikipedia.org/wiki?curid=1636691", "title": "Zona d'operazione Litorale Adriatico", "text": ""}
{"id": "1636694", "revid": "228587", "url": "https://it.wikipedia.org/wiki?curid=1636694", "title": "Postino", "text": ""}
{"id": "1636695", "revid": "119095526", "url": "https://it.wikipedia.org/wiki?curid=1636695", "title": "Chmielnik", "text": ""}
{"id": "1636697", "revid": "61051", "url": "https://it.wikipedia.org/wiki?curid=1636697", "title": "Roma sparita", "text": "Roma Sparita \u00e8 una serie di centoventi acquerelli su carta, realizzati da Ettore Roesler Franz in tre riprese (quaranta quadri per ogni serie di date), tra il 1878 ed il 1896, che ritraggono la Roma di fine Ottocento raffigurando scene di vita quotidiana sulle vie del centro storico della capitale (gente che fa lavori comuni, stende i panni o li lava sul Tevere, che passeggia, che parla del pi\u00f9 e del meno, fa compere ecc...).\nStoria.\nLa prima serie di quaranta quadri.\nNel 1883 il Sindaco di Roma Leopoldo Torlonia acquist\u00f2 dall\u2019artista i 40 acquerelli che componevano la \"prima serie\" di \u201cRoma Sparita\u201d e che furono inizialmente conservati nel Palazzo Senatorio in Campidoglio.\nNel 1883 vengono esposti nel Palazzo delle Esposizioni. Nel 1884 la stessa serie viene esposta nella \"Societ\u00e0 degli amatori e cultori delle Belle Arti\", mostra ripetuta nel 1891. Successivamente, gli stessi quadri, vengono esposti a Berlino e, nel 1890, a Vienna, mentre, nel 1904 all'esposizione italiana di Londra.\nLe serie successive.\nIl 4 maggio 1908, un anno dopo la morte di Ettore Roesler Franz, il Comune di Roma, attraverso il Sindaco di quel tempo Ernesto Nathan, compr\u00f2 i rimanenti 80 acquerelli che componevano \"la seconda e terza serie\" di \u201cRoma Sparita\u201d da suo fratello ed erede universale Adolfo.\nL'intento era quello di creare un museo apposito che mostrasse tutta quanta l'opera del Franz e della \"Roma Sparita\". Nel 1911, vengono esposte a Castel Sant'Angelo. Nel 1929 vengono trasferiti nel museo dell'ex pastificio Pantanella presso la Bocca della Verit\u00e0, per poi passare nel 1952 nel Museo di Roma a Palazzo Braschi.\nAttualmente il Comune di Roma ne possiede 119, perch\u00e9 un acquerello (quello raffigurante \u201cPalazzo Mattei alla Lungaretta\u201d, n.24 della seconda serie) \u00e8 andato smarrito a Colonia (Germania) nel 1966 durante una mostra itinerante e da allora non \u00e8 stato pi\u00f9 ritrovato. Le opere attualmente sono tutte custodite al Museo di Roma in Trastevere (gi\u00e0 \u201cMuseo del Folklore\u201d) in piazza Sant\u2019Egidio e vengono periodicamente esposte.\nCaratteristiche.\nLa Roma dell'epoca.\nIn questo periodo Roma aveva l'aspetto di una cittadina provinciale e molto arretrata rispetto ad altre capitali dell'Europa Occidentale proprio cos\u00ec che Franz l'ha dipinta e voluta farcela conoscere, ma poi, divenendo capitale d'Italia, si dovette cambiare il piano regolatore al di fuori delle mura del centro storico, fenomeno che man mano, molto lentamente (a partire dal secondo dopoguerra) far\u00e0 sparire il mondo di Roesler Franz e della \"Roma Sparita\".\nIn un suo scritto in inglese (una sorta di \u201ctestamento spirituale\u201d) del 1894, Ettore Roesler Franz auspicava che, in futuro, la sua collezione \"Roma Sparita\" \"\u201cdovrebbe essere posta in una sala speciale con una grande carta topografica della vecchia Roma in cui io darei indicazioni dei luoghi dove sono stati ripresi i quadri e questo faciliterebbe gli studiosi delle future generazioni nel capire quale era l\u2019aspetto di Roma prima dei presenti mutamenti\u201d\".\nAlcuni accorgimenti di Ettore Roesler Franz.\nL\u2019artista, di conseguenza, \u00e8 stato un precursore dei moderni ambientalisti. Era un artista cosmopolita e di mentalit\u00e0 europea che ha voluto dare testimonianza del suo tempo rendendosi conto che le citt\u00e0 che ritraeva stavano scomparendo o rinascendo. Ettore Roesler Franz elimin\u00f2 dalla raffigurazione in alcuni quadri dove sarebbero stati presenti i segni dell'imminente progresso, come a voler amplificare l'arretratezza della nuova (per l'epoca) capitale del Regno d'Italia.\nTecnica utilizzata.\nRoesler Franz faceva dapprima delle foto o degli schizzi, poi con un punteruolo, dopo posta la foto sviluppata o lo schizzo sulla carta da acquerello, bucherellava i contorni per creare un disegno preciso e definito, poi con una mano leggera contornava con un lapis i soggetti pi\u00f9 lontani e da rendere meno definiti, poi ripassava i segni da rendere pi\u00f9 definiti, vale a dire i pi\u00f9 vicini e dettagliati, indi pitturava i disegni con gli acquerelli."}
{"id": "1636700", "revid": "193425", "url": "https://it.wikipedia.org/wiki?curid=1636700", "title": "Go around", "text": ""}
{"id": "1636709", "revid": "406085", "url": "https://it.wikipedia.org/wiki?curid=1636709", "title": "Chrzan\u00f3w", "text": ""}
{"id": "1636710", "revid": "104458", "url": "https://it.wikipedia.org/wiki?curid=1636710", "title": "Patrick Ortlieb", "text": "Biografia.\nCarriera sciistica.\nStagioni 1985-1993.\nVelocista originario di Lech, Ortlieb debutt\u00f2 in campo internazionale in occasione dei Mondiali juniores di Jasn\u00e1 1985, dove vinse la medaglia di bronzo nella discesa libera. In Coppa del Mondo ottenne il primo risultato di rilievo il 9 dicembre 1988 in discesa libera sulla Saslong della Val Gardena (5\u00ba) e il primo podio il giorno successivo, nelle medesime localit\u00e0 e specialit\u00e0 (2\u00ba).\nAi Mondiali di Saalbach-Hinterglemm 1991 si classific\u00f2 7\u00ba nella discesa libera; l'anno dopo al suo debutto olimpico, , Ortlieb vinse la medaglia d'oro nella discesa libera, suo primo successo internazionale, mentre nel supergigante fu 18\u00ba. Nel 1993 prese parte ai Mondiali di Morioka, classificandosi 8\u00ba nella discesa libera.\nStagioni 1994-1999.\nIl 18 dicembre 1993 ottenne la prima vittoria in Coppa del Mondo, ancora una volta sulla Saslong della Val Gardena in discesa libera. Nel prosieguo della stagione vinse la prestigiosa discesa libera disputata sul tracciato Streif di Kitzb\u00fchel, il 15 gennaio, e prese parte ai XVII Giochi olimpici invernali di , sua ultima presenza olimpica, dove non riusc\u00ec a difendere la medaglia d'oro conquistata due anni prima e chiuse la discesa libera al 4\u00ba posto. Quell'anno in Coppa del Mondo chiuse per la prima volta al 3\u00ba posto nella classifica di discesa libera, risultato che avrebbe replicato anche nelle due stagioni seguenti.\nIl 16 dicembre 1995 ottenne, nuovamente nella discesa libera della Saslong, il suo ultimo successo in Coppa del Mondo; ai successivi Mondiali di Sierra Nevada 1996 sal\u00ec nuovamente sul gradino pi\u00f9 alto del podio, aggiudicandosi la medaglia d'oro sempre nella discesa libera. Il 15 dicembre 1996 colse a Val-d'Is\u00e8re in discesa libera il suo ultimo podio in Coppa del Mondo (3\u00ba) e ai Mondiali di Sestriere 1997, sua ultima partecipazione iridata, fu 8\u00ba nella discesa libera. La carriera di Ortlieb si concluse bruscamente il 21 gennaio del 1999 a causa di un grave infortunio occorsogli a Kitzb\u00fchel, durante le prove della discesa libera sulla Streif; la sua ultima gara in carriera rimase cos\u00ec la discesa libera di Coppa del Mondo disputata a Wengen il 16 gennaio precedente, non completata dallo sciatore austriaco.\nBilancio della carriera.\nOrtlieb fu uno dei punti di riferimento della forte squadra austriaca degli anni 1990, ottenendo in carriera quattro successi in Coppa del Mondo (tre in discesa libera e uno in supergigante). Riusciva a competere con tutti i migliori velocisti del periodo .\nCarriera politica.\nNel 1999 \u00e8 stato eletto al Consiglio nazionale, la camera bassa del Parlamento austriaco, nelle file del Partito della Libert\u00e0 Austriaco (FP\u00d6), rimanendo in carica fino al 2002.\nCarriera dirigenziale.\nDal 2010 al 2019 \u00e8 stato presidente della Vorarlberger Ski-Verbandes, la sezione del Vorarlberg della Federazione sciistica dell'Austria.\nAltre attivit\u00e0.\nDopo il ritiro dalla politica si \u00e8 dedicato all'attivit\u00e0 di albergatore a Lech; \u00e8 padre di Nina, a sua volta sciatrice alpina di alto livello.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1636711", "revid": "834", "url": "https://it.wikipedia.org/wiki?curid=1636711", "title": "USSD", "text": ""}
{"id": "1636713", "revid": "110157", "url": "https://it.wikipedia.org/wiki?curid=1636713", "title": "Birjuk", "text": "Il Birjuk (anche traslitterato come \"Biryuk\") \u00e8 un fiume della Siberia nordorientale (Jacuzia-Sacha), affluente di sinistra della Lena.\nNasce nella regione delle alture della Lena, scorrendo nel bassopiano della Jacuzia centrale; il maggiore affluente \u00e8 il \"Meli\u010dan\" (206 km), proveniente dalla destra idrografica."}
{"id": "1636714", "revid": "80339", "url": "https://it.wikipedia.org/wiki?curid=1636714", "title": "Biryuk", "text": ""}
{"id": "1636715", "revid": "287204", "url": "https://it.wikipedia.org/wiki?curid=1636715", "title": "Cinzio Scagliotti", "text": "Biografia.\nBuon giocatore degli anni trenta, milit\u00f2 in squadre di alto livello come Alessandria, Fiorentina, Juventus e Milan, prima di chiudere la carriera in Serie C; di ruolo attaccante, fu prevalentemente mezzala sinistra, venendo all'occorrenza schierato anche come centravanti.\nDopo la fine della carriera di calciatore allen\u00f2, dedicandosi in particolar modo e per lungo tempo all'attivit\u00e0 giovanile.\nMor\u00ec nel 1985, all'et\u00e0 di 74 anni; la Societ\u00e0 Sportiva Audace Galluzzo gli ha dedicato un torneo giovanile di calcio a carattere regionale, riservato alla categoria esordienti.\nCarriera.\nCalciatore.\nEsord\u00ec in Serie A a 18 anni, nella gara -Alessandria (0-1) del 2 febbraio 1930; a partire dal campionato 1930-1931 fu schierato titolare con continuit\u00e0 e attir\u00f2 le attenzioni del commissario tecnico della Nazionale italiana Vittorio Pozzo, che nel 1933 lo convoc\u00f2 in Nazionale (non fu tuttavia schierato in alcuna partita degli azzurri) e delle squadre pi\u00f9 ricche; nel 1932 fu vicino al trasferimento al Napoli, ma lasci\u00f2 Alessandria solo l'anno dopo, quando venne ceduto alla Fiorentina.\nCon i viola esord\u00ec anche a livello internazionale il 23 giugno 1935, nella gara di Coppa dell'Europa Centrale contro l'\u00dajpest, vinta dai toscani per 4-3.\nLasci\u00f2 Firenze nel 1937 per giocare, da riserva, nella Juventus e poi nel Milan. Milit\u00f2 infine in terza serie, vestendo le maglie di varie squadre (Prato, Salernitana, Baratta Battipaglia e Forlimpopoli).\nAllenatore.\nSmessi i panni di giocatore, indoss\u00f2 quelli di allenatore nelle serie minori, con Forlimpopoli, Colligiana e (subentr\u00f2 ad Arnaldo Pantani durante il campionato di Serie C 1949-1950).\nDalla fine degli anni cinquanta fu istruttore presso il Nucleo Addestramento Giovani Calciatori di Firenze; fu pigmalione di Luciano Chiarugi e Andrea Orlandini, che vestirono le maglie della Fiorentina e della Nazionale italiana, e di Adriano Lombardi. Il suo lavoro con le nuove leve fu premiato, nel 1973, con l'assegnazione del premio \u00abSeminatore d'oro\u00bb per le giovanili."}
{"id": "1636717", "revid": "6923", "url": "https://it.wikipedia.org/wiki?curid=1636717", "title": "Villa Marmori", "text": "Villa Marmori \u00e8 un edificio situato alla Spezia.\nComunemente considerata uno dei pi\u00f9 riusciti esempi, anche se tardo, di architettura in stile Liberty alla Spezia, la villa, denominata pi\u00f9 propriamente Marmori-Ceretti, si trova in via XX settembre, nel cuore della zona residenziale che si svilupp\u00f2 con il piano regolatore della fine del XIX secolo.\nIl suo progetto (1923) si deve a Franco Oliva, architetto molto attivo alla Spezia nella prima met\u00e0 del XX secolo.\nL'impianto \u00e8 quello di un edificio della borghesia cittadina dell'epoca, riccamente decorato al suo interno. Da segnalare le vetrate policrome di chiaro gusto art d\u00e9co. La pavimentazione e gli infissi costituiscono tuttora un esempio di arte ebanistica. Gli affreschi sono opera del pittore Luigi Agretti. La cancellata, le ringhiere e le lampade sono opera del lombardo Alessandro Mazzucotelli.\nDal 1984 la villa \u00e8 sede del Conservatorio Giacomo Puccini."}
{"id": "1636719", "revid": "599", "url": "https://it.wikipedia.org/wiki?curid=1636719", "title": "Curva (geometria)", "text": ""}
{"id": "1636721", "revid": "767487", "url": "https://it.wikipedia.org/wiki?curid=1636721", "title": "Antonio Cermisone", "text": " \nBiografia.\n e figlio del condottiero Bartolomeo Cermisone detto Bartolomeo da Parma, fu docente presso le Universit\u00e0 di Padova, Firenze e Pavia. Autore di diversi trattati di medicina, ha ottenuto il dottorato in arte nel 1387, e in medicina nel 1390. Le sue opere compaiono anche in volumi miscellanei.\nSuo allievo fu Saladino Ferro, ascolano, autore di un \"Discorso di Peste\"."}
{"id": "1636726", "revid": "15756", "url": "https://it.wikipedia.org/wiki?curid=1636726", "title": "Lcp", "text": ""}
{"id": "1636728", "revid": "85709", "url": "https://it.wikipedia.org/wiki?curid=1636728", "title": "Carlomanno (figlio di Pipino III)", "text": ""}
{"id": "1636730", "revid": "767487", "url": "https://it.wikipedia.org/wiki?curid=1636730", "title": "Ennio Pellegrini", "text": "Carriera.\nGiocatore.\n\u00c8 cresciuto calcisticamente nella Marinese, societ\u00e0 dalla quale \u00e8 passato alla .\nHa esordito in Serie A con la maglia della Fiorentina l'11 ottobre 1970, in Catania - Fiorentina, finita con il risultato di 0 a 0.\nVanta una presenza nella Nazionale Under 21, ad Ascoli Piceno il 23 febbraio 1972, nell'incontro Jugoslavia \u2013 Italia, finito con il risultato di 2 a 1.\nCon la maglia della ha vinto una Coppa Italia nella stagione 1974/75 battendo, nella finale di Roma del 28 giugno 1975, il Milan per 3 a 2. Una Coppa di Lega Italo-Inglese e perse tre finali Coppa Mitropa, Coppa delle Alpi e Coppa Anglo-Italiana.\nAllenatore.\nLa carriera di allenatore lo ha visto impegnato tra i dilettanti: nella stagione 1987/88 ha vinto il campionato di Promozione Toscana alla guida della Colligiana che ha allenato anche l'anno successivo nel Campionato Interregionale (l'attuale Serie D), ottenendo il 4\u00ba posto. Nel Campionato Nazionale Dilettanti ha allenato l' nella stagione 1994/95 (dove \u00e8 stato esonerato e sostituito a stagione iniziata), il Castelfiorentino (nel campionato 1997/98, dopo la vittoria del Campionato di Eccellenza Toscana nella stagione 1996/97) e di nuovo la Colligiana nel 1998/99 piazzandosi al 6\u00ba posto della classifica finale.\nNelle serie minori ha allenato anche Pontassieve, Monsummano e San Miniato Basso. Nel Novembre 2010 viene nominato allenatore del Montecatini, prima di fare ritorno sulla panchina della societ\u00e0 monsummanese a Gennaio 2015. A Novembre 2015 \u00e8 chiamato a guidare la formazione Berretti della Pistoiese."}
{"id": "1636732", "revid": "838137", "url": "https://it.wikipedia.org/wiki?curid=1636732", "title": "Czarna", "text": ""}
{"id": "1636733", "revid": "92723", "url": "https://it.wikipedia.org/wiki?curid=1636733", "title": "Sauro Fattori", "text": "Carriera.\nGiocatore.\nHa cominciato a tirare i primi calci al pallone nel N.A.G.C della U.S. Sales, dove ha giocato i campionati Esordienti e Giovanissimi della F.I.G.C. societ\u00e0 dalla quale \u00e8 passato alla Fiorentina. Ha esordito in Serie A con la maglia viola il 19 ottobre 1980, in Fiorentina-Inter (0-0). Nell'annata 1980-1981, non ancora ventenne, ha disputato 21 incontri realizzando 3 reti, fra cui una doppietta nella trasferta di .\nIn seguito ha trascorso la maggior parte della carriera tra Serie B e C, cambiando squadra in pratica tutte le stagioni ma non riuscendo mai ad andare a rete con continuit\u00e0 (mai oltre le 6 reti in una stagione). Ha militato in Serie A, oltre che con la Fiorentina, anche con e Atalanta; in Serie B ha giocato con le maglie di Verona, , e in Serie C1 con la SPAL. Chiude la carriera con Massese, e Colligiana.\nHa totalizzato complessivamente 39 partite e 3 reti in Serie A, 108 presenze e 16 reti in Serie B.\nAllenatore.\nLa carriera di allenatore lo ha visto impegnato tra i dilettanti. Dalla stagione 2003-2004 fino al campionato 2005-2006 nel Campionato Regionale di Eccellenza Toscana alla guida della Colligiana (dove aveva militato anche come calciatore all'inizio degli anni 1990 nel Campionato Interregionale), e dal 2006-2007 alla guida del San Piero a Sieve, ancora in Eccellenza toscana, contestualmente all'attivit\u00e0 di agente assicurativo a Sesto Fiorentino Dopo la riconferma a San Piero a Sieve, nella stagione 2008-2009, a tre giornate dalla fine del campionato subentra alla guida del Castelfiorentino ottenendo la salvezza.\nNel 2012 diventa l'allenatore del approdando alla Serie A del campionato italiano di calcio femminile.\nNell'estate 2015, a seguito della fondazione della come sezione femminile affiliata all'omonimo club maschile e da accordi con il Firenze, a Fattori viene affidata la direzione tecnica della nuova squadra. Dopo aver guidato la Fiorentina durante il campionato 2015-2016 sempre ai vertici della classifica, terminato al terzo posto, la stagione successiva festeggia con le sue giocatrici il primo posto in Serie A, con la conquista del primo Scudetto femminile per la societ\u00e0, e della Coppa Italia, battendo in finale le avversarie del .\nNel 2017 ha vinto la Panchina d'oro come migliore allenatore del calcio femminile italiano."}
{"id": "1636735", "revid": "339392", "url": "https://it.wikipedia.org/wiki?curid=1636735", "title": "Nazionale di calcio di Guadalupa", "text": ""}
{"id": "1636736", "revid": "339392", "url": "https://it.wikipedia.org/wiki?curid=1636736", "title": "Nazionale di calcio della Guyana Francese", "text": ""}
{"id": "1636744", "revid": "131358", "url": "https://it.wikipedia.org/wiki?curid=1636744", "title": "Nazionale di calcio dei Paesi Baschi", "text": ""}
{"id": "1636745", "revid": "729019", "url": "https://it.wikipedia.org/wiki?curid=1636745", "title": "Sindrome delle gambe senza riposo", "text": "La sindrome delle gambe senza riposo (chiamata anche RLS dall'inglese \"restless legs syndrome\") \u00e8 caratterizzata dalla necessit\u00e0 di effettuare movimenti periodici degli arti inferiori. Conosciuta anche come sindrome di Wittmaack-Ekbom, colpisce prevalentemente le donne di et\u00e0 compresa fra i 35 e i 50 anni.\nColpisce solitamente gli arti inferiori, ma pu\u00f2 interessare anche le braccia, il tronco e persino un arto fantasma. Il movimento della parte del corpo provoca un sollievo temporaneo.\nSintomi.\nI sintomi sono spesso descritti come un formicolio o un brivido avvertito alle gambe che creano una forte necessit\u00e0 di muoverle. Durante la notte l'individuo si muove continuamente nel letto nel tentativo di alleviare questa sgradita sensazione, andando incontro a insonnia e privazione del sonno; un sonno notturno molto disturbato potrebbe comportare eccessiva sonnolenza diurna.\nCriteri statunitensi.\nNel 2003, un gruppo di studio del National Institutes of Health (NIH) statunitense ha modificato i precedenti criteri diagnostici includendo:\nLa RLS pu\u00f2 essere primitiva o secondaria.\nLa forma primitiva \u00e8 considerata idiopatica, cio\u00e8 priva di una causa nota. Nella forma primitiva l'insorgenza \u00e8 solitamente lenta. La sindrome pu\u00f2 non manifestarsi per mesi o anni. Spesso \u00e8 progressiva e tende a peggiorare con l'et\u00e0. La RLS nei bambini \u00e8 spesso misconosciuta.\nLa forma secondaria ha spesso insorgenza improvvisa e pu\u00f2 presentarsi fin dall'esordio nella forma diurna. Insorge spesso dopo i 40 anni, sebbene possa presentarsi anche in soggetti pi\u00f9 giovani. \u00c8 spesso associata con particolari condizioni cliniche o con l'uso di alcuni farmaci.\nEziologia.\nMeccanismi patogenetici.\nLa maggior parte degli studi patogenetici sulla sindrome delle gambe senza riposo si \u00e8 focalizzata sul ruolo della dopamina e del ferro. Queste ipotesi sono basate sull'osservazione che la levodopa ed il ferro possono essere usati per trattare la sindrome, ma anche sulle scoperte derivate dalle tecniche di imaging funzionale del cervello (come la tomografia ad emissione di positroni e la risonanza magnetica funzionale), da studi autoptici e da esperimenti su animali. Anche nel liquor cefalorachidiano di pazienti affetti sono state dimostrate differenze relative ai marker della dopamina e del ferro. Il nesso fra questi due sistemi \u00e8 dimostrato dal rilievo di bassi livelli di ferro nella substantia nigra dei soggetti affetti, sebbene possano essere coinvolte altre aree del cervello.\nPatologie associate.\nLa pi\u00f9 comune fra le condizioni cliniche associate alla sindrome delle gambe senza riposo \u00e8 la carenza di ferro (definita come ferritinemia inferiore a 50\u00a0\u00b5g/L), che \u00e8 presente in poco pi\u00f9 del 20% dei casi di RLS. Altre condizioni patologiche associate alla RLS includono le varici venose, la carenza di folati o di magnesio, le apnee del sonno, l'uremia, il diabete, alcune malattie della tiroide, neuropatia periferica, radicolopatia, problemi vascolari, fibromialgia, sindrome da fatica cronica, malattia di Parkinson, parkinsonismo, tremore essenziale, sclerosi multipla , malattie respiratorie, insufficienza epatica, insufficienza renale ed alcune malattie autoimmuni come la sindrome di Sj\u00f6gren, la celiachia e l'artrite reumatoide. La RLS pu\u00f2 peggiorare in gravidanza. Uno studio ha rilevato che la RLS \u00e8 stata diagnosticata nel 36% dei pazienti seguiti presso un centro di flebologia, rispetto al 18% dei pazienti in un gruppo di controllo.\nAlcuni farmaci possono peggiorare una RLS preesistente o esserne la causa. Essi comprendono: alcuni antiemetici (quelli che agiscono sul sistema dopaminergico), alcuni antistaminici (spesso contenuti in farmaci da banco), molti antidepressivi (sia i vecchi triciclici, sia i pi\u00f9 recenti SSRI), antispastici e alcuni anticonvulsivanti. Spesso il trattamento della patologia di base o la sospensione dell'uso del farmaco scatenante fa cessare i sintomi. La sindrome delle gambe senza riposo pu\u00f2 manifestarsi come conseguenza della sindrome da astinenza da benzodiazepine. Anche un sedativo ipnotico a breve durata d'azione pu\u00f2 indurre la sindrome delle gambe senza riposo quando i livelli plasmatici del farmaco scendono; questo fenomeno fa parte dell'effetto rebound. L'ipoglicemia \u00e8 un'altra condizione associata al peggioramento dei sintomi della RLS. La disintossicazione dagli oppiacei \u00e8 stata associata di recente con la comparsa di sintomi simili alla RLS durante l'astinenza.\nSia la forma primitiva che quella secondaria di RLS possono peggiorare in seguito ad interventi chirurgici di qualunque tipo; in particolare, la chirurgia della colonna vertebrale e le ferite accidentali possono associarsi ad una aumentata incidenza di RLS.\nAlcuni autori ritengono che vi sia un'associazione tra RLS o movimenti periodici degli arti e ADHD (malattia da disturbo dell'attenzione ed iperattivit\u00e0) in alcuni bambini. In entrambe le condizioni vi sarebbe un ruolo fondamentale della dopamina. Inoltre, molti dei farmaci utilizzati in entrambi i casi agiscono sui livelli cerebrali di dopamina.\nIl rapporto causa-effetto, per quanto riguarda i comportamenti osservati in alcuni pazienti (ad esempio essere sovrappeso, la mancanza di esercizio fisico, la presenza di depressione, lo stress o di altre malattie mentali) non \u00e8 ancora chiaro.\nLa carenza di sonno derivante dalla RLS potrebbe essere la causa delle situazioni osservate, oppure i farmaci utilizzati per trattare questi disturbi potrebbero scatenare la RLS. Nel caso di parassitosi allucinatoria e disturbo somatoforme pu\u00f2 essere presente anche questa sindrome, in questo caso con origine psicogena. \nOccorre anche una diagnosi differenziale con i crampi notturni alle gambe, i tic nervosi e l'acatisia, anche se ci pu\u00f2 anche essere un legame diretto e una comorbilit\u00e0 di patologie.\nGenetica.\nPi\u00f9 del 60% dei casi di RLS sono familiari e si ereditano con meccanismo di ereditariet\u00e0 autosomica dominante a penetranza variabile.\nAl momento non si conosce esattamente la causa della RLS. Da studi autoptici \u00e8 emerso il ruolo sia del sistema dopaminergico, sia della carenza di ferro a livello della sostanza nera di Sommering (studio pubblicato su \"Neurology\", 2003). Il ferro \u00e8 un cofattore essenziale per la formazione della L-dopa, precursore della dopamina.\nAl momento si conoscono sei loci di associazione all'interno dei geni, elencati di seguito. Ad eccezione del primo locus citato, essi sono stati individuati utilizzando un modello di trasmissione autosomica dominante.\nSono stati individuati tre geni, MEIS1, BTBD9 e MAP2K5, associati alla RLS.\nIl loro ruolo nella patogenesi di questa malattia non \u00e8 ancora chiaro. Di recente \u00e8 stato scoperto un quarto gene, PTPRD, associato alla sindrome.\n\u00c8 stata inoltre dimostrata l'associazione tra la sindrome delle gambe senza riposo ed il gene sul cromosoma 6p21.2.\nTrattamento.\nNon esiste al momento una cura specifica per la RLS ma vengono utilizzati diversi farmaci per controllare i sintomi:"}
{"id": "1636746", "revid": "767487", "url": "https://it.wikipedia.org/wiki?curid=1636746", "title": "Giovanni Guerrini", "text": "Carriera.\n\u00c8 cresciuto calcisticamente nella con la cui maglia ha esordito in Serie A il 9 dicembre 1979, in -Fiorentina, finita con il risultato di 2-1.\nHa disputato sette campionati della massima serie italiana con le maglie dei viola (due stagioni), della (due stagioni) e del (tre stagioni), e tre campionati di Serie B, uno con i doriani (nella stagione 1981-1982, ottenendola promozione in Serie A) e due con il .\nNel 1989 \u00e8 sceso di categoria, militando, tra le altre, nella di Piero Braglia, nel vittorioso Campionato Interregionale nella stagione 1990-1991.\nIn carriera ha totalizzato complessivamente 118 presenze e 5 reti in Serie A, e 91 presenze e 6 reti in Serie B.\nVanta 6 presenze e 1 gol nella nazionale Under-21, con cui ha esordito a Firenze il 9 aprile 1980 in -Italia, finita con il risultato di 0-0."}
{"id": "1636748", "revid": "61051", "url": "https://it.wikipedia.org/wiki?curid=1636748", "title": "Czarnocin", "text": ""}
{"id": "1636754", "revid": "1573940", "url": "https://it.wikipedia.org/wiki?curid=1636754", "title": "Stenopodidea", "text": "Stenopodidea \u00e8 un infraordine di crostacei decapodi appartenenti al sottordine Pleocyemata.\nTassonomia.\nIn questo infraordine sono riconosciute 3 famiglie:"}
{"id": "1636756", "revid": "287204", "url": "https://it.wikipedia.org/wiki?curid=1636756", "title": "Marlies Gohr", "text": ""}
{"id": "1636760", "revid": "1573940", "url": "https://it.wikipedia.org/wiki?curid=1636760", "title": "Eucarida", "text": "Eucarida \u00e8 un superordine di crostacei."}
{"id": "1636761", "revid": "1013865", "url": "https://it.wikipedia.org/wiki?curid=1636761", "title": "Regione di Arta", "text": " \nLa regione di Arta \u00e8 una delle sei regioni dello stato di Gibuti, creata nel 2003 con territori che precedentemente erano amministrati dalla citt\u00e0 di Gibuti e dalla Regione di Dikhil con 50.017 abitanti al 2019.\nA nord si affaccia sul golfo di Tagiura e confina con le regioni di Tagiura e Gibuti, a ovest con la regione di Dikhil, a sud con la regione di Ali Sabieh e ad est con la Somalia. \nCapoluogo della regione \u00e8 la citt\u00e0 di Arta che si trova 42 km a ovest della capitale Gibuti.\nPrincipali municipalit\u00e0.\nLe principali municipalit\u00e0 della regione sono:"}
{"id": "1636762", "revid": "6923", "url": "https://it.wikipedia.org/wiki?curid=1636762", "title": "Marlboro (sigarette)", "text": ""}
{"id": "1636763", "revid": "339392", "url": "https://it.wikipedia.org/wiki?curid=1636763", "title": "Nazionale di calcio di R\u00e9union", "text": ""}
{"id": "1636764", "revid": "72396", "url": "https://it.wikipedia.org/wiki?curid=1636764", "title": "Laura Gobbetti", "text": "Carriera.\nA 14 anni scriveva per il giornale della scuola e per alcune associazioni come Amnesty International.\nHa studiato Scienze della comunicazione all'universit\u00e0, quindi ha cominciato la carriera su Rete Oro, facendo la cronista. Per prendere il tesserino da professionista scriveva per il Corriere Laziale.\nQuando il suo collega della sezione sport pass\u00f2 alla RAI, lei prese il suo posto. Cominci\u00f2 dunque a fare l'inviata al Centro sportivo di Formello e al Centro sportivo Fulvio Bernardini (Trigoria), occupandosi quasi sempre di sport da quel momento in poi. In particolare, seguiva i campionati delle squadre sportive giovanili della periferia romana a partire dalle 7:00.\nNegli stessi anni lavorava per Italia Radio e a Radio Capital. La carriera prosegue sulla piattaforma satellitare Stream TV, nei programmi \"Fantacalcio Show\", \"Tifo da spiaggia\" e \"Business of Sport\" e \"Dieci\", e quindi su Sky, venendo assunta dall'azienda di Rupert Murdoch a seguito di un provino e di un colloquio. Si \u00e8 affermata alla conduzione di Sky TG24 e di alcuni programmi su Sky Sport come \"L'Osteria del pallone\"; la trasmissione \"Fuori Zona Venerd\u00ec\", con Alessandro Bonan, \u00e8 stata pensata, scritta e diretta da lei in prima persona.\nDalla stagione 2018-2019 \u00e8 entrata a far parte della squadra di diMarted\u00ec dove tra l'altro cura la rassegna stampa di mezzanotte, in sostituzione di Vicsia Portel passata a Mediaset."}
{"id": "1636766", "revid": "599013", "url": "https://it.wikipedia.org/wiki?curid=1636766", "title": "Jos\u00e9 Lu\u00eds Cardoso", "text": ""}
{"id": "1636767", "revid": "125671914", "url": "https://it.wikipedia.org/wiki?curid=1636767", "title": "Alfredo Paolicchi", "text": "Carriera.\n\u00c8 cresciuto calcisticamente nella che lo ha ceduto prima all'Arezzo e poi al Verona, per poi fare ritorno nella squadra della citt\u00e0 gigliata.\nHa militato in Serie A nella come riserva del portiere titolare Enrico Albertosi, nella squadra allenata da Giuseppe Chiappella. Scende in campo in un incontro ufficiale il 2 luglio 1961, nella sfida di Coppa delle Alpi contro lo Young Boys di Zurigo.\nHa difeso la porta della Fiorentina nella Mitropa Cup del 1964-1965 e del 1965-1966, contribuendo alla vittoria finale avvenuta a spese della squadra cecoslovacca del Jednota Tren\u010d\u00edn, il 19 giugno 1966, con il risultato di 1-0. A Firenze vince pure la Coppa Italia 1965-1966, mentre perde la finale di Coppa Mitropa 1965.\nHa militato anche nelle file dell'Atalanta, con cui ha disputato 4 partite in Serie A.\n\u00c8 quindi sceso di categoria, arrivando a militare, tra le altre societ\u00e0, nella Colligiana nel campionato 1972-1973, contribuendo alla vittoria del campionato di Prima Categoria e all'approdo nel girone toscano di Promozione."}
{"id": "1636773", "revid": "126257", "url": "https://it.wikipedia.org/wiki?curid=1636773", "title": "Taliedo", "text": "Taliedo (\"Talied\" in dialetto milanese, : ) \u00e8 un quartiere di Milano, posto a est del centro, appartenente al Municipio 4.\nStoria.\nFino al 1873 il territorio ha fatto parte del Comune dei Corpi Santi che vennero inglobati alla citt\u00e0 di Milano.\nFino ai primi del Novecento Taliedo era una zona di campagna ricca di orti e cascine. Il nome deriva dalla \"Cascina Taliedo\", la pi\u00f9 grossa della zona, che a sua volta prese il nome dalla presenza di numerosi alberi di tiglio (\"tilietum\" in latino).\nNel 1910 la localit\u00e0 di Taliedo venne scelta per svolgere il Circuito Aereo Internazionale, gara di velocit\u00e0 aperta a piloti e apparecchi stranieri. L'area venne attrezzata con \"hangar\" e officine di manutenzione, e nell'Aerodromo d\u2019Italia, come venne pomposamente chiamato, venne ricavato un percorso di gara chiuso di forma triangolare. Vennero requisite ed abbattute tutte le cascine della zona ad eccezione della \"Cascina Taliedo\" che venne abbattuta successivamente. L'Aerodromo venne collegato con la citt\u00e0 da una linea tramviaria, la numero 35, con capolinea in Piazza Ovidio. Nel 1913 il campo divenne aeroporto militare, con due squadriglie del Battaglione Aviatori del regio esercito. \nIl Campo di aviazione di Taliedo fu uno dei primi aeroporti d'Italia e l'unico Aeroporto di Milano fino alla costruzione di Linate. Nei primi anni trenta con la costruzione dell'aeroporto di Linate intitolato a Enrico Forlanini, il campo di aviazione di Taliedo fu abbandonato, con l'area che occupava che fu definitivamente trasformata, nel secondo dopoguerra, in zona residenziale e industriale.\nCon l'espansione urbana di Milano, anche la parte sud fu progressivamente edificata. Negli anni 1961-63 venne costruito il \"Quartiere Taliedo\", 501 appartamenti di edilizia popolare dello IACP per un totale di 1650 abitanti."}
{"id": "1636776", "revid": "632536", "url": "https://it.wikipedia.org/wiki?curid=1636776", "title": "Calcio 2000", "text": "Calcio 2000 \u00e8 stata una rivista sportiva a tema calcistico, fondata nell'agosto 1997. Si occupava del campionato italiano (in particolare della Serie A e della Serie B) e del calcio internazionale (sia a livello di club che di Nazionali).\nArtefice del successo della rivista, che fu in poco tempo palpabile, Marino Bartoletti, responsabile anche della rinascita del \"Guerin Sportivo\" una decina d'anni prima. A partire dal secondo numero, per incentivare all'acquisto alleg\u00f2 alla rivista un album con le figurine che rappresent\u00f2 un traino fondamentale per il successo della testata.\nBartoletti firm\u00f2 anche una rubrica della posta molto seguita e ricca di spunti, e grazie alla collaborazione di Carlo Felice Chiesa rese \"Calcio 2000\" un vero e proprio archivio del calcio mondiale, con informazioni, speciali, reportage e statistiche sulla storia di mondiali, europei, Pallone d'oro e altro. Bartoletti rimase al timone sino al n. 79 (giugno 2004); venne sostituito, a partire dal numero seguente, da Filippo Grassia.\nDal 2007 Calcio 2000 \u00e8 stato diretto da Fabrizio Ponciroli.\nDa Marzo a Luglio 2013 la rivista \u00e8 stata disponibile solo via web, \u00e8 tornata stabilmente in edicola a partire dal numero di Agosto 2013.\nDall'Aprile 2014 la testata \u00e8 propriet\u00e0 della TC&amp;C S.r.l, gi\u00e0 editrice di TuttoMercatoWeb.com. \nNel 2016 la periodicit\u00e0 \u00e8 passata da mensile a bimestrale.\nL'ultimo numero \u00e8 stato pubblicato a Ottobre 2020; attualmente la rivista on line \"TMW Magazine\", di propriet\u00e0 della TC&amp;C S.r.l, ospita la rubrica \"L'angolo di Calcio 2000\"."}
{"id": "1636777", "revid": "179125", "url": "https://it.wikipedia.org/wiki?curid=1636777", "title": "Museo ferroviario di Trieste", "text": ""}
{"id": "1636779", "revid": "179125", "url": "https://it.wikipedia.org/wiki?curid=1636779", "title": "Museo delle ferrovie di Trieste", "text": ""}
{"id": "1636785", "revid": "1013865", "url": "https://it.wikipedia.org/wiki?curid=1636785", "title": "Regione di Dikhil", "text": " \nLa regione di Dikhil \u00e8 una delle sei regioni dello stato di Gibuti e conta 104.977 abitanti al 2019. \nNel 2002 la Regione di Arta \u00e8 stata creata assegnandole parti di territorio precedentemente amministrati dalla regione di Dikhil.\nLa regione confina a nord con la regione di Tagiura, a ovest e sud con l'Etiopia e ad est con le regioni di Ali Sabieh e Arta. \nIn questa regione si trova il lago Abbe, posto al confine con l'Etiopia.\nPrincipali municipalit\u00e0.\nLe principali municipalit\u00e0 della regione sono:"}
{"id": "1636787", "revid": "125935616", "url": "https://it.wikipedia.org/wiki?curid=1636787", "title": "Ferrovia Alessandria-Piacenza", "text": "La ferrovia Alessandria-Piacenza \u00e8 una linea ferroviaria principale a cavallo tra Emilia-Romagna, Lombardia e Piemonte.\n\u00c8 lunga , la gestione \u00e8 di competenza di RFI, che la classifica come fondamentale.\nCollega il nodo ferroviario di Alessandria con il nodo ferroviario di Piacenza, toccando le citt\u00e0 di Tortona, Voghera e Stradella.\nStoria.\nLa realizzazione di una linea ferroviaria tra Alessandria e Stradella venne autorizzata con una legge del Regno di Sardegna nel luglio 1854; a seguito dell'approvazione di questo atto vennero costituite tre societ\u00e0 che si candidarono per l'esecuzione dei lavori: la \"Societ\u00e0 Sarda Centrale\" nata a Genova nel 1855 con l'appoggio del senatore Francesco Sauli, una societ\u00e0 di matrice inglese, guidata dall'ingegnere Ralph Bonfil e la \"Societ\u00e0 Anonima della Strada Ferrata da Alessandria ai confini di Piacenza e di Lombardia\" costituita a Voghera nell'ottobre 1855. Nel gennaio 1856 fu quest'ultima societ\u00e0 ad ottenere la concessione per la costruzione, dopo lunghi contenziosi che avevano coinvolto anche diversi parlamentari del regno; la concessione originaria prevedeva una durata di 85 anni, lasciando, al contempo, per\u00f2, la possibilit\u00e0 allo stato di riscattare l'infrastruttura dopo 30 anni. Gi\u00e0 in questa fase il consiglio della provincia di Voghera sostenne la necessit\u00e0 di non limitare la ferrovia a Stradella, ma di prolungarla successivamente per Piacenza.\nI lavori per la costruzione della ferrovia furono autorizzati il 16 gennaio 1856: il progetto iniziale prevedeva il tronco tra Alessandria e Stradella, oltrech\u00e9 la diramazione da Tortona a Novi Ligure; secondo la concessione la loro conclusione era prevista entro due anni. Il 3 maggio successivo il Ministero dei lavori pubblici approv\u00f2 il progetto del percorso della linea, la cui costruzione, assegnata all'azienda Pianezza &amp; Mazza, pot\u00e9 essere avviata nel mese di luglio.\nNonostante alcuni rallentamenti dovuti a controversie con la societ\u00e0 costruttrice, i primi viaggi di collaudo nel tratto tra Alessandria e Tortona e Voghera avvennero nell'estate del 1857; la linea venne poi autorizzata all'esercizio il 30 ottobre 1857 e il giorno successivo avvenne l'inaugurazione ufficiale alla presenza del re Vittorio Emanuele II, del presidente del consiglio Camillo Benso, conte di Cavour e dei ministri Urbano Rattazzi e Pietro Paleocapa; l'effettivo inizio della circolazione avvenne due giorni dopo la cerimonia. Il tratto tra Voghera e Casteggio fu inaugurato il 25 gennaio 1858; nel luglio successivo fu aperto il tronco fino a Stradella.\nNel frattempo, nel maggio 1857, alcuni banchieri piacentini avevano ottenuto una concessione della durata di 68 anni per la costruzione di una ferrovia che collegasse Piacenza al confine sardo transitando per Castel San Giovanni; in seguito a ci\u00f2 il 6 luglio 1857 nacque la \"Societ\u00e0 delle ferrovie di Piacenza\". Nell'aprile 1858 la societ\u00e0 sarda e quella piacentina stipularono una convenzione che prevedeva il collegamento delle due infrastrutture. Nel giugno 1858 fu approvato dalla Camera un decreto per la \"facilitazione per l'unione della Societ\u00e0 della ferrovia da Alessandria e Novi a Stradella con quella di Piacenza\".\nNel 1859 i territori del Ducato di Parma e Piacenza furono incorporati alle Province Unite del Centro Italia e successivamente annessi al Regno di Sardegna a seguito del plebiscito del 12 marzo 1860: nel luglio 1859 la societ\u00e0 piacentina cedette la sua concessione allo stato sabaudo, in seguito a ci\u00f2 furono aperti i tratti di percorso piacentini, l'ultimo dei quali, quello tra il ponte sul fiume Trebbia e il capoluogo, venne aperto al traffico il 19 gennaio 1860.\nInizialmente a binario unico, la ferrovia venne dotata del secondo binario negli anni '90 del XIX secolo.\nA partire dal primo luglio 1905, a seguito dell'approvazione della legge numero 137 datata 22 aprile 1905, l'esercizio della linea ferroviaria fu assunto direttamente dallo stato italiano, tramite la neocostituita Azienda autonoma per l\u2019esercizio delle Ferrovie Italiane, sottoposta al controllo del ministero dei lavori pubblici\nNella notte del 31 maggio 1962 si verific\u00f2 un incidente nella stazione di Voghera: un treno merci proveniente da Milano investi la coda di un treno passeggeri in sosta sul terzo binario in procinto di partire per Genova: l'incidente provoc\u00f2 60 vittime e 40 feriti, 4 dei quali si spensero successivamente in ospedale portando il totale delle vittime a 64.\nTra il 2020 e il 2021 buona parte delle stazioni presenti lungo la linea, tra cui quelle di Casteggio, Santa Giuletta, Stradella, Arena Po, Sarmato e Rottofreno furono trasformate in impresenziate nell'ambito di un piano che prevede che tutte le stazioni intermedie della linea vengano successivamente rese imprsenziate e sottoposte al comando da parte del Dirigente Centrale Operativo della stazione di Milano Greco Pirelli.\nCaratteristiche.\nLa linea ferroviaria \u00e8 a doppio binario a scartamento da , \u00e8 elettrificata in corrente continua da , supporta un peso assiale di per asse ed ha una pendenza massima del 6\u2030.\nTraffico.\nLa linea \u00e8 percorsa da treni passeggeri di vari operatori: per quanto riguarda il servizio regionale lombardo, effettuato da Trenord essa \u00e8 percorsa dai regionali della direttrice D29 Voghera-Broni-Piacenza e da quelli della direttrice D23 Milano-Pavia-Stradella-Piacenza limitatamente al tratto tra Stradella e Piacenza. Per quanto riguarda il servizio regionale piemontese, effettuato dalla divisione locale di Trenitalia, esso copre con treni regionali la tratta tra Voghera e Alessandria. Fino al 2013 la tratta era percorsa anche da treni regionali finanziati dalla regione Emilia-Romagna che percorrevano l'intera tratta proseguendo poi verso Torino. Fino al 2018, quando il servizio \u00e8 stato soppresso, la linea era percorsa anche da treni Frecciabianca che la percorrevano interamente nell'ambito del collegamento tra Torino e Bologna/Lecce/Roma."}
{"id": "1636789", "revid": "121276451", "url": "https://it.wikipedia.org/wiki?curid=1636789", "title": "Stenopus hispidus", "text": "Il gambero pulitore a bande (Stenopus hispidus Olivier, 1811) \u00e8 una specie di gambero della famiglia Stenopodidae.\nHabitat e distribuzione.\nSpecie cosmopolita tipica dei mari tropicali, reperibile su ambiente corallino in grotte o ambienti bui da pochi metri fino a circa 30 metri di profondit\u00e0.\nDescrizione.\nCorpo con bande bianche alternate a rosse-viola. Zampe spesso trasparenti. Dotato di tre paia di chele, con antenne molto lunghe di colore bianco. Fino a 7 centimetri.\nAlimentazione e comportamento.\nSpecie tipicamente sciafila, abitualmente reperibile come gambero pulitore di pesci quali murene o cernie. Vive in coppie stabili in cui il maschio fornisce cibo anche alla femmina, di dimensioni inferiori.\nRiproduzione.\nIn questa specie le uova vengono trattenute dalla femmina al di sotto del suo addome. Ne schiudono minuscole larve che attraversano diversi stadi prima di raggiungere la fase adulta."}
{"id": "1636794", "revid": "729019", "url": "https://it.wikipedia.org/wiki?curid=1636794", "title": "Battaglia delle Arginuse", "text": "La battaglia delle Arginuse, combattuta durante la guerra del Peloponneso presso le isole Arginuse, ad est dell\u2019isola di Lesbo, fu una vittoria navale ateniese ottenuta contro la flotta spartana. La flotta ateniese, costituita perlopi\u00f9 da navi appena costruite ed equipaggi inesperti, venne affidata ad otto strateghi, i quali, nonostante ci\u00f2, seppero cogliere la vittoria grazie alle loro abilit\u00e0. L\u2019urgenza di Atene era quella di interrompere il blocco navale imposto dalle triremi spartane comandate da Callicratida, a Mitilene, citt\u00e0 nella quale era ormeggiata la flotta ateniese al comando di Conone.\nLa notizia della vittoria fu accolta con giubilo ad Atene, a tal punto che i cittadini votarono per concedere la cittadinanza agli schiavi e ai meteci che avevano combattuto nella battaglia. Successivamente tuttavia giunse la notizia del naufragio della flotta ateniese a causa di una tempesta, la stessa che imped\u00ec alle navi incaricate il recupero dei sopravvissuti delle 25 triremi ateniesi affondate o gravemente danneggiate. Gli ateniesi, sconvolti dalla notizia, dopo un aspro dibattito avvenuto in assemblea, processarono e giustiziarono sei degli otto comandanti.\nA Sparta, i tradizionalisti avevano sostenuto lo sconfitto Callicratida e per evitare che il prosieguo della guerra portasse una nuova ascesa di Lisandro, suo oppositore, vollero chiedere la pace ad Atene. Fu questo partito a prevalere e venne quindi mandata una delegazione ad Atene. L\u2019offerta di pace fu per\u00f2 rifiutata. Di conseguenza Lisandro part\u00ec alla volta dell\u2019Egeo, con l\u2019incarico di prendere il comando della flotta e portare Sparta alla vittoria della guerra, ottenuta dopo meno di un anno dalla vittoria a Egospotami.\nAntefatti.\nCallicratida e Conone.\nNel 406 a.C. Callicratida fu nominato navarco della flotta spartana, rimpiazzando Lisandro.\nCallicratida era uno spartano tradizionalista, che diffidava dell'influenza persiana; perci\u00f2 non aveva intenzione di chiedere aiuto a Ciro, grande sostenitore di Lisandro. Animato da queste motivazioni, Callicratida allest\u00ec una flotta interamente spartana chiedendo fondi e contributi anche alle citt\u00e0 greche della Lega peloponnesiaca, di cui Sparta aveva la conduzione. In questo modo, riun\u00ec una flotta di circa 140 triremi.\nConone, che a quell'epoca era al comando della flotta ateniese di Samo, a causa di disaccordi con i marinai riusc\u00ec a equipaggiare soltanto 70 triremi fra le pi\u00f9 di 100 ormeggiate. Lo spartano Callicratida mosse con la sua flotta verso Mithymna, sull'isola di Lesbo, che dopo un breve assedio occup\u00f2. Da Mithymna, Callicratida avrebbe potuto estendere facilmente il controllo a tutta l'isola e portare la sua flotta nell'Ellesponto, da dove poi avrebbe potuto ostacolare la rotta commerciale del grano diretto ad Atene. Di fronte a questa grave minaccia, Conone dovette spostare la sua flotta, numericamente inferiore, da Samo alle isole \"Hekatonnesi\", nei pressi di Mithymna.\nQuando poi Callicratida lo attacc\u00f2 nella Battaglia di Mitilene (406 a.C.), Conone dovette riparare proprio a Mitilene, dove rimase bloccato con una forza ridotta a sole 30 navi all'imboccatura del porto. Assediato da terra e da mare, Conone non pot\u00e9 fare niente contro le preponderanti forze spartane che lo circondavano; anche il collega Leonte era bloccato. Nonostante molte difficolt\u00e0, riusc\u00ec a malapena a far salpare dal porto una nave messaggera con l'incarico di portare ad Atene informazioni relative alla sua situazione.\nLa flotta di soccorso.\nQuando la nave messaggera giunse ad Atene, l'assemblea approv\u00f2 ed arm\u00f2 subito una flotta di soccorso. Le statue dorate della Nike furono fuse per finanziare la costruzione delle navi e anche gli schiavi ed i meteci furono arruolati negli equipaggi della flotta. Per assicurarsi un numero sufficientemente grande e leale di marinai, gli Ateniesi presero la decisione radicale di estendere la cittadinanza agli schiavi che avrebbero servito nella flotta come rematori. Attraverso queste misure furono preparate ed equipaggiate pi\u00f9 di 100 navi e, con i contributi delle flotte alleate, la flotta ateniese giunse ad avere 150 navi una volta raggiunta Samo.\nDopo la sconfitta di Alcibiade a Nozio nel 407 a.C., con una decisione molto poco ortodossa l'assemblea ateniese aveva deciso di dare il comando della flotta a otto strateg\u00f3i (Aristocrate, Aristogene, Diomedonte, Erasinide, Lisia, Pericle, Protomaco e Trasillo). Ad essi, prima della battaglia, si aggiunse anche un certo Ippeo, che comandava le 10 navi di Samo.\nDopo aver lasciato Samo, la flotta ateniese si diresse alla volta delle isole Arginuse di fronte a Capo Malea (Lesbo), dove sost\u00f2 per la notte. Callicratida, che si era diretto a sud di Malea con gran parte della sua flotta, dopo aver intuito le intenzioni del nemico e aver notato i loro fuochi segnaletici, pens\u00f2 di attaccarli di notte, ma un temporale glielo imped\u00ec, costringendolo a rimandare l'attacco alla mattina seguente.\nBattaglia.\nAll'alba del giorno dopo, finita la pioggia, Callicratida lanci\u00f2 la sua flotta contro gli Ateniesi: a sua disposizione vi erano solo 120 navi per combattere le 150 ateniesi, avendone lasciate 50 a Mitilene per sorvegliare Conone. Gli equipaggi e i comandanti spartani avevano pi\u00f9 esperienza dei loro avversari, dato che le truppe ateniesi di miglior valore erano con Conone. Quindi per contrastare l'abilit\u00e0 di manovra spartana, gli strateg\u00f3i misero in atto alcune tattiche innovative. Per prima cosa la flotta fu divisa in otto divisioni autonome, ognuna comandata da uno degli strateghi; in secondo luogo, schierarono la loro flotta su una doppia linea (invece che su una sola, come da tradizione) per impedire agli Spartani una manovra conosciuta come \"diekplous\", nella quale una triremi si infilava nello spazio tra due navi nemiche e ruotava, colpendone una nel fianco: se gli Spartani avessero tentato di mettere in atto questa tattica contro una doppia linea, una nave della seconda linea avrebbe potuto avanzare per attaccare la nave spartana.\nIl resoconto che segue \u00e8 quello di Diodoro Siculo, visto che Senofonte afferma soltanto che la battaglia fu lunga e cruenta. Quando gli Ateniesi avanzarono, estesero il loro fianco sinistro verso il mare, aggirando gli Spartani. La superiorit\u00e0 numerica ateniese, combinata alle loro tattiche innovanti, misero in difficolt\u00e0 gli avversari, tant'\u00e8 che il timoniere di Callicratida gli consigli\u00f2 di ritirarsi senza combattere. Ma il navarco volle insistere: dividendo in due la sua flotta per fronteggiare la minaccia di un accerchiamento, lanci\u00f2 le sue navi nella battaglia.\nNe segu\u00ec un breve combattimento, molto animato, alla fine del quale Callicratida, che comandava l'ala destra spartana, fu ucciso quando la sua nave venne speronata da una nave nemica; terminando cos\u00ec la resistenza dell'ala destra. La sinistra resistette pi\u00f9 a lungo, ma non riusc\u00ec a fronteggiare l'intera flotta ateniese e presto si un\u00ec all'ala destra nella fuga. Nello scontro, gli Spartani persero circa 70 navi, gli Ateniesi solo 25.\nConseguenze.\nSubito dopo la battaglia, i comandanti ateniesi dovettero decidere su quale dei vari compiti urgenti avrebbero dovuto focalizzarsi. Conone era ancora bloccato a Mitilene da 50 navi spartane e un'azione decisiva contro di esse avrebbe potuto affondarle prima che potessero unirsi ai resti della flotta di Callicratida. Al tempo stesso, erano da soccorrere i sopravvissuti delle 25 navi ateniesi affondate o danneggiate durante la battaglia, che erano nel mare davanti alle isole Arginuse.\nPer risolvere entrambi i problemi, gli strateghi decisero di andare tutti e otto con gran parte della flotta a Mitilene, dove avrebbero tentato di liberare Conone, mentre i trierarchi Trasibulo e Teramene sarebbero rimasti indietro con 47 navi a recuperare i sopravvissuti; entrambe queste missioni, comunque, furono impossibilitate dall'arrivo improvviso di una tempesta, che respinse le navi in porto: la flotta spartana di Mitilene, comandata da Eteonico, fugg\u00ec, e fu impossibile recuperare i marinai in mare, che affogarono.\nProcesso agli strateghi.\nAd Atene la gioia provocata da questa vittoria inaspettata fu rapidamente soppiantata dal dibattito riguardante la responsabilit\u00e0 dell'annegamento dei naufraghi. Quando gli strateghi seppero del malcontento della popolazione per il mancato salvataggio dei naufraghi, ritennero che Trasibulo e Teramene, che erano gi\u00e0 tornati in citt\u00e0, ne fossero responsabili, e scrissero alcune lettere all'assemblea per denunciare i due trierarchi, incolpandoli del disastro.\nI trierarchi risposero con successo alle accuse e l'astio della folla si rivolse agli strateghi; questi ultimi furono esautorati e obbligati a tornare ad Atene per essere processati. Due di loro, Aristogene e Protomaco, fuggirono, mentre gli altri sei obbedirono. Dopo essere tornati furono imprigionati e uno di loro, Erasinide, fu processato e condannato per vari motivi, inclusa una cattiva condotta nella battaglia. Questo processo potrebbe rappresentare un tentativo da parte degli strateghi di verificare l'umore della citt\u00e0, visto che Erasinide, che aveva proposto di abbandonare del tutto i sopravvissuti nelle discussioni dopo la battaglia, potrebbe esser stato il bersaglio pi\u00f9 facile tra i sei. La questione di come trattare gli strateghi per non aver recuperato i sopravvissuti fu poi discussa nell'assemblea: il primo giorno di dibattito i comandanti riuscirono a conquistare la simpatia della folla dando la colpa dell'intera tragedia alla tempesta, che aveva impedito ogni soccorso.\nSfortunatamente per loro, comunque, il primo giorno di dibattito fu seguito dalle Apaturie, festivit\u00e0 nelle quali le famiglie si incontravano e stavano insieme. In questo contesto l'assenza di coloro che erano annegati alle Arginuse fu dolorosamente evidente e, quando l'assemblea si riun\u00ec nuovamente, l'iniziativa pass\u00f2 a coloro che volevano trattare gli strateghi duramente.\nUn politico chiamato Callisseno propose che l'assemblea votasse subito per l'innocenza o la colpevolezza degli strateghi senza ulteriori dibattiti. Eurittolemo, cugino di Alcibiade, e molti altri si opposero alla mozione, dichiarandola incostituzionale, ma smisero di protestare dopo che un altro politico sostenne che la stessa mozione da applicare agli strateghi poteva essere applicata a loro. Dopo aver messo a tacere l'opposizione, gli accusatori tentarono di portare al voto la loro mozione.\nPresiedevano l'assemblea i pritani, consiglieri scelti a caso dalla trib\u00f9 incaricata di supervisionare i lavori dell'assemblea in quel dato mese. A ogni riunione dell'assemblea, uno dei pritani era nominato presidente dell'assemblea ().\nPer caso il filosofo Socrate, che ricopr\u00ec cariche pubbliche una sola volta nella sua vita, era epistate il giorno in cui gli strateghi furono processati. Dichiarando che \"non avrebbe fatto nulla di contrario alla legge\", Socrate rifiut\u00f2 di mettere ai voti la mozione.\nIncoraggiato, Eurittolemo sal\u00ec di nuovo a parlare, persuadendo l'assemblea ad approvare una mozione che stabiliva che gli strateghi fossero processati individualmente e non tutti assieme, come gi\u00e0 Socrate aveva proposto.\nTuttavia, grazie ad alcune manovre, questa vittoria fu annullata e alla fine la mozione originale fu portata avanti. Si and\u00f2 ai voti e tutti gli otto strateghi furono dichiarati colpevoli e i sei presenti al processo giustiziati, incluso Pericle il Giovane. Gli Ateniesi presto rimpiansero questa decisione, muovendo accuse ai principali istigatori delle esecuzioni; questi scapparono prima di poter essere processati, ma Callisseno fece ritorno ad Atene vari anni dopo, dove, disprezzato dai suoi concittadini, mor\u00ec di stenti.\nOfferta di pace.\nA Sparta la sconfitta delle Arginuse si aggiunse a una lunga serie di crisi sopravvenute spesso da quando la guerra nell'Egeo era cominciata (412 a.C.). La flotta, ora ancorata a Chio, era in cattive condizioni, gli Spartani in patria erano scoraggiati e i sostenitori di Callicratida non volevano che il loro rivale Lisandro tornasse al potere, fatto probabile se la guerra fosse continuata (gli alleati di Sparta nell'Egeo stavano gi\u00e0 domandando il suo ritorno). Con tutti questi pensieri in testa, il governo spartano mand\u00f2 un'ambasciata ad Atene, offrendo la resa del forte spartano di Decelea in cambio di una pace basata sullo \"status quo\" dell'Egeo. Questa proposta, comunque, fu rifiutata dall'assemblea ateniese, su raccomandazione di Cleofonte. La guerra continu\u00f2, ma la decisione di Atene si rivel\u00f2 errata meno di un anno dopo, quando Lisandro, tornato al comando della flotta spartana, sconfisse decisivamente la flotta ateniese a Egospotami. Trascorsi solo due anni dalla vittoria delle Arginuse, Atene dovette arrendersi e le sue mura furono abbattute."}
{"id": "1636795", "revid": "729019", "url": "https://it.wikipedia.org/wiki?curid=1636795", "title": "Campo di aviazione di Taliedo", "text": "Il campo di aviazione di Taliedo, all'epoca denominato Aerodromo d'Italia, fu uno dei primi aeroporti d'Italia, il primo ed unico aeroporto di Milano fino ai primi anni trenta.\nStoria.\nFino al 1873 il territorio ha fatto parte del comune dei Corpi Santi che vennero inglobati alla citt\u00e0 Milano.\nTaliedo era una zona di campagna ricca di orti e cascine. Il nome deriva dalla Cascina Taliedo, la pi\u00f9 grossa della zona, che a sua volta prese il nome dalla presenza di numerosi alberi di tiglio (tilietum in latino).\nNel 1910 la localit\u00e0 di Taliedo venne scelta per svolgere il Circuito aereo internazionale, gara di velocit\u00e0 aperta a piloti e apparecchi stranieri. L'area venne attrezzata con hangar e officine di manutenzione, e nell'Aerodromo d'Italia, come venne pomposamente chiamato, venne ricavato un percorso di gara chiuso di forma triangolare. Vennero requisite ed abbattute tutte le cascine della zona ad eccezione della Cascina Taliedo che venne abbattuta successivamente.\nL'aerodromo venne collegato con la citt\u00e0 da una linea tramviaria, la numero 35, con capolinea in piazza Ovidio.\nNel 1911 il campo di aviazione fu scelto come sede della seconda scuola di aviazione fondata in Italia, per opera della \u00abSociet\u00e0 anonima di aviazione\u00bb (Sada). Il 27 aprile fu celebrata l'inaugurazione; il successivo 30 aprile si tenne la 1\u00aa Riunione degli aviatori italiani, organizzata dalla Sada con la sponsorizzazione della Oleoblitz. La Sada, insieme a un'altra societ\u00e0 di aviazione, la Societ\u00e0 aviazione Torino, organizz\u00f2 il primo trasporto di posta aerea in Italia. Il volo di andata fu effettuato il 29 ottobre 1911 con decollo da Taliedo ed atterraggio all'Aeroporto Mirafiori di Torino. Il 31 ottobre fu effettuato il viaggio di ritorno.\nNel 1913 il campo divenne aeroporto militare, con due squadriglie del Battaglione Aviatori del Regio Esercito. Ai bordi del campo, lungo la via Mecenate, nel 1915 la Societ\u00e0 per lo sviluppo dell'aviazione in Italia costru\u00ec lo stabilimento per la produzione degli aerei progettati dall'ing. Gianni Caproni, che nel 1917 rilev\u00f2 l'azienda, nominandola Aeronautica Caproni, e prosegu\u00ec fino al 1949 la produzione aeronautica.\nAl termine del primo conflitto mondiale l'attivit\u00e0 di volo sub\u00ec una stasi, sia per la riduzione dell'attivit\u00e0 militare, sia per la crisi del settore aeronautico. Tuttavia l'aerodromo rimase ancora in funzione ad uso civile, seppur l'inaugurazione ufficiale avvenne qualche tempo dopo, il 19 giugno del 1921. \nIl campo fu intitolato alla memoria di Emilio Pensuti, pilota collaudatore della Caproni, morto il 15 aprile del 1918. Taliedo fu uno dei primi aeroporti d'Italia e l'unico aeroporto di Milano fino alla costruzione di Linate poco lontano da questo.\nCol crescente sviluppo del trasporto aereo, dai primi anni trenta divenne la sede principale della compagnia aerea Avio Linee Italiane.\nNel 1932 il campo di volo ospit\u00f2 il decollo iniziale e l'atterraggio conclusivo del trionfale \"raid\" europeo di Gaby Angelini, oltre a vedere la sua ultima partenza a dicembre, per il tentato raid in India, dal quale non fece ritorno.\nCon la costruzione dell'aeroporto intitolato a Enrico Forlanini di Linate nei primi anni trenta e inaugurato nel 1938, il Campo di aviazione di Taliedo fu abbandonato per l'uso civile e militare. Fu comunque utilizzato fino alla fine della seconda guerra mondiale dalle societ\u00e0 aeronautiche ivi insediate, soprattutto dalla Caproni. Nel dopoguerra fu definitivamente trasformato in zona residenziale e industriale."}
{"id": "1636796", "revid": "289247", "url": "https://it.wikipedia.org/wiki?curid=1636796", "title": "Zona operativa delle Prealpi", "text": ""}
{"id": "1636798", "revid": "156341", "url": "https://it.wikipedia.org/wiki?curid=1636798", "title": "Chorale Roanne", "text": ""}
{"id": "1636801", "revid": "1318658", "url": "https://it.wikipedia.org/wiki?curid=1636801", "title": "XP8", "text": ""}
{"id": "1636807", "revid": "2086575", "url": "https://it.wikipedia.org/wiki?curid=1636807", "title": "Wei\u00df Kreuz", "text": " \u00e8 un anime giapponese.\nTrama.\nOmi, Yoji, Aya e Ken vivono sopra un negozio di fiori e ricevono delle commissioni da Persia (soprannominato Wei\u00df kreuz), il loro capo. La loro \u00e8 una vita apparentemente normale, ma di notte i ragazzi diventano assassini provetti: devono fare i conti con gli scagnozzi di Reiji Takaori, mandante dell'assassino del padre di Aya e a conoscenza del passato di Omi, che vuole conquistare il Giappone con l'aiuto di Swartz e delle Schreient (gruppi di assassini)."}
{"id": "1636809", "revid": "1924342", "url": "https://it.wikipedia.org/wiki?curid=1636809", "title": "Be with You (Enrique Iglesias)", "text": "Be with You \u00e8 un brano di Enrique Iglesias scritto dal cantante spagnolo e prodotto da Mark Taylor and Brian Rawling. Il brano \u00e8 stato pubblicato come secondo singolo dell'album \"Enrique\" del 2000. Ne esiste una versione in spagnolo dal titolo \"S\u00f3lo me importas t\u00fa\" che ha ottenuto un buon successo nell'america latina.\nVideo musicale.\nIl video musicale di \"Be with You\" \u00e8 stato girato da Dave Meyers e vede Iglesias incontrare una bellissima e timida ragazza (interpretata da Shannon Elizabeth) che immediatamente colpisce il cantante. Iglesias la ritrova in seguito in una discoteca, completamente diversa, provocante e disinibita. I due nel finale del video ballano insieme e si baciano appassionatamente."}
{"id": "1636810", "revid": "767487", "url": "https://it.wikipedia.org/wiki?curid=1636810", "title": "2006 Real Football 3D", "text": "2006 Real Football 3D \u00e8 un gioco per cellulari pubblicato dalla Gameloft. La versione 3D di 2006 Real Football venne pubblicata a maggio 2006, in seguito alla versione bidimensionale Real Football 2006.\nIl gioco ha come testimonial Oliver Kahn, Andrij \u0160ev\u010denko e Djibril Ciss\u00e9, sono rappresentate 24 squadre nazionali e 16 squadre di club europei (pi\u00f9 di 1000 giocatori con licenza FIFPRO). Si pu\u00f2 giocare in diverse modalit\u00e0, quali amichevoli, coppe e campionati, internazionali o tra club. Grazie a delle mosse speciali rende variate le azioni di gioco. Il gioco include la modalit\u00e0 gameloft nella quale l'utente \u00e8 l'allenatore. Durante il gioco \u00e8 presente anche un telecronista, che, ogni tanto, fa un commento alla partita per iscritto."}
{"id": "1636815", "revid": "104066", "url": "https://it.wikipedia.org/wiki?curid=1636815", "title": "Gaio Rufo Musonio", "text": ""}
{"id": "1636822", "revid": "1543377", "url": "https://it.wikipedia.org/wiki?curid=1636822", "title": "Bultaco Metralla", "text": "La Bultaco Metralla \u00e8 una motocicletta da strada prodotta dalla casa di Barcellona, in quattro serie successive, dal 1962 al 1979.\nIl contesto.\nConstatato il gradimento dell'utenza nazionale nei confronti della \"Tralla 125\", primo modello della Bultaco, la neonata azienda catalana decise di proporre una moto sportiva di maggiore cilindrata, nell'ambizioso scopo di contrastare la dilagante importazione di modelli stranieri, soprattutto italiani, sul mercato spagnolo delle motoleggere.\nLe Metralla.\nNel 1962 venne completata la realizzazione del \"Modelo 8\" presentato con la denominazione commerciale di \"Metralla 62\". L'impostazione sportiva ed il nuovo motore 200 cm\u00b3 da 18 CV che consente di raggiungere i 130 km/h, assegnava alla \"Metralla\" la palma della motocicletta pi\u00f9 potente e veloce mai prodotta in Spagna, decretandone l'immediato successo sul mercato nazionale. \nUn successo tale che l'intraprendente Paco Bult\u00f2 pens\u00f2 bene di sfruttare preparando con maggior cura il \"Modelo 23\", ovvero la versione successiva. Nel 1966 venne presentata la \"Metralla Mk2\", con sospensioni, freni e telaio totalmente aggiornati ed un nuovo motore da 250\u00a0cm\u00b3 con cambio a 5 velocit\u00e0 che sviluppa una potenza di 27\u00a0CV. Nelle prestazioni, di tutto rispetto per l'epoca, spiccavano una bruciante accelerazione, una velocit\u00e0 massima di oltre 160\u00a0km/h, a fronte di consumi ragionevolmente contenuti.\nCon questo modello, che verr\u00e0 prodotto per otto anni senza modifiche sostanziali, la Bultaco inizi\u00f2 a farsi conoscere anche sui mercati stranieri, ottenendo significativi successi commerciali, specialmente negli Stati Uniti e in Australia.\nNel 1974 venne presentato il \"Modelo 142\", con la denominazione commerciale di \"Metralla GT\", indirizzando la moto verso il settore delle moto economiche da turismo e procedendo alla modifica del telaio e delle sovrastrutture, oltre al depotenziamento del motore a 24\u00a0CV.\nDue anni dopo, entr\u00f2 in produzione il \"Modelo 203\", allestito nelle versioni \"GTS\" e \"GTA\", che fruiva di una moderna dotazione di accessori e di un'estetica ispirata alla produzione nipponica del tempo, tanto che venne soprannominata dagli appassionati spagnoli \"la amarilla\".\nCollegamenti esterni.\nImmagini Bultaco Metralla"}
{"id": "1636824", "revid": "1699816", "url": "https://it.wikipedia.org/wiki?curid=1636824", "title": "Could I Have This Kiss Forever", "text": "Could I Have This Kiss Forever \u00e8 un duetto fra Enrique Iglesias e Whitney Houston, scritto da Diane Warren.\nIl brano \u00e8 apparso per la prima volta nell'album dei Iglesias \"Enrique\". Iglesias e la Houston non si erano mai incontrati personalmente e avevano inciso il brano in studi separati (Iglesias Los Angeles e la Houston ad Amburgo). I due si sono incontrati per la prima volta in occasione della registrazione della nuova versione del brano.\nAd opera compiuta la traccia risulta pi\u00f9 veloce dell'originale e con una maggiore parte cantata dalla Houston. \nIl singolo \u00e8 stato pubblicato dalla Arista, etichetta della diva ed \u00e8 stato il primo singolo dell'album \"\" del 2000 poi inserito anche nel Greatest Hits di Enrique nel 2008.\n\"Could I Have This Kiss Forever\" nonostante sia stato un discreto successo negli Stati Uniti, ha incontrato ancora maggior consenso in Europa, dove ha anche raggiunto la vetta della classifica dei singoli pi\u00f9 venduti nei Paesi Bassi."}
{"id": "1636827", "revid": "2153076", "url": "https://it.wikipedia.org/wiki?curid=1636827", "title": "Hero (Enrique Iglesias)", "text": "Hero \u00e8 un singolo del cantante spagnolo Enrique Iglesias, pubblicato il 14 agosto 2001 come primo estratto dal secondo album in studio \"Escape\".\nLa prima volta che la canzone fu trasmessa nelle radio fu nel novembre del 2001, due mesi dopo gli attacchi dell'11 settembre 2001, e la canzone venne utilizzata dai DJ di New York, per essere utilizzata come sottofondo alle scene di polizia, pompieri e civili al Ground Zero.\nIglesias inoltre cant\u00f2 il brano ad un concerto di beneficenza, dieci giorni dopo gli attacchi, in una location segreta a New York (per prevenire altri attacchi), insieme a Bruce Springsteen, Sheryl Crow e Bon Jovi. In precedenza il brano era stato cantato anche durante la premiazione di \"Miss Venezuela\", ma in seguito agli attacchi la trasmissione non fu mai mandata in onda.\nNei primi sei mesi del 2002, il singolo ha venduto negli Stati Uniti 80.000 copie."}
{"id": "1636833", "revid": "830939", "url": "https://it.wikipedia.org/wiki?curid=1636833", "title": "Romano Bobone (cardinale XII secolo)", "text": "Biografia.\nNon si conosce la data e il luogo di nascita che si presume fosse Roma dove la sua famiglia era gi\u00e0 molto bene introdotta nella Curia romana.\nNel 1187 assieme al cardinale Soffredo fu nominato legato pontificio in Francia per mediare la pace tra re Filippo II e re Enrico II d'Inghilterra; i due legati riuscirono a trovare una tregua di due anni tra le parti.\nIl 21 marzo 1188 fu nominato cardinale diacono di San Giorgio in Velabro da Clemente III.\nSecondo l'Aubery, fu passato alla chiesa di Porto. Sembra che padre Federigo da S. Pietro, agostiniano scalzo, confonda Bobone Romano con Bobone Orsini, cardinale diacono di Sant'Angelo, l\u00e0 dove dice che prima della diaconia di San Giorgio ebbe quella di Sant'Angelo, cosa che contraddice con quanto asserito dal Ciacconio.\nMor\u00ec nel 1189."}
{"id": "1636834", "revid": "14523275", "url": "https://it.wikipedia.org/wiki?curid=1636834", "title": "Radio 101", "text": ""}
{"id": "1636841", "revid": "1573940", "url": "https://it.wikipedia.org/wiki?curid=1636841", "title": "Romano Bobone (cardinale X secolo)", "text": "Biografia.\nVisse nel X secolo fu nominato Cardinale diacono del S.R.C. nell'anno 928 da papa Leone VI."}
{"id": "1636850", "revid": "767487", "url": "https://it.wikipedia.org/wiki?curid=1636850", "title": "Elena Risteska", "text": "Biografia.\nIn attivit\u00e0 dal 2002, ha pubblicato tre album e svariati singoli, vincendo numerosi premi.\nHa partecipato all'Eurovision Song Contest 2006 con la canzone \"Ninanajna\", con la quale ha guadagnato 73 punti nella semifinale. Nella finale si \u00e8 classificata dodicesima con 56 punti (\u00e8 rimasta a lungo nella top ten prima di scendere), il miglior piazzamento di una canzone macedone all'Eurofestival.\nLa canzone \u00e8 stata inclusa nell'album del 2006 \"192\".\nNel 2006 ha duettato con la band bosniaca Regina con il remix della canzone Ljubav nije za nas ( L'amore non \u00e8 per noi).\nL'anno dopo, sempre per l'Eurofestival, d\u00e0 conto dei voti dati dalla Macedonia alle varie canzoni.\nIn alcune occasioni ha anche scritto i testi di alcune canzoni."}
{"id": "1636852", "revid": "75421", "url": "https://it.wikipedia.org/wiki?curid=1636852", "title": "Robo", "text": ""}
{"id": "1636853", "revid": "1924342", "url": "https://it.wikipedia.org/wiki?curid=1636853", "title": "Amaia Montero", "text": "Biografia.\n\u00c8 stata dal 1996 al 2007 la cantante del gruppo La Oreja de Van Gogh, con cui ha lavorato per 11 anni come cantante, autrice e produttrice.\nIn giovent\u00f9 inizi\u00f2 a studiare chimica all'Universit\u00e0 dei Paesi Baschi, dove incontr\u00f2 gli altri membri del gruppo. In seguito, dopo i primi successi nello spettacolo, cambi\u00f2 studi iscrivendosi in una facolt\u00e0 a distanza in psicologia. Poco dopo abbandon\u00f2, come il resto del gruppo, gli studi, a causa dei troppi impegni imposti dalla carriera di cantante.\nIl 19 novembre 2007 ha annunciato l'abbandono del gruppo per dedicarsi all'attivit\u00e0 di cantante solista. Il gruppo non si \u00e8 sciolto e prosegue la sua attivit\u00e0 con la nuova cantante Leire Mart\u00ednez.\nNella prima settimana di ottobre 2008 \u00e8 uscito nelle radio spagnole \"Quiero ser\", primo singolo del suo album solista, l'eponimo \"Amaia Montero\". L'album \u00e8 uscito l'11 novembre 2008, scritto dalla stessa Montero e prodotto dall'italiano Claudio Guidetti. e ha raggiunto la prima posizione in Spagna e la quindicesima in Messico.\nDurante tutto il 2009 Amaia Montero ha cantato in tour per tutta la Spagna e buona parte dell'America Latina, lanciando nell'ordine i singoli \"Ni puedo ni quiero\", \"4\"\" e \"Te voy a decir una cosa\". Nella primavera del 2009 Amaia ha anche avuto il tempo di registrare insieme a Tiziano Ferro la versione in spagnolo della canzone di quest'ultimo \"Il regalo pi\u00f9 grande\", che in spagnolo s'intitola \"El regalo m\u00e1s grande\". numero 1 de liste de successo in Spagna.\nA tre anni di distanza dal lancio dell'album, la cantante si \u00e8 presa un lungo periodo di riposo prima di produrre un nuovo lavoro, \"Si Dios Quiere Yo Tambi\u00e9n\", la cui lavorazione \u00e8 iniziata a Londra alla fine del 2013 per concludersi all'inizio del 2014. Il disco \u00e8 uscito in prevendita su iTunes il 23 giugno dello stesso anno e nei negozi il 15 settembre. Il giorno della sua pubblicazione, ha raggiunto la prima posizione delle classifiche in undici paesi, tra i quali Spagna, Cile, Colombia e Argentina."}
{"id": "1636854", "revid": "123812720", "url": "https://it.wikipedia.org/wiki?curid=1636854", "title": "Sex Machineguns", "text": "I Sex Machineguns sono una band speed metal giapponese.\nStoria.\nLa band nasce nel 1996 e viene battezzata subito \"Sex Machineguns\" in quanto il nome cita palesemente i Sex Pistols ma:\nNel 1998 la band debutta con un singolo per la EMI seguito poco dopo dal disco d'esordio vero e proprio. Il gruppo ottiene buoni riscontri in patria e inizia a far parlare di s\u00e9 anche all'estero, tanto che inizieranno a pubblicare dischi e singoli con una frequenza piuttosto elevata per una decina d'anni circa.\nNel 2006 il gruppo decide di prendersi una \"pausa di riflessione\" e tutti i membri al di fuori del leader Anchang convergono in un nuovo gruppo dal nome Elleguns che inizia a incidere per conto proprio. Anchang, nel frattempo, riforma il gruppo e rilascia nel 2007 tre nuove canzoni disponibili unicamente via internet.\nFormazione.\nFormazione attuale.\nMembri Live"}
{"id": "1636855", "revid": "599013", "url": "https://it.wikipedia.org/wiki?curid=1636855", "title": "Sbarramento di Mules", "text": "Lo sbarramento di Mules (in tedesco Sperre Mauls) \u00e8 uno sbarramento facente parte del \"XIV settore di copertura Isarco\" del Vallo alpino in Alto Adige, che si trova a sud del paese di Campo di Trens (\"ted. Freienfeld\") tra i paesi di Fortezza e Vipiteno, in Alto Adige.\nStoria.\nPresso il paese di Mules, fino agli inizi del 1939 non era stato prevista alcuna ulteriore sistemazione difensiva, dato che si supponeva che le opere difensive appartenenti allo Sbarramento di Tenne-Novale e allo Sbarramento di Fortezza fossero pi\u00f9 che sufficienti.\nIn un secondo momento ci si ripens\u00f2 su, e si progett\u00f2 una nuova sistemazione difensiva che si attaccava al II sistema; tale linea difensiva partiva dal passo Giovo (ted. \"Jaufenpass\"), passando per il Corno Bianco (ted. \"Wei\u00dfhorn\"), il Picco della Croce (ted. \"Wilde Kreuzspitze\") ed il Gran Pilastro (ted. \"Hochfeiler\"). Alla fine del 1939 si ebbero edificate 4 opere difensive in calcestruzzo ed una in caverna, che seguivano i dettami della Circolare 7000. Queste avevano il compito primario di sorvegliare la strada statale 12 del Brennero e la ferrovia del Brennero. In totale per queste 5 opere era previsto un armamento totale di 9 mitragliatrici e 3 pezzi anticarro.\nNel 1940, grazie alla nuova Circolare 15000, si decise per un aumento della linea difensiva, soprattutto laterale, in modo tale da impedire eventuali aggiramenti della linea difensiva, dalla Val di Dosso (ted. \"Eggertal\"), da Flanes (ted. \"Niederflans\") e la risalita (attraverso la Val di Mules - \"Maulser Tal\") al passo di Valles (ted. \"Valser Joch\"), dove tra l'altro era prevista la costruzione di una sistemazione campale. Tale nuova idea prevedeva quindi un totale di 45 opere difensive, oltre alla costruzione di ben 10 ricoveri in caverna per poter alloggiare i soldati. Nella realt\u00e0 solamente 23 opere furono edificate (compresi 2 ricoveri in caverna), e solo 16 di queste furono ultimate anche negli allestimenti interni, 7 senza e le 2 opere previste per la difesa con artiglieria rimasero al livello di scavo:\nSi decise di dividere la parte di sbarramento ultimato in 7 gruppi, con al comando l'Opera 18, tra l'altro completamente allestita come \"opera tipo\". I 2 ricoveri in caverna ultimati erano previsti per ospitare 2 nuclei armi supplementari, pronti a difendere ulteriormente lo sbarramento presso il rio di Mules.\nSulla riva sinistra del rio del Dosso (ted. \"Eggertaler Bach\") si erano previsti alcuni ostacoli contro le forze corazzate, oltre agli specifici ostacoli per la strada e la ferrovia.\nNon fu prevista una riattivazione in ambito NATO di questo sbarramento."}
{"id": "1636859", "revid": "322321", "url": "https://it.wikipedia.org/wiki?curid=1636859", "title": "Bobone (cardinale)", "text": "Biografia.\nFu vescovo di Labico. Bobone viveva nel secolo XI e fu tra i cardinali di papa Urbano II del 1088. Godette della diaconia di San Giorgio in Velabro dal 1099 circa fino a poco dopo il 1107.\nDi lui parla soltanto il Panvinio nel suo \"Libro dei Pontefici e Cardinali da loro creati\"."}
{"id": "1636860", "revid": "767487", "url": "https://it.wikipedia.org/wiki?curid=1636860", "title": "Escape (singolo Enrique Iglesias)", "text": "Escape \u00e8 il secondo singolo ad essere estratto dall'album \"Escape\" di Enrique Iglesias, pubblicato nel 2001. \u00c8 stato il primo video di Iglesias a ritirarsi dalla classifica al # 1. La canzone ha raggiunto la numero tre nel Regno Unito e la numero dodici nelle classifiche degli Stati Uniti.\nCanzone.\n\"Escape\" \u00e8 una canzone pop composta in battuta e in chiave di B Maggiore, con il brano intero costituito da un I - IV - VI - V ciclo di corda progressione. \u00c8 scritto in forma strofa-ritornello, e la sua strumentazione viene dalla Chitarra elettrica e una Tastiera.\nIl video.\nIl video per \"Escape\" \u00e8 stato girato da Dave Meyers a Long Beach in California e trasmesso per la prima volta il 20 dicembre 2001. Protagonista del video, oltre ad Iglesias, \u00e8 l'ex tennista Anna Kurnikova, futura moglie del cantante.\nIl video musicale \u00e8 stato girato a Long Beach al \"Performing Arts Center\" e al \"CityWalk\" zona commerciale della \"Universal City\", California. Il video si apre con una sequenza di immagini di Iglesias che sta eseguendo il brano, supportato da una band dal vivo, davanti a una folla enorme in un teatro. In tutto il video, ci sono sequenze di Kournikova e del rapporto che ha con Iglesias. La prima sequenza \u00e8 di Iglesias che guida in una grande citt\u00e0 su una moto mentre aspetta l'arrivo di Kournikova. Una volta che arriva, egli tenta di baciarla ma lei lo respinge.\nNella scena successiva Iglesias segue Kournikova nel bagno delle signore. Lei si guarda allo specchio, lo vede e si gira a baciarlo. Mentre continuano a baciarsi distesi in tutto il lavabo del bagno, finch\u00e9 arrivano due guardie di sicurezza per separarli e cacciare via Iglesias. La scena si taglia subito con un'altra scena in cui un altro agente di sicurezza si ferma in un parcheggio e trova di nuovo i due che baciano sui sedili anteriori di un'auto. Ma, a differenza delle precedenti guardie di sicurezza, li lascia e se ne va tranquilla. Il video si chiude con una scena del teatro che si svuota, ma Kournikova sta ferma li e lo aspetta seduta nel suo sedile fino a che Iglesias si avvicina a lei dopo che la folla se ne va via."}
{"id": "1636869", "revid": "108171083", "url": "https://it.wikipedia.org/wiki?curid=1636869", "title": "SEAD", "text": "SEAD \u00e8 l'acronimo di \"Suppression of Enemy Air Defences\", cio\u00e8 soppressione delle difese antiaeree nemiche. Le missioni SEAD consistono in attacchi aerei allo scopo di eliminare le difese contraeree nemiche limitando i rischi per altri velivoli in azione in territorio nemico.\nSEAD role.\nI velivoli impegnati in questo ruolo, localizzano le batterie anti-aeree missilistiche o d'artiglieria, classificandole in ordine di pericolosit\u00e0, per poi distruggerne i radar di puntamento neutralizzando cos\u00ec la batteria.\nIn pratica l'aereo attira l'attenzione del nemico in modo da indurlo ad accendere i radar per localizzarli ed attaccarli.\nPer distruggere i radar di puntamento vengono usati missili antiradar come l'AGM-88 HARM e l'ALARM.\nAltri missili antiradar usati in passato erano l'AGM-45 Shrike e l'AGM-78 Standard.\nPer distruggere la batteria si usano diversi tipi di armi aria-superficie, sono particolarmente adatte armi a saturazione d'area come bombe a grappolo o altre armi a submunizioni.\nRecenti missili a lungo raggio con testata a submunizioni come l'AGM-154 JSOW sono molto adatti per le missioni SEAD perch\u00e9 sono a saturazione d'area ed hanno un raggio d'azione tale da esporre meno a rischi l'aereo lanciatore.\nUn'arma meno ottimale sono le bombe guidate, perch\u00e9 sono molto precise ed hanno un'ampia gittata ma devono essere guidate accuratamente sul bersaglio.\nPer le missioni SEAD vengono in genere usati cacciabombardieri o aerei d'attacco al suolo con avionica dedicata per localizzare i radar ed armati con missili antiradar.\nNell'USAF sono state sviluppate versioni dedicate specificatamente per questo ruolo, soprannominate \"Wild Weasel\", termine in seguito abbandonato a causa dell'arrivo dei caccia multiruolo, dalla grande flessibilit\u00e0 operativa, preferiti alle singole versioni altamente specializzate, per questioni di carattere economico.\nUSAF.\nI primi aerei dedicati alle missioni SEAD a partire dall'autunno 1965 furono degli North American F-100F Super Sabre denominati Wild Weasel I, impiegati nella guerra del Vietnam.\nGli F-100F Wild Weasel operavano assieme a cacciabombardieri F-105D Thunderchief, di solito tre o quattro, i Wild Weasel avevano il compito di localizzare i radar e segnalarli con razzi fumogeni agli F-105 che li attaccavano con bombe ed i cannoni di bordo, spesso i Super Sabre partecipavano anche all'attacco.\nQueste missioni per distruggere le batterie contraeree prima delle missioni d'attacco erano definite Iron Hand.\nLe limitate velocit\u00e0 massima ed autonomia dell'F-100F, molto inferiori a quelle dell'F-105D, limitavano l'efficacia delle missioni, per cui l'USAF ordin\u00f2 una nuova versione del Thunderchief progettata espressamente per questo ruolo.\nNel 1966 entr\u00f2 in servizio una prima versione del Thunderchief dedicata alle missioni SEAD, l'F-105F Wild Weasel II, un biposto dotato di ricevitori radar d'allarme, pod ECM e missili AGM-45 Shrike e AGM-78 Standard. 86 F-105F vennero modificati in F-105F Wild Weasel II.\nNel 1970 entr\u00f2 in servizio l'F-105G Wild Weasel III che aveva sistemi ECM incorporati e strumentazione del Weapon System Officer migliorata. 61 tra F-105F e F-105F Wild Weasel II vennero modificati in F-105G.\nI Wild Weasel II e III vennero ampiamente impiegati durante la guerra del Vietnam.\nNel 1972 36 McDonnell Douglas F-4C Phantom II vennero modificati ed armati con missili AGM-45 Shrike per impiegarli nelle missioni SEAD e denominati F-4C Wild Weasel IV.\nAlcuni F-4C Wild Weasel IV vennero assegnati al 67th TFS sulla base di Ubon in Thailandia ed impegnati in missioni sul Vietnam del nord, rivelandosi utili ma meno efficaci degli F-105G Wild Weasel III che erano armati anche con missili AGM-78 Standard, nettamente superiori agli Shrike.\nNel 1978 entr\u00f2 in servizio una versione del F-4 Phantom II dedicata alle missioni SEAD denominata F-4G Wild Weasel V, questi aerei erano armati con missili AGM-45 Shrike e AGM-78 Standard, in seguito vennero modificati per impiegare anche gli AGM-88 HARM. 116 F-4E vennero modificati in F-4G.\nGli F-4G erano in servizio in cinque TFS dell'USAF, i tre del 35th TFTW sulla George Air Force Base in California, l'81st TFS del 52nd TFW a Spangdahlem in Germania ed il 90th TFS a Clark nelle Filippine.\nIl 35th TFTW \u00e8 stato poi rinominato 37th TFW con codice di coda WW in riferimento al ruolo Wild Weasel.\nGli F-4G Wild Weasel V del 37 e 52th TFW vennero impiegati durante la guerra del golfo in missioni SEAD, un aereo del 52th TFW venne perso per esaurimento del carburante causato da danni ad un serbatoio dovuti all'artiglieria contraerea.\nDopo la guerra del golfo gli F-4G Wild Weasel V del 37th TFW vennero assegnati al 190th TFS del 124th TFW della Idaho Air National Guard sulla base di Boise.\nGli F-4G degli 81st TFS e 90th TFS vennero assegnati al 561st TFS del 57th TFW sulla base di Nellis in Nevada.\nGli F-4G Wild Weasel V sia del 190th TFS che del 561st TFS vennero pi\u00f9 volte rischierati su basi in Arabia Saudita e Turchia ed impiegati in missioni di sorveglianza delle no-fly zones sull'Iraq finch\u00e9 vennero radiati nel 1996, ultimi tra tutti gli F-4 Phantom II.\nAlcuni F-4G vennero convertiti in bersagli teleguidati.\nAttualmente l'USAF impiega per le missioni SEAD una versione dell'F-16 Fighting Falcon denominata F-16CJ, che sono degli F-16 block 50D e block 52D in grado di impiegare i missili AGM-88 HARM prodotti a partire dal 1991.\nIn Europa il ruolo SEAD \u00e8 attualmente ricoperto dagli 22nd e 23rd TFS del 52nd TFW di Spangdahlem, mentre l'81st TFS \u00e8 stato riequipaggiato con Fairchild-Republic A-10 Thunderbolt II.\nUS Navy.\nNell'US Navy l'aereo dedicato alle missioni SEAD \u00e8 il Grumman EA-6B Prowler che inizialmente era un aereo da guerra elettronica privo di armamento\nNel 1983 quindici Prowler sono stati modificati col programma Improved Capability II (ICAP II) per impiegare i missili AGM-88 HARM, in seguito sono stati prodotti altri 41 Prowler a questo standard.\nI Prowler ICAP II sono stati impiegati durante Desert Storm.\nIl Prowler \u00e8 ormai obsoleto ed in via di sostituzione con gli EA-18G Growler, versione Wild Weasel dell'F/A-18F Super Hornet.\nNel 2011 erano gi\u00e0 operativi due squadron su Growler, il VAQ-132 Scorpions ed il VAQ-141 Shadowhawks impiegati nelle operazioni New Dawn in Iraq ed Enduring Freedom in Afghanistan.\nL'Us Navy prevede di completare la sostituzione dei Prowler entro il 2015.\nLe tattiche sovietiche per le missioni SEAD prevedevano attacchi ben pianificati quasi contemporanei ai bombardieri, in netto contrasto alla maggiore libert\u00e0 d'azione dei Wild Weasel occidentali.\nI missili antiradar sovietici erano progettati per questi attacchi ed avevano in generale maggiore autonomia e potenza esplosiva rispetto agli equivalenti occidentali, quindi anche maggiori dimensioni e peso.\nQuesti missili antiradar sono:\nI sovietici non svilupparono dei veri Wild Weasel, preferendo usare normali cacciabombardieri o aerei d'attacco modificati per usare missili antiradar, senza costituire reparti addestrati appositamente per queste missioni.\nQuesti aerei sovietici che possono essere parzialmente considerati dei Wild Weasel sono:\nBombardieri strategici come i Tupolev Tu-22M Backfire e i Tupolev Tu-95 Bear possono impiegare missili antiradar a lungo raggio.\nDurante la Guerra delle Falkland del 1982, alcuni bombardieri Avro Vulcan alla fine della carriera operativa parteciparono alle missioni di bombardamento \"Black Buck\"; alcuni tra loro, tra cui quello con matricola \"XM597\" vennero modificati per portare i missili AGM-45 Shrike.\nIl 3 giugno, durante la missione \"Black Buck 6\", il Vulcan XM597, che peraltro non era riuscito a lanciare uno dei missili per un problema tecnico, per un guasto alla sonda di rifornimento in volo fu costretto ad un atterraggio di emergenza all\"'Aeroporto Internazionale Galaeo\" di Rio de Janeiro, con il missile armato che avrebbe potuto partire in qualunque momento verso il pi\u00f9 vicino radar. L'equipaggio fu rimpatriato, e l'aereo fu internato fino al termine delle ostilit\u00e0. Comunque la versione ufficiale brasiliana fu che il missile era un AIM-9 Sidewinder per autodifesa.\nDurante la guerra del Golfo alcuni Tornado GR.1 della Royal Air Force vennero modificati per impiegare missili ALARM ed essere usati in missioni SEAD.\nIn seguito questi Tornado sono stati aggiornati portandoli alla versione GR.4\nLa Luftwaffe impiega una versione Wild Weasel del Tornado denominata Tornado ECR in dotazione al JaBoG 32 (JagbomberGerschwader, gruppo cacciabombardieri) sulla base di Lechfeld.\nNell'Aeronautica Militare per le missioni SEAD alcuni Tornado IDS vennero modificati per impiegare i missili AGM-88 HARM e denominati Tornado IDS/HARM.\nIn seguito i Tornado IDS/HARM vennero sostituiti da 15 Tornado ECR ottenuti da conversioni di Tornado IDS ed attualmente in servizio nel 155\u00ba Gruppo ETS (Electronic Tactical Suppression) \"Pantere nere\" del 6\u00ba Stormo di base a Ghedi(Bs).\nI Tornado IDS/HARM ed ECR sono stati impiegati nelle operazioni militari sui Balcani ed in Libia nell'estate del 2011.\nDopo la radiazione degli F-4G Wild Weasel V, l'unico aereo NATO progettato appositamente per le missioni SEAD \u00e8 il Tornado ECR."}
{"id": "1636871", "revid": "15216728", "url": "https://it.wikipedia.org/wiki?curid=1636871", "title": "Tommy King", "text": ""}
{"id": "1636874", "revid": "289247", "url": "https://it.wikipedia.org/wiki?curid=1636874", "title": "Alpenvorland", "text": ""}
{"id": "1636875", "revid": "1573940", "url": "https://it.wikipedia.org/wiki?curid=1636875", "title": "Ugo Bobone", "text": "Biografia.\nNacque a Roma nel XII secolo.\nFu creato cardinale nel 1191 da Celestino III, che era suo zio, del titolo dei Santi Silvestro e Martino ai Monti.\nEssendo un dottissimo esperto di problemi legali gli furono affidate molte pratiche dei Tribunali di Roma. Partecip\u00f2 ai comizi di Innocenzo III.\nMor\u00ec a Roma nel 1213 circa e fu sepolto nella chiesa stessa di cui era titolare."}
{"id": "1636885", "revid": "28402", "url": "https://it.wikipedia.org/wiki?curid=1636885", "title": "Quaq quao", "text": ""}
{"id": "1636886", "revid": "71155", "url": "https://it.wikipedia.org/wiki?curid=1636886", "title": "Love to See You Cry", "text": "Love to See You Cry \u00e8 il quarto singolo ad essere estratto dall'album \"Escape\" di Enrique Iglesias, pubblicato nel 2001."}
{"id": "1636896", "revid": "123202713", "url": "https://it.wikipedia.org/wiki?curid=1636896", "title": "Sounds", "text": "Sounds era il nome di una rivista musicale britannica, che usc\u00ec settimanalmente tra il 10 ottobre 1970 ed il 6 aprile 1991. Divenne nota inizialmente per l'inclusione di poster nel mezzo del giornale (all'inizio in bianco e nero, poi a colori dalla fine del 1971), e poi come rivista specialistica della musica heavy metal (e in particolare della New Wave of British Heavy Metal o NWOBHM) ed Oi!, tra la fine degli anni settanta e l'inizio degli ottanta.\nFu uno dei tre settimanali musicali britannici pi\u00f9 diffusi assieme a \"New Musical Express\" (NME) e \"Melody Maker\", ma smise di uscire nel 1991 dopo che la compagnia madre, la United Newspapers, vendette tutti i titoli alla EMAP e chiuse \"Sounds\". \nUn'eredit\u00e0 di \"Sounds\" fu la creazione della rivista heavy metal/rock \"Kerrang!\", che era nato originariamente come un inserto prima di acquisire una propria autonomia, e le cui vendite durano fino ad oggi.\nCollaboratori.\nKeith Altham, Garry Bushell, Geoff Barton, John Gill, Tommy Udo, Barbara Charone, Caroline Coon, Andrew Courtney, Jonathan Knight, Antonella Gambotto, Jerry Gilbert, Vivien Goldman, Jonh Ingham, Alan Moore (aka \"Curt Vile\"), Jon Newey, John Robb, John Peel, Edwin Pouncey (aka \"Savage Pencil\"), Penny Reel, Cathi Unsworth, Jon Ronson, Robin Gibson, Jon Savage, Peter Silverton, Sylvie Simmons, Steve Sommer, Mary Anne Hobbs, Mat Snow, James Brown, Steve Lamacq, Keith Cameron, Leo Finlay, Ann Scanlon, Sandy Robertson, Dave McCulloch, Jane Suck (nee Jackman), Phil Sutcliffe.\nTra i fotografi: Penny Valentine, Janette Beckman, Steve Gullick, Leo Regan, Steve Double e Gus Stewart."}
{"id": "1636899", "revid": "76963", "url": "https://it.wikipedia.org/wiki?curid=1636899", "title": "Peter Lely", "text": "Dal 1640, anno del suo arrivo a Londra, alla morte, fu il pittore pi\u00f9 ricercato e noto di tutto il regno d'Inghilterra, successore nel ruolo di ritrattista di Antoon van Dyck. Lely possedeva una ricca raccolta di capolavori di altri artisti, specialmente disegni.\nBiografia.\nPeter nacque da genitori olandesi con il nome Pieter van der Faes in una cittadina della Vestfalia, Soest. Suo padre, ufficiale, serviva militarmente l'elettore di Brandeburgo Giorgio Guglielmo. Peter studi\u00f2 l'arte della pittura nella citt\u00e0 di Haarlem ed ebbe l'occasione di divenire apprendista del pittore Pieter de Grebber. Nel 1637 entr\u00f2 a far parte della gilda Sint-Lucasgilde, di cui fecero parte molti altri artisti olandesi e fiamminghi come Rembrandt e van Dyck. Si pensa che adott\u00f2 il cognome Lely dopo aver visto un giglio araldico sul frontone del palazzo dove nacque suo padre presso L'Aia.\nLely arriv\u00f2 in Inghilterra attorno al 1641. I suoi primi dipinti, a carattere religioso o mitologico, si ispiravano a van Dyck, pittore ufficiale di Carlo I scomparso un anno prima, e al barocco fiammingo. In breve Lely dimostr\u00f2 di essere anche un buon ritrattista; la corte e la nobilt\u00e0 ora si rivolgevano a Lely per un ritratto ufficiale. Nel 1647 entr\u00f2 a far parte di un'associazione di pittori della citt\u00e0 di Londra e ritrasse lo stesso Carlo I; ma la sua grande fama non fin\u00ec con la condanna a morte del sovrano. Lely serv\u00ec anche Oliver Cromwell, nuovo Lord Protettore d'Inghilterra, e in seguito suo figlio Richard. Alla caduta del regime repubblicano e con la restaurazione di Carlo II Stuart divenne pittore di corte. Nel 1661 ottenne i privilegi che erano di van Dyck e ricevette 200 sterline annue. Nel 1662 venne naturalizzato inglese.\nNel 1680, dopo una brillante carriera, Lely mor\u00ec lasciando una grande collezione di dipinti, fra cui opere di Paolo Veronese, Tiziano, Claude Lorrain e Rubens tra i pi\u00f9 celebri."}
{"id": "1636903", "revid": "184755", "url": "https://it.wikipedia.org/wiki?curid=1636903", "title": "Andrea Gherardini", "text": "Biografia.\nAndrea Gherardini, detto lo \"scacciaguelfi\", era un membro dei Gherardini di Toscana (o di Montagliari), fu Podest\u00e0 di Pistoia nel 1301 e fu uno dei capi della fazione dei guelfi bianchi a cui la sua famiglia aveva aderito nella guerra civile fiorentina. \nNel maggio del 1301 condusse un'azione repressiva contro i guelfi neri: una fulminea vittoria che gli diede il soprannome di \"scacciaguelfi\" e che trasform\u00f2 Pistoia in un riferimento per i guelfi bianchi e ghibellini della Toscana. Nel 1301 Pistoia inizi\u00f2 la \"guerra dei cinque anni\" dove fronteggi\u00f2 i guelfi neri da essa appena esiliati, Firenze che era caduta in mano dei neri, Lucca, Siena, Prato, San Gimignano, Colle di Val d'Elsa e altri borghi tutti sotto la guida del futuro re di Napoli Roberto I d'Angi\u00f2 allora duca di Calabria. La citt\u00e0 cedette nel 1302. Nello stesso periodo venivano sradicati dal Chianti anche gli altri Gherardini, membri della sua famiglia."}
{"id": "1636905", "revid": "1543377", "url": "https://it.wikipedia.org/wiki?curid=1636905", "title": "Maybe (Enrique Iglesias)", "text": "Maybe \u00e8 il quinto singolo ad essere estratto dall'album Escape di Enrique Iglesias, pubblicato nel 2001."}
{"id": "1636909", "revid": "6923", "url": "https://it.wikipedia.org/wiki?curid=1636909", "title": "Motomondiale 2000", "text": "La stagione 2000 \u00e8 stata la cinquantaduesima del Motomondiale; il numero di prove rest\u00f2 invariato rispetto all'anno precedente per\u00f2 i Gran premi di Imola e d'Argentina lasciarono spazio al ritorno del Gran Premio motociclistico del Portogallo e al nuovo Gran Premio motociclistico del Pacifico con quest'ultimo che rappresentava una seconda prova disputatasi in territorio giapponese.\nIl contesto.\nNessuna nuova regola venne introdotta, vennero per\u00f2 per la prima volta disputate delle sessioni di prova prima dell'inizio della stagione a cui partecipavano contemporaneamente tutti i team, organizzate sul circuito di Jerez de la Frontera e su quello di Valencia.\nDurante la stagione vennero anche fissate le basi per l'introduzione, dal motomondiale 2002 della nuova classe destinata a sostituire la 500, la MotoGP.\nIniziata il 19 marzo con il Gran Premio motociclistico del Sudafrica spostato come prima prova mentre l'anno precedente era la penultima, la stagione prosegu\u00ec con le due trasferte asiatiche di Malaysia e Giappone e le 10 prove disputate in Europa fino a settembre. Per gli ultimi tre gran premi vi furono invece trasferte dapprima in Sudamerica (solo in Brasile data la sparizione della gara in Argentina), in Giappone come ad inizio anno e infine in Oceania dove il campionato termin\u00f2 con il Gran Premio motociclistico d'Australia il 29 ottobre.\nL'annata ha visto laurearsi campioni del mondo Kenny Roberts Junior nella classe 500, Olivier Jacque nella classe 250 e Roberto Locatelli nella classe 125.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nLe due case motociclistiche giapponesi Honda e Yamaha, oltre a presentarsi con due team interni che schieravano rispettivamente \u00c0lex Crivill\u00e9, Sete Gibernau e Tadayuki Okada la prima, Max Biaggi e Carlos Checa la seconda, rifornirono anche alcuni team esterni. Cos\u00ec vennero equipaggiati di moto ufficiali Honda Valentino Rossi, Alex Barros e Loris Capirossi, di moto ufficiali Yamaha R\u00e9gis Laconi, Garry McCoy e Norifumi Abe.\nIl titolo piloti and\u00f2 a Kenny Roberts Jr che se lo aggiudic\u00f2 matematicamente alla terzultima gara della stagione, vincendo anche 4 Gran Premi e precedendo in classifica Valentino Rossi (passato in 500 dopo il titolo ottenuto l'anno precedente in classe 250 e vincitore di 2 prove) e Max Biaggi su Yamaha.\nNella classe 500, per quanto il vincitore del titolo piloti fosse alla guida di una Suzuki, il titolo costruttori venne conquistato dalla Yamaha, che vinse 6 gare con: Biaggi (2), Garry McCoy (3) e Norifumi Abe (1). Sei furono anche i gran premi vinti da piloti Honda con: Rossi (2), Barros (2), Capirossi (1) e Crivill\u00e9 (1); con questi successi Honda ottenne il secondo posto nella classifica costruttori. Tra l'altro durante la stagione, con la vittoria di Crivill\u00e9 al GP di Francia, Honda ottenne la sua 139\u00aa vittoria nella classe regina, raggiungendo la MV Agusta che deteneva il record dal 1976.\nDiverse gare nella stagione furono avversate da cattive condizioni meteorologiche, i Gran Premio motociclistico della Malesia (accorciato rispetto alla percorrenza prevista), di Spagna (disputato in due manches con risultato dato dalla somma dei tempi), di Catalogna, d'Olanda (disputato anch'esso in due manches) e quello di Gran Bretagna.\nClasse 250.\nDato che il detentore del titolo dell'anno precedente, Valentino Rossi, era passato a gareggiare nella classe di cilindrata superiore, si ebbe un nuovo vincitore per la quarto di litro: il titolo piloti venne ottenuto da Olivier Jacque su Yamaha che precedette il compagno di squadra Shin'ya Nakano; le 8 vittorie conquistate dai due piloti consentirono alla casa motociclistica giapponese di ottenere anche il titolo riservato ai costruttori.\nAl secondo posto tra i costruttori arriv\u00f2 la Honda che ottenne 6 vittorie con i due piloti Daijir\u014d Kat\u014d (4) e T\u014dru Ukawa (2). Due vittorie vennero ottenute anche dall'Aprilia, entrambe con Ralf Waldmann.\nIn occasione del GP d'Italia solo 14 piloti tagliarono il traguardo, di conseguenza non tutti i punti disponibili vennero assegnati.\nClasse 125.\nCome gi\u00e0 accaduto in classe 500, anche nella classe 125 a fronte della vittoria di un pilota Aprilia, il titolo costruttori fu appannaggio della Honda; il titolo piloti fu di Roberto Locatelli che ottenne anche 5 vittorie e precedette in classifica Y\u014dichi Ui su Derbi (anch'egli 5 vittorie) e il gi\u00e0 detentore del titolo 1999 Emilio Alzamora su Honda.\nSempre nella classe 125, in occasione del GP del Pacifico, Lucio Cecchinello aveva passato il traguardo in 4\u00aa posizione ma \u00e8 stato in seguito squalificato; i punti relativi alla sua posizione non sono per\u00f2 stati immediatamente riportati sulle seguenti posizioni in classifica. La conseguenza si \u00e8 avuta anche in minima parte sulle classifiche finali del campionato che differiscono leggermente tra di loro in base alle fonti e alle date di pubblicazione; ci\u00f2 non ha messo peraltro mai in dubbio la reale classifica finale per quanto riguarda le prime posizioni.\nTra le curiosit\u00e0, da citare la presenza in gara di due fratelli sammarinesi, Alex e William De Angelis; tra l'altro vi era anche un terzo sammarinese in gara, Manuel Poggiali.\nAnche in questa classe in una occasione vi furono solamente 14 piloti al traguardo: in occasione del GP di Catalogna non furono pertanto assegnati tutti i punti disponibili."}
{"id": "1636918", "revid": "149587", "url": "https://it.wikipedia.org/wiki?curid=1636918", "title": "Novob\u00ebrd\u00eb", "text": ""}
{"id": "1636926", "revid": "599013", "url": "https://it.wikipedia.org/wiki?curid=1636926", "title": "Toni Gardemeister", "text": "Biografia.\nDopo aver iniziato la carriera con team privati, nel 1998 si accord\u00f2 con SEAT per guidare in alcune gare l'Ibiza. Nel 1999 ha debuttato nel Campionato Mondiale Rally con una SEAT Cordoba WRC come seconda guida, prima alternandosi con Piero Liatti come spalla a Harri Rovampera e poi a fianco dell'ex-campione del mondo Didier Auriol. Con questa squadra giunge al 3\u00ba posto in Nuova Zelanda nel 1999 ed al 4\u00ba posto al Rally di Montecarlo nel 2000.\nQuando Seat decise di smettere di correre nel 2001, Toni ebbe l'occasione di correre come privato con una Peugeot 206 con la quale conquista diversi punti nel campionato. Questi risultati hanno attirato l'attenzione di Skoda che l'ha ingaggiato per correre con la Octavia dal 2002 al 2003, con la Fabia nel 2004.\nNel 2005 passa a condurre una Ford Focus WRC e il 2\u00ba posto al Montecarlo, il 3\u00ba in Svezia e al rally dell'Acropoli e nuovamente il secondo posto in Corsica lo fanno giungere al quarto posto nella classifica finale del campionato. La Ford sembrava inizialmente voler confermare Gardemeister per il 2006 ma, a sorpresa, viene infine comunicato che sarebbe stato Mikko Hirvonen a guidare la seconda vettura della casa a fianco di Marcus Gr\u00f6nholm.\nGardemeister decide allora di correre per l'Astra Racing al volante della Peugeot 307 WRC. Affiancato dal navigatore Jakke Honkanen, Gardemeister finisce 3\u00ba al Montecarlo; durante l'anno partecipa ad altre tre gare del mondiale con una Citro\u00ebn Xsara WRC, finendo due volte quarto e una volta quinto.\nNel campionato 2007 disputa quattro gare con una Mitsubishi finendo settimo a Montecarlo, sesto in Svezia e ancora sesto in Italia. Partecipa anche al rally di Germania con una Citroen Xsara, dove arriva settimo.\nNel 2008 partecipa al campionato nuovamente per una squadra ufficiale, la Suzuki World Rally Team, al volante della SX4 raccogliendo un settimo posto nel secondo rally dell'anno in Svezia e pochi altri piazzamenti in seguito.\n\u00c9 titolare della scuderia TGS Worldwide O\u00dc, dove TGS sta per \"Toni Gardemeister Services\", che si occupa della formazione di giovani piloti ma anche del noleggio e della preparazione di vetture per le competizioni rallistiche."}
{"id": "1636937", "revid": "200568", "url": "https://it.wikipedia.org/wiki?curid=1636937", "title": "Schiacciata fiorentina", "text": ""}
{"id": "1636940", "revid": "169529", "url": "https://it.wikipedia.org/wiki?curid=1636940", "title": "Graeca per Ausoniae fines sine lege vagantur", "text": " Graeca per Ausoniae fines sine lege vagantur \u00e8 una regola di pronuncia che rende facoltativa l'accentazione.\nDeriva da una teoria linguistica del XVII secolo, secondo cui \u00e8 possibile pronunciare le parole italiane (\"entro i confini dell'Ausonia\") di derivazione greca senza preferenza per l'accentazione latina o greca (es., trag\u00e8dia o traged\u00eca).\nOrigine.\nLetteralmente: \"Le parole greche vagano senza legge entro i confini italiani\", la frase apparve come regola di prosodia in un vocabolario francese di parole latine, il \"Regia Parnassi\" del 1679. "}
{"id": "1636946", "revid": "110157", "url": "https://it.wikipedia.org/wiki?curid=1636946", "title": "Museo del duomo di Guardiagrele", "text": "Il Museo del duomo di Guardiagrele si trova nell'omonimo comune abruzzese della provincia di Chieti.\nStoria.\nIl Museo del Duomo venne inaugurato nel 1987, ed allestito in quella che era l'aula medievale della collegiata di Santa Maria Maggiore, il duomo della citt\u00e0, la quale venne successivamente trasformata in una cripta dopo la realizzazione della gradinata e la sopraelevazione della navata.\nFu realizzato per volont\u00e0 del Parroco Don Domenico Grossi con lo scopo di salvaguardare, valorizzare e rendere maggiormente fruibile un patrimonio che prima si trovava sparso per le chiese marsicule ed era spesso oggetto di furti.\nGrazie ad un documento redatto dal notaio Tideno di Guardiagrele \u00e8 noto che nel 1570 Guanfranco d'Ugno, procuratore dell'edificio di S. Maria Maggiore, Giantommaso d'Ugno ed altri del Reggimento di Guardiagrele pignorarono gli argenti della Collegiata. Ulteriori sottrazioni e requisizioni sono certificate da una lapide del 1741, posta in antichit\u00e0 all'ingresso della chiesa. Una grande parte degli arredi e del patrimonio librario venne derubata durante il saccheggio da parte delle truppe napoleoniche, tra il 24 e il 25 febbraio 1799, che and\u00f2 ad eliminare tre biblioteche e circa quarantamila volumi.\nAltre opere, oggetto di furti su commissione, furono la croce di Nicola da Guardiagrele, croce che veniva tradizionalmente portata in processione e di cui vennero ritrovati solo dei pezzi, e otto libri corali miniati del XIV e XV secolo. Oggi ve ne sono solamente due integri. A Francesca Manzari va attribuito il merito del riconoscimento di una pagina miniata, in occasione di una mostra di antiquariato del libro a Roma, nel 2005.\nTutte le opere esposte, collocabili tra la prima met\u00e0 del Trecento fino alla prima met\u00e0 del Novecento, sono di propriet\u00e0 della Chiesa.\nCaratteristiche architettoniche.\nIl duomo di Guardiagrele ha subito diverse trasformazioni nel corso dei secoli in seguito a vicende storiche travagliate o dal mutare del gusto o da esigenze oggettive che ne hanno pi\u00f9 volte alterato l'aspetto. Le origini pi\u00f9 lontane lo definiscono come il Tempio di Maria fondato nel 430 d.C. e caratterizzato da un semplice impianto basilicale con tetto a capanna. \nGli elementi architettonici attuali non permettono di risalire a fasi di costruzione antecedenti a quella del XII secolo, a cui si deve la particolare posizione centrale della torre quadrata del prospetto, in funzione insieme di ingresso e di campanile, secondo un modello tipico della tradizione francese. \u00c8 possibile individuare sopravvivenze significative in alcuni tratti di muratura a sud e in prossimit\u00e0 di via dei Cavalieri, dove sono presenti finestre monofore e le lesene che ripartiscono il muro con regolarit\u00e0, nonostante i vari interventi in particolare quelli duecenteschi e trecenteschi.\nIl duomo nel XIV assume l'aspetto esterno che ancora oggi conserva. Il terremoto del 1706 ha causato la distruzione degli interni, con il conseguente arretramento verso il portale della scalinata che prima conduceva al presbiterio rialzato. In questo modo, si ottenne uno spazio maggiore per le esigenze di culto tramite la sopraelevazione dell'aula. Come gi\u00e0 precedentemente sottolineato, la torre campanaria centrale nel prospetto rappresenta l'elemento che caratterizza maggiormente l'architettura della chiesa. Negli ultimi anni del '300 vi fu inserito un imponente portale ogivale tardogotico, in sostituzione di uno pi\u00f9 antico andato perduto. La sovrapposizione della decorazione trecentesca non port\u00f2 allo stravolgimento dell'impianto architettonico romanico, ma semplicemente arricch\u00ec la facciata attraverso l'eleganza ornamentale gotica. Tanto \u00e8 vero, che il portale di Santa Maria Maggiore \u00e8 considerato uno dei pi\u00f9 belli del gotico abruzzese.\nGli stipiti a fasci di colonnine rientranti il muro, con capitelli dai delicati fregi vegetali e basi attiche, insieme con i cordoni concentrici dell'architrave a sesto ribassato , la lunetta racchiudeva il gruppo scultoreo dell'Incoronazione di Maria attribuito a Nicola da Guardiagrele o alla sua scuola.\nOpere.\nDi seguito vengono riportate le opere presenti nel museo, suddivise per le 3 sale:"}
{"id": "1636947", "revid": "1104133", "url": "https://it.wikipedia.org/wiki?curid=1636947", "title": "Not in Love", "text": "Not in Love, conosciuto sul mercato di lingua spagnola col titolo No es amor \u00e8 un brano musicale del cantante spagnolo Enrique Iglesias, estratto come secondo singolo dall'album \"7\" del 2004.\nA differenza della versione presente sull'album, il brano presente su singolo figura il featuring della cantante statunitense Kelis. La canzone \u00e8 stata scritta da Iglesias, Paul Barry, Mark Taylor e Fernando Garibay\nIl video musicale del brano \u00e8 stato diretto da Jake Nava e filmato a Los Angeles in California."}
{"id": "1636960", "revid": "599", "url": "https://it.wikipedia.org/wiki?curid=1636960", "title": "Equazioni cubiche", "text": ""}
{"id": "1636966", "revid": "1410376", "url": "https://it.wikipedia.org/wiki?curid=1636966", "title": "Massimo Calearo Ciman", "text": "Biografia.\nNato nel 1955 a Vicenza, laureato in Economia e Commercio, ha tre figli. Fin da giovane ha seguito l'azienda fondata dai genitori nel 1957, sviluppandola e diventando in seguito presidente di Calearo Antenne S.p.A che oggi conta circa 600 dipendenti.\nDal 1993 al 1995 \u00e8 stato presidente dei Giovani Imprenditori di Vicenza. Dal 1996 al 1998 ha ricoperto la carica di presidente di Aeroporti Vicentini Spa. Dal maggio 2003 all'aprile 2008 \u00e8 stato presidente di Confindustria Vicenza, di cui era gi\u00e0 stato vicepresidente durante il biennio 2001-2003. Durante questo mandato ha coordinato la fondazione del Parco Industriale a Samorin in Slovacchia (consorzio di circa 15 aziende vicentine e non, operante nella meccatronica).\nDal 2003 al 2010 \u00e8 stato presidente di Centro Servizi Vicenza a Samorin (Slovacchia), un centro permanente dell'Associazione Industriali al servizio delle imprese che operano nel territorio.Dal 13 luglio 2004 al 2008 \u00e8 stato presidente nazionale di Federmeccanica, la federazione delle imprese metalmeccaniche, di cui era gi\u00e0 stato vicepresidente dal 2001.\n\u00c8 stato consigliere della succursale di Vicenza della Banca d'Italia, presidente del comitato locale di Unicredit Banca e consigliere d'amministrazione dell'Athesis di Verona, societ\u00e0 editrice de Il Giornale di Vicenza, L'Arena e Brescia Oggi.\nDeputato PD, Api, MRN.\nNel marzo 2008, Calearo si candida su proposta di Walter Veltroni a capolista per il Partito Democratico nella circoscrizione \"Veneto 1\" e viene eletto alla Camera dei deputati, diventando componente della X Commissione (attivit\u00e0 produttive, commercio e turismo).\nNel novembre del 2009, dopo la vittoria di Pier Luigi Bersani alle primarie, lascia il Partito Democratico, dichiarando di non essere mai stato di sinistra.\n\u00c8 fra i promotori del movimento politico di Alleanza per l'Italia insieme a Francesco Rutelli, Bruno Tabacci, Linda Lanzillotta, Lorenzo Dellai, Gianni Vernetti.\nIl 28 settembre 2010 abbandona l'API di Rutelli durante una riunione del partito a Palazzo Marino.\n\u00c8 coautore, assieme ai deputati Marco Reguzzoni (Lega Nord) e Santo Versace (Pdl) della legge Reguzzoni sul \"Made In Italy\", detta anche legge Reguzzoni-Versace-Calearo.\nIl 9 dicembre 2010 con l'avvicinarsi della votazione sulla mozione di sfiducia al Governo Berlusconi IV, d\u00e0 vita al Movimento di Responsabilit\u00e0 Nazionale, di cui \u00e8 coordinatore, insieme a Bruno Cesario e Domenico Scilipoti..Il 14 dicembre 2010 vota contro la mozione di sfiducia al governo Berlusconi IV.\nIl 5 maggio 2011 viene proposto da Silvio Berlusconi come consigliere personale del presidente del Consiglio per il Commercio estero.\nIl 9 gennaio 2012 sostituisce Maurizio Grassano, vicino alla componente Alleanza di Centro come tesoriere del gruppo Popolo e Territorio (ex Iniziativa Responsabile) alla Camera.\nControversie.\nIl 30 marzo 2012 in un'intervista radiofonica a La Zanzara di Radio 24 dichiara che in Parlamento non ci va quasi pi\u00f9 (\"Rimango a casa a fare l'imprenditore, invece che andare a premere un pulsante. Non serve a niente. Anzi, credo che da questo momento fino alla fine della legislatura non ci andr\u00f2 pi\u00f9\") e che lo stipendio per tale incarico gli serve solo per pagare un mutuo di 12.000 \u20ac/mese. Nella stessa intervista afferma anche di essere disgustato da un bacio tra persone dello stesso sesso in quanto \"persona normale a cui piacciono le donne\". A seguito di queste affermazioni Walter Veltroni attacca pubblicamente Calearo descrivendolo come \"una persona orrenda\". Dopo le polemiche provocate dalle sue dichiarazione Calearo annuncia le sue dimissioni da parlamentare.\nA distanza di circa un mese annuncia di aver cambiato idea e di non dimettersi dato che \u00abin Parlamento ci sono i condannati, non \u00e8 giusto che mi dimetta io che non ho fatto niente di male\u00bb."}
{"id": "1636968", "revid": "834", "url": "https://it.wikipedia.org/wiki?curid=1636968", "title": "He Saifei", "text": ""}
{"id": "1636974", "revid": "1921867", "url": "https://it.wikipedia.org/wiki?curid=1636974", "title": "Antimilitarismo", "text": "L'antimilitarismo \u00e8 l'ideologia che sostiene l'opposizione al militarismo, alle istituzioni militari (specialmente alle forze armate come l'esercito) e alla guerra tra gli stati. Rappresenta l'opposto del militarismo, ma, in parte, \u00e8 diverso dal pacifismo, che, come la nonviolenza, \u00e8 un'opposizione generale a tutte le forme di violenza. \u00c8 legato, a vario titolo, con ideologie quali l'anarchismo (di varia matrice, ma raccolti intorno ad una precisa idea di anarchia come assenza di coercizione), il liberalismo sociale (area radicale), il libertarianismo, l'individualismo, il socialismo e il comunismo.\nPer l'ideologia antimilitarista l'esercito e le strutture militarizzate sono apportatori di guerra e di violenza, oltre che oppressori della libert\u00e0 personale degli individui, specialmente dove \u00e8 in vigore la leva obbligatoria (ma non solo), oltre a essere una \"lobby\" potente che ostacolerebbe comunque la pace al fine, particolarmente secondo i socialisti, di spezzare la solidariet\u00e0 internazionale dei lavoratori. L'antimilitarismo ricorda spesso il ruolo avuto dall'esercito nei colpi di stato e nell'instaurazione di violente dittature militari.\nL'antimilitarismo tradizionale ha spesso anche caratteri di internazionalismo, cosmopolitismo e anti-nazionalismo, ma anche di anti-imperialismo.\nGruppi antimilitaristi.\nTra i numerosi gruppi pacifisti e per il disarmo si annovera il Nonviolent Peaceforce, o il pi\u00f9 recente sono gruppo statunitense A.N.S.W.E.R., tra i cui membri di spicco figura Michael Prysner, ex soldato in Iraq e in Afghanistan, e divenuto leader del movimento politico \"March Forward!\"\nCinema.\nUn classico dei film a contenuto antimilitarista \u00e8 da considerare \"All'ovest niente di nuovo\" (\"All Quiet on the Western Front\") \u00e8 un film del 1930 diretto da Lewis Milestone, vincitore del Premio Oscar come miglior film e miglior regista. Un film che fu proiettato in un ambiente culturale del tutto ostile al messaggio pacifista dell'opera che veniva proclamato in un'Europa dove gi\u00e0 si diffondevano le ideologie fasciste. La sua uscita nelle sale cinematografiche tedesche suscit\u00f2 infatti la sdegnosa reazione dei nazisti, che cercarono di bloccarne la visione, arrivando a lanciare topi in platea durante la \"prima\" a Berlino. Sullo stesso tema il contemporaneo film, proibito il 27 aprile 1933 dalla censura nazista, \"Westfront 1918\" di Georg Wilhelm Pabst che narrava gli ultimi mesi di vita e di morte precedenti la fine della prima guerra mondiale di quattro fanti tedeschi sul fronte francese.\nUn tema analogo, riferito alla guerra civile americana, edulcorato e con ben altri esiti artistici, pi\u00f9 aderenti alla cultura e alla mentalit\u00e0 filmica hollywoodiana era quello trattato dal film, che non suscit\u00f2 polemiche, \"La legge del Signore\" con ambientazione western del 1956 diretto da William Wyler, vincitore della Palma d'oro come miglior film al 10\u00ba Festival di Cannes. Nel film si racconta dello scontro in una famiglia di pionieri quaccheri tra l'intransigenza nonviolenta della madre, il buon senso del padre fedele alla morale pacifista della Legge del Signore e il giovane figlio che nonostante le sue convinzioni religiose ritiene giusto combattere per la difesa della patria nordista e della sua stessa famiglia dai razziatori sudisti.\nDi ben altro valore artistico e culturale la produzione nello stesso anno 1956 del film \"L'arpa birmana\" (\"Biruma no tategoto\") diretto da Kon Ichikawa, dove si racconta di Mizushima, un soldato giapponese che accetta la missione di far arrendere nel luglio 1945, a guerra ormai terminata, un gruppo di fanatici suoi compatrioti che, rifugiatisi in una caverna, hanno deciso di continuare a combattere. Il soldato viene trattato da vigliacco e da traditore quando tenta di spiegare al comandante che, scaduto il termine imposto dagli Alleati, la caverna verr\u00e0 bombardata. Allo scadere dell'ultimatum, molti muoiono sotto il fuoco dell'artiglieria. Mizushima rimane ferito, un prete buddista lo raccoglie e cura le sue ferite dandogli una lezione di umanit\u00e0. Mizushima decide allora di non ricongiungersi con i commilitoni e di diventare bonzo, per dare onorevole sepoltura ai corpi dei compatrioti morti.\nUna sorte simile all'opera di Autant Lara ebbe invece \"Orizzonti di gloria\" (\"Paths of Glory\") film antimilitarista americano del 1957 diretto da Stanley Kubrick premiato con il Nastro d'argento 1959 come miglior regista straniero che soltanto nel 1975 fu proiettato in Francia.\nA polemiche ancora in corso fu l'uscita del film \"Per il re e per la patria\" (\"King and Country\") del 1964 diretto da Joseph Losey, tratto dalla pi\u00e8ce teatrale \"Hamp\" di John Wilson, presentato in concorso alla 29\u00aa Mostra del cinema di Venezia, dove Tom Courtenay vinse la Coppa Volpi per la migliore interpretazione maschile. Il film \u00e8 un atto d'accusa contro il militarismo rappresentato dagli alti gradi militari che sacrificano la vita di un uomo per dare un esempio alla truppa prima di un attacco.\nLa polemica cinematografica antimilitarista \u00e8 proseguita nei seguenti anni Settanta con il film diretto da Francesco Rosi \"Uomini contro\" e, in tempi pi\u00f9 recenti, con \"Full Metal Jacket\" (1987) di Kubrick e \"La sottile linea rossa\" (1998), di Terrence Malick.\nNel campo del cinema d'animazione, rivestono un ruolo di fondamentale importanza le opere del regista giapponese Hayao Miyazaki. I film in cui \u00e8 possibile riscontrare forti critiche ad atteggiamenti militaristi, cos\u00ec come l'esaltazione della pace e la condanna della violenza sono, ad esempio, Laputa - Castello nel cielo (1986), Porco Rosso (1992), ove \u00e8 riscontrabile anche una forte critica al ruolo delle forze armate nei regimi totalitari (con particolare riferimento al fascismo), Il castello errante di Howl (2004) e, specialmente, Si alza il vento (2013)."}
{"id": "1636984", "revid": "767487", "url": "https://it.wikipedia.org/wiki?curid=1636984", "title": "Ancora una fetta", "text": "Ancora Una Fetta (2001) \u00e8 il quarto album del gruppo Ska Vallanzaska."}
{"id": "1636990", "revid": "125211083", "url": "https://it.wikipedia.org/wiki?curid=1636990", "title": "Automotrice FS ALe 724", "text": "Le automotrici FS ALe 724 sono un gruppo di automotrici elettriche italiane ad progettate alla fine degli anni settanta per uso suburbano, traffico pendolare e linee secondarie. Sono costruite con una sola cabina di guida per unit\u00e0 dato l'uso in composizioni bloccate di due o pi\u00f9 unit\u00e0 accoppiate permanentemente.\nI convogli di ALe 724 di regola sono composti da due motrici, oppure una motrice e una carrozza semipilota, inquadranti una o pi\u00f9 rimorchiate; il sistema di trazione \u00e8 a \"chopper\".\nOltre che per le Ferrovie dello Stato Italiane 18 elettromotrici sono state costruite nei primi anni ottanta anche per le Ferrovie Nord Milano che le hanno immatricolate come EA 750-01 \u00f7 18.\nStoria.\nA partire dagli anni settanta le Ferrovie dello Stato iniziarono a porsi il problema, sempre pi\u00f9 urgente, della modernizzazione del parco rotabili e soprattutto di quello delle elettromotrici. Una prima serie, di concezione moderna ad azionamento elettronico, i treni GAI, (cos\u00ec chiamati dall'acronimo ideato dal consorzio di costruttori) diede risultati incoraggianti, cos\u00ec verso la fine del 1979 le FS ordinarono all'industria 60 treni composti di 4 elementi; di questi, 30 treni erano composti di 2 elettromotrici del tipo \"ALe 724\" e 2 rimorchiate intermedie \"Le 884\". Altri 30 treni con una sola ALe 724 e una rimorchiata pilota \"Le 724\" al posto della corrispondente elettromotrice.\nLa prima elettromotrice venne consegnata alle FS il 14 ottobre 1982. Nel corso del 1983 i primi complessi entrarono in servizio sulla cosiddetta \"metropolitana FS\" di Napoli; dopodich\u00e9, altre unit\u00e0 entrarono a disposizione delle varie DTR regionali d'Italia fra cui in Piemonte, Liguria e Toscana.\nIn origine, le ALe 724, i rimorchi Le 884 e le carrozze pilota Le 724 vennero dipinti nella livrea \"navetta\" per servizi vicinali in grigio chiaro e fasce orizzontali arancione e viola, ma nei primi anni duemila con la nascita di Trenitalia \u00e8 stata loro applicata la livrea XMPR. Sempre nel medesimo periodo nell'ambito di un progetto di miglioramento del confort di marcia un certo numero di unit\u00e0 operanti in alcune regioni \u00e8 stato interessato da un processo di ristrutturazione degli ambienti interni, mediante l'adozione di nuovi rivestimenti per i sedili, l'installazione di condizionatori sull'imperiale e la sostituzione dei finestrini a ghigliottina con quelli dotati di chiusura a chiave (apribili solo in caso di necessit\u00e0 dal personale del treno); ci\u00f2 allo scopo di assicurare una corretta climatizzazione degli ambienti.\nGiudicate oramai inadeguate rispetto ai requisiti imposti dal trasporto pendolare, dal 2016 le ALe 724, assieme ai rimorchi Le 884, sono state per buona parte dismesse, rimanendo in servizio solo presso le divisioni passeggeri di Piemonte (Torino Smistamento) e Campania, nella quale effettuano i servizi metropolitani in affiancamento ai moderni elettrotreni Jazz. Questi ultimi sono utilizzati per le relazioni Napoli Campi Flegrei - Salerno/Castellammare di Stabia e viceversa, mantenendo le ALe 724 come materiale rotabile di riserva e dei servizi Pozzuoli - San Giovanni. Con la consegna dal 2019 dei nuovi treni Pop \u00e8 stato disposto il ritiro definitivo anche delle ultime ALe 724, comprensive di materiale rimorchiato Le 884-Le 724 entro la primavera 2021, non essendo i mezzi dotati di impianto antincendio; tuttavia, dato il perdurare della pandemia da COVID-19, al fine di garantire la presenza di pi\u00f9 corse possibili, continueranno a circolare anche gli ultimi complessi fino a fine emergenza.\nCaratteristiche.\nLe caratteristiche innovative salienti delle ALe 724 sono la cassa a struttura in lega leggera, il controllo di potenza elettronico della trazione, la frenatura elettrica a recupero d'energia e a dissipazione su reostato e le sospensioni pneumatiche.\nLa capacit\u00e0 di posti a sedere offerta da un convoglio di 4 elementi \u00e8 di ben 320 posti; tuttavia in virt\u00f9 della leggerezza delle casse riesce a raggiungere i 100\u00a0km/h in soli 40 secondi. Le porte di ingresso, a due elementi ad espulsione, a comando elettropneumatico permettono un rapido incarrozzamento dei viaggiatori pendolari.\nIl controllo di potenza dei motori \u00e8 ottenuto mediante un \"chopper\" in serie ad ogni gruppo motore con modulatori a frequenza fissa. Il freno \u00e8 elettrico a recupero e a dissipazione su appositi reostati posti sul tetto dell'elettromotrice con controllo automatico. \u00c8 inoltre attiva la tradizionale frenatura pneumatica che interviene automaticamente a bassa velocit\u00e0.\nL'aggancio \u00e8 automatico, tipo \"Scharfenberg\", e permette simultaneamente l'aggancio meccanico, elettrico e pneumatico.\nGli arredamenti interni adottati sono di tipo piuttosto semplificato dato l'uso precipuo del rotabile. Nella versione per il Servizio Ferroviario Metropolitano di Napoli \u00e8 stato ridotto il numero di sedili per aumentarne la capacit\u00e0 di carico di passeggeri ed \u00e8 stato adottato un sedile semplificato in preformato plastico per agevolarne la manutenzione."}
{"id": "1636992", "revid": "142136", "url": "https://it.wikipedia.org/wiki?curid=1636992", "title": "57\u00b0 Festival della canzone italiana", "text": ""}
{"id": "1636999", "revid": "1005847", "url": "https://it.wikipedia.org/wiki?curid=1636999", "title": "Min\u010do Nej\u010dev", "text": "Egli ebbe alcune presidenze dopo la rivoluzione del 10 settembre, come il ministero della giustizia nel gabinetto di Kimon Georgiev (1944-1946), il ministero dell'istruzione nel gabinetto di Georgi Dimitrov (1946-1947) e il ministero degli esteri sotto V\u0103lko \u010cervenkov ed Anton Jugov (1950-1956). Nel 1947 fu a capo della commissione che elaborava la nuova costituzione, e fino al 1950 ricopr\u00ec la pi\u00f9 alta carica politica nazionale, come Presidente del Presidium dell'Assemblea nazionale.\nBiografia.\nMin\u010do Nej\u010dev nacque il 4 aprile (23 marzo del calendario giuliano) 1887 a Stara Zagora. Nel 1908 si laure\u00f2 in giurisprudenza in Svizzera, e dopo cominci\u00f2 a lavorare come avvocato nel suo paese natale. Nel 1920 divenne membro del Partito Comunista Bulgaro, e ne guid\u00f2 la sezione organizzativa di Stara Zagora. Dopo la rivolta di settembre del 1923 venne arr\u0435stato per qualche mese. Nel 1941 venne di nuovo arrestato e mandato nel lager Kr\u0103sto Pole. Nel 1943 venne liberato e prende parte alle attivit\u00e0 del Fronte patriottico.\nNel governo, formato dopo la rivoluzione del 10 settembre 1944, Min\u010do Nej\u010dev divenne ministro della giustizia. Nel 1945 divent\u00f2 membro del comitato centrale del PCB, nel 1948 candidato membro e quindi nel 1949 membro del Politburo. Dopo una piccola pausa nell'estate del 1946 Nej\u010dev riprese parte al governo, come ministro dell'istruzione nazionale. Nel 1947 fu presidente della commissione parlamentare, che elaborava il progetto della nuova costituzione, ed in seguito divenne presidente della VI Grande Assemblea nazionale (1947-1949) e della I Assemblea nazionale (1950). Nel 1950 fu ministro degli affari esteri. Dopo l'allontanamento di V\u0103lko \u010cervenkov, Nej\u010dev venne espulso dal Politburo, ma rimase ministro degli esteri fino alla morte, avvenuta a Sofia l'11 agosto 1956."}
{"id": "1637000", "revid": "729019", "url": "https://it.wikipedia.org/wiki?curid=1637000", "title": "Battaglia di Orcomeno", "text": "La battaglia di Orcomeno (latino \"Orchomenus\", greco antico \"\u039f\u03c1\u03c7\u03bf\u03bc\u03b5\u03bd\u03bf\u03c2\") si svolse in Beozia nell'86 a.C., e vide contrapposti l'esercito romano guidato da Lucio Cornelio Silla e l'esercito pontico di Mitridate VI, cui erano a capo i comandanti Archelao e Dorilao.\nContesto storico.\nL'espansionismo da parte di Mitridate era iniziata verso la fine dell'89 a.C., con due vittorie sulle forze prima del re di Bitinia, Nicomede IV e poi contro lo stesso Manio Aquilio, a capo della delegazione e dell'esercito romano in Asia Minore. L'anno successivo Mitridate decise di continuare nel suo progetto di occupazione dell'intera penisola anatolica, ripartendo dalla Frigia. La sua avanzata prosegu\u00ec, passando dalla Frigia alla Misia, e toccando quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, sottomettendo la Licia, la Panfilia, ed il resto della Ionia.\nA Laodicea sul fiume Lico, dove la citt\u00e0 stava ancora resistendo, grazie al contributo del proconsole Quinto Oppio, Mitridate fece questo annuncio sotto le mura della citt\u00e0:\nDopo questo annuncio, gli abitanti di Laodicea lasciarono liberi i mercenari, ed inviarono Oppio con i suoi littori a Mitridate, il quale per\u00f2 decise di risparmiare il generale romano.\nNon molto tempo dopo Mitridate riusc\u00ec a catturare anche Manio Aquilio, che egli riteneva il principale responsabile di questa guerra e lo uccise barbaramente.\nSembra che a questo punto, la maggior parte delle citt\u00e0 della Asia si arresero al conquistatore pontico, accogliendolo come un liberatore dalle popolazioni locali, stanche del malgoverno romano, identificato da molti nella ristretta cerchia dei pubblicani. Rodi, invece, rimase fedele a Roma.\nNon appena queste notizie giunsero a Roma, il Senato emise una solenne dichiarazione di guerra contro il re del Ponto, seppure nell'Urbe vi fossero gravi dissensi tra le due principali fazioni interne alla \"Res publica\" (degli \"Optimates\" e dei \"Populares\") ed una guerra sociale non fosse stata del tutto condotta a termine. Si procedette, quindi, a decretare a quale dei due consoli, sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla.\nMitridate, preso possesso della maggior parte dell'Asia Minore, dispose che tutti coloro, liberi o meno, che parlavano una lingua italica, fossero barbaramente trucidati, non solo quindi i pochi soldati romani rimasti a presidio delle guarnigioni locali. 80.000 tra cittadini romani e non, furono massacrati nelle due ex-province romane d'Asia e Cilicia (episodio noto come \"Vespri asiatici\").\nLa situazione precipit\u00f2 ulteriormente, quando a seguito delle ribellioni nella provincia asiatica, insorse anche l'Acaia. Il governo della stessa Atene, fu rovesciato da un certo Atenione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nNel corso dell'inverno dell'88/87 a.C. infatti, la flotta pontica, sotto la guida dell'ammiraglio Archelao, invadeva Delo (che si era ribellata ad Atene) e restituiva tutte le sue roccaforti agli Ateniesi. In questo modo Mitridate port\u00f2 a s\u00e9 stesso nuove alleanze oltre che tra gli Achei, anche tra Lacedemoni e Beoti (tranne la citt\u00e0 di \"Thespiae\", che fu subito dopo stretta d'assedio). Allo stesso tempo, Metrofane, che era stato inviato da Mitridate con un altro esercito, devast\u00f2 i territori dell'Eubea, oltre al territorio di Demetriade e Magnesia, che si erano rifiutate di seguire il re del Ponto. Il grosso delle armate romane non pot\u00e9 per\u00f2 intervenire in Acaia, se non ad anno inoltrato, a causa dei difficili scontri interni tra la fazione dei \"populares\", capitanate da Gaio Mario, e quella degli \"optimates\", condotta da Lucio Cornelio Silla. Alla fine ebbe la meglio quest'ultimo, il quale ottenne che venisse affidata a lui la conduzione della guerra contro il re del Ponto.\nE mentre Silla stava ancora addestrando ed arruolando l'esercito, per recarsi in Oriente a combattere Mitridate VI, Gaio Mario, avendo ancora l'ambizione di essere lui a guidare l'esercito romano contro il re del Ponto, era riuscito a convincere il tribuno Publio Sulpicio Rufo a convocare una seduta straordinaria del Senato per annullare la precedente decisione di affidare il comando a Silla. Quest'ultimo, appresa la notizia, prese una decisione grave e senza precedenti: scelse le 6 legioni a lui pi\u00f9 fedeli e, alla loro testa, si diresse verso Roma stessa. Nessun generale, in precedenza, aveva mai osato violare con l'esercito il perimetro della citt\u00e0 (il cosiddetto pomerio). Egli, dopo avere preso opportuni provvedimenti compiendo una prima strage dei suoi oppositori, torn\u00f2 a Capua, pronto ad imbarcarsi con l'esercito per l'imminente campagna militare e pass\u00f2 quindi in Grecia con 5 legioni.\nCaduta Atene nel marzo dell'86 a.C., e poco dopo il vicino porto del Pireo, il generale romano vendic\u00f2 l'eccidio asiatico di Mitridate, compiuto su Italici e cittadini romani, compiendo un'autentica strage ad Atene. Silla proib\u00ec l'incendio della citt\u00e0, ma permise ai suoi legionari di saccheggiarla. Il giorno seguente il comandante romano vendette il resto della popolazione come schiavi. Catturato Aristione, chiese alla citt\u00e0 come risarcimento del danno di guerra, circa venti chili di oro e 600 libbre d'argento, prelevandole dal tesoro dell'Acropoli.\nPoco dopo fu la volta del porto di Atene del Pireo. Da qui Archelao decise di fuggire in Tessaglia, attraverso la Beozia, dove port\u00f2 ci\u00f2 che era rimasto della sua iniziale armata, radunandosi presso le Termopili con quella del generale di origine tracia, Dromichete (o Tassile secondo Plutarco).\nAntefatto.\nIl generale romano decise quindi di inseguire il nemico, muovendo verso la Beozia, mentre un altro contingente romano, proveniente dalla Tessaglia, si univa a lui, sotto la guida di un certo Ortensio. I Romani, che erano cos\u00ec riusciti a riunire le loro forze in vista dell'imminente scontro tra le due armate, si posero all'inseguimento dell'armata di Archelao assai pi\u00f9 numerosa. Ma Silla prefer\u00ec attendere di scontrarsi con il nemico fino a quando non avesse trovato un terreno a lui sufficientemente favorevole per battere il nemico. \nSilla, dopo aver superato il fiume \"Assus\", avanz\u00f2 fino ai piedi del monte \"Hedylium\", accampandosi di fronte ad Archelao, che aveva posto i suoi accampamenti tra i monti \"Acontium\" e \"Hedylium\", in localit\u00e0 detta \"Assia\", tanto che il luogo in cui si accamp\u00f2, fu in seguito chiamato \"Archelao\". Dopo una giornata di tregua, Silla decise di lasciare l'attacco decisivo.\nMolte delle truppe mitridatiche furono uccise nella pianura, in numero maggiore coloro che cercavano di raggiungere il loro accampamento. Sembra infatti che caddero, secondo Tito Livio, ben 100.000/110.000 armati dell'esercito di Mitridate, rimanendone in vita solo 10.000. Al contrario i Romani caduti furono solo 12 secondo lo stesso Silla, o 13 secondo il racconto di Appiano.\nDopo questa prima vittoria, le armate romane inseguirono quelle mitridatiche di Archelao che si erano dirette inizialmente all'isola di Zacinto, senza riuscire per\u00f2 ad occuparla, per poi rientrare a Calcide.\nForze in campo.\nRomani e loro alleati.\nLe armate romane messe in campo da Lucio Cornelio Silla nell'87 a.C. ammontava a 5 legioni romane (pari a circa 20.000 soldati), composte da circa 4.000 armati ciascuna. A questi andavano ad aggiungersi alleati greci e macedoni, per un totale complessivo di altri 20.000 armati. Sembra che un altro contingente romano si sia unito al proconsole romano, proveniente dalla Tessaglia e sotto la guida di un certo \"Ortensio\", da identificarsi forse con l'oratore Quinto Ortensio Ortalo.\nPontici e loro alleati.\nLe forze mitridatiche sembra ammontassero ad 80.000 armati, oltre ad altri 10.000, fuggiti dalla battaglia di Cheronea.\nBattaglia.\nDorilao era ansioso di scontrarsi con Silla in battaglia, ignorando le proteste di Archelao, senza tenere conto che nella battaglia precedente tante erano state le perdite mitridatiche. Al contrario Archelao si stava dimostrando prudente e buon conoscitore del valore delle armate romane, cos\u00ec che dopo una piccola scaramuccia con Silla vicino \"Tilphossium\", lo stesso Dorilao convenne che era meglio adottare una tattica attendistica piuttosto che scontrarsi in campo aperto con Silla. Tuttavia, Archelao fu molto incoraggiato dalla natura del terreno nei pressi di Orcomeno, dove l'esercito mitridatico decise di accamparsi, in quanto si trattava di un possibile campo di battaglia assai favorevole a loro che possedevano una grossa forza di cavalleria. Ecco come descrive il campo di battaglia Plutarco:\nGiunto anche Silla nella pianura di Orcomeno, egli decise di accamparsi di fronte all'esercito nemico e dispose che i suoi soldati cominciassero a scavare delle trincee su entrambi i lati dello schieramento (larghe 10 piedi), in modo da ostacolare la corsa della cavalleria nemica, con la speranza di poterla respingere e costringerla a ritirarsi dove il terreno \u00e8 pi\u00f9 acquitrinoso. Ma i generali di Mitridate, che avevano intuito le intenzioni del comandante romano, mandarono le loro armate all'assalto alla massima velocit\u00e0, in modo tale che non solo i soldati che lavoravano alle trincee furono dispersi, ma anche la maggior parte dell'armata che si era schierata davanti, a loro protezione, fu costretta ad indietreggiare con grande scoramento e confusione dell'armata romana.\nIl giorno dopo, Silla fece avanzare la sua armata fin sotto le fortificazioni nemiche, procedendo con i lavori di scavo tutt'intorno all'accampamento nemico (ad una distanza inferiore ai 600 piedi) per evitare che ancora una volta Archelao potesse fuggire in Calcide. Sappiamo da Appiano che durante l'intera notte, mise a guardia del campo nemico numerose sentinelle ovunque. E quando la maggior parte delle truppe mitridatiche si decise a venir fuori per dar battaglia, il comandante romano riusc\u00ec ancora una volta a metterle in fuga. Tanta fu la paura del nemico che nessuna resistenza gli fu opposta e Silla riusc\u00ec ad occupare il loro accampamento. \nIl nemico in fuga corse poi verso le vicine paludi, lasciando nelle stesse un numero impressionante di morti, tanto che Plutarco racconta:\nArchelao riusc\u00ec a mettersi in salvo, avendo trovato una barca nelle paludi e riuscendo a scappare in Calcide, mentre le perdite dell'armata di Mitridate assommarono altri 15.000 uomini circa (di cui 10.000 cavalieri) alle precedenti di Atene e Cheronea.\nConseguenze.\nIl giorno successivo alla vittoria, Silla decor\u00f2 il tribuno militare \"Basillus\", e diede ricompense al valore agli altri. Poi riprese la sua marcia portando devastazione in Beozia, che si era schierata prima dalla parte di uno e poi dell'altro, per poi trasferirsi in Tessaglia dove decise di porre i suoi quartieri d'inverno, in attesa che il suo legato, Lucio Licinio Lucullo gli portasse la flotta. Ma non ricevendo alcuna notizia di Lucullo, decise di iniziare egli stesso ad approntare la flotta, disponendone la costruzione.\nLa vittoria consent\u00ec ai Romani la riconquista della Grecia: Mitridate fu costretto a sottoscrivere la Pace di Dardano, la quale gli impose di ritirarsi, di consegnare parte della flotta (e di smantellarne un'altra parte) e di pagare un tributo di 3.000 talenti (12.000 sesterzi). Tale pace, formulata in modo frettoloso, consent\u00ec a Mitridate di evitare una totale disfatta e, probabilmente, anche la perdita della vita. Silla, infatti, fremeva dalla voglia di tornare a Roma per riaffermare il proprio potere."}
{"id": "1637002", "revid": "339392", "url": "https://it.wikipedia.org/wiki?curid=1637002", "title": "Sovrapposizione", "text": ""}
{"id": "1637010", "revid": "767487", "url": "https://it.wikipedia.org/wiki?curid=1637010", "title": "Mike Sweetney", "text": "Carriera.\nSweetney continu\u00f2 la tradizione della Georgetown University nello sfornare grandi talenti del mondo della pallacanestro; infatti viaggi\u00f2 con una media di 18,2 punti a partita con quasi il 55% dal campo nei suoi primi tre anni al college. Per la sua bravura riusc\u00ec ad essere ammesso alla fase finale del Naismith College Player of the Year e anche per il John R. Wooden Award. Quell'anno Michael riusc\u00ec ad essere il solo giocatore di tutti gli Stati Uniti d'America ad essere nella top 20 sia per i rimbalzi, sia per i punti segnati.\nAnche se gioc\u00f2 solo tre stagioni, \u00e8 ancora oggi il settimo realizzatore della Georgetown (1.750 punti), quinto rimbalzista (887) e settimo stoppatore (180).\nPer\u00f2 ebbe grossi problemi di peso durante la sua vita. Il \"Chicago Tribune\" scrisse che se non avesse perso chili, la sua carriera sarebbe stata a rischio.\nLe previsioni si rivelarono esatte: il giocatore, infatti, \u00e8 stato fermo per due anni, e dopo aver tentato il rientro nella NBA giocando alcune partite di preseason con i Boston Celtics, nell'ottobre 2009 \u00e8 stato tagliato, poco prima dell'inizio della stagione 2009-10.\nNell'estate 2017 partecipa alla lega di Streetball BIG3 fondata dal rapper Ice Cube con la squadra capitanata da Allen Iverson \"3's Company\"."}
{"id": "1637012", "revid": "599013", "url": "https://it.wikipedia.org/wiki?curid=1637012", "title": "\u00c1lex Deb\u00f3n", "text": ""}
{"id": "1637018", "revid": "287204", "url": "https://it.wikipedia.org/wiki?curid=1637018", "title": "Eugenio Bruschini", "text": "Carriera.\nGli inizi e il Lecco in Serie A.\nHa rappresentato una grande promessa del calcio italiano degli anni sessanta. Cresciuto calcisticamente nell'Unione Sportiva Bellagina passa successivamente al Lecco dove esordisce diciottenne in Serie B e il 25 settembre 1960, a 21 anni, in Serie A a Firenze in una gara persa dal Lecco per 4 a 0 contro la . Dopo essere stato titolare dei lombardi prima nei due campionati di Serie B e poi di seguito nei due disputati nella massima serie, per il ventitreenne Bruschini giunge il momento di cambiare squadra visto che i blucelesti sono retrocessi in Serie B.\nLa SPAL.\nNel 1962 viene notato da Paolo Mazza, indimenticato presidente della SPAL, che si innamora di questo ossuto e lungo - \u00e8 alto 1,83 - portiere. Mazza \u00e8 desideroso di dare finalmente alla SPAL un guardiano pi\u00f9 sicuro e meno alterno di Maietti e Patregnani che si sono alternati nel campionato precedente; porta quindi Bruschini a Ferrara vincendo la concorrenza di grossi club e pagandolo, contrariamente alle sue abitudini, un prezzo consistente oltre alla compropriet\u00e0 di Bagatti.\nBruschini non delude il \"mago di campagna\" ed in una SPAL che alla terza giornata \u00e8 prima in classifica, si distingue per le parate spettacolari e per la straordinaria continuit\u00e0: 33 presenze in campionato con la SPAL e la convocazione in maglia azzurra a fare il vice di Giuliano Sarti. In quegli anni molti portieri di un'et\u00e0 simile alla sua sono o stanno entrando nel giro della Nazionale - Vieri, Mattrel, Albertosi, Pizzaballa, Anzolin, Bandoni, Cei. Per Bruschini si apre un periodo ricco di prospettive. Nel 1963 il presidente Mazza riceve molte offerte - il offre Balzarini oltre a 50 milioni - ma il massimo dirigente spallino rifiuta, certo che l'anno successivo avrebbe fatto ancor pi\u00f9 incetta di quattrini per sanare il bilancio di una \"provinciale di lusso\" come la SPAL.\nGli infortuni e il tramonto.\nLa prima avvisaglia di una lunga e dolorosa serie di infortuni avviene il 9 dicembre 1962 quando, in uno scontro con Jair a Milano contro l', riporta una dolorosa contusione alla spalla destra che lo obbliga all'unica assenza in quel campionato nella gara interna contro l'Atalanta. La stagione successiva, il 17 novembre 1963, dopo un'accrobatica parata effettuata su un tiro dell'attaccante sampdoriano Maryan Wisnieski, riporta un'ulteriore contusione - almeno cos\u00ec la giudicano i sanitari ferraresi - alla medesima spalla che lo obbliga a saltare la trasferta di Torino contro i granata. Torna in campo nelle due gare successive ma, il 15 dicembre 1963, nel corso di un allenamento condotto dal trainer della SPAL Giacomo Blason tra prima squadra e riserve tenutosi a Francolino, Bruschini si infortuna di nuovo. Schierato con le riserve per essere maggiormente impegnato, para un tiro di Gianni Bui ma cade male e resta a terra dolorante sempre alla medesima spalla. Trasportato prima all'Ospedale Sant'Anna di Ferrara e successivamente all'Ospedale Rizzoli di Bologna dove viene operato dal professor Leonardo Gui. Bruschini \u00e8 costretto a rimanere fuori fino al termine del campionato venendo cautamente schierato solamente per un tempo il 15 aprile 1964 nella gara valida per il 3\u00ba turno eliminatorio di Coppa Italia contro il .\nL'anno successivo, retrocessa la SPAL in Serie B, riprende il suo posto di titolare e pare ritornato quello di prima. Ha anche la soddisfazione di alternarsi con Bandoni a guardia della porta della rappresentativa nazionale di Serie B nella vittoriosa gara giocata a Napoli il 3 gennaio 1965 contro la Francia e guidata per l'occasione dallo stesso Mazza. Tornata la SPAL in Serie A, \u00e8 riconfermato titolare ma dopo la prima partita di campionato contro il , in una gara d'allenamento si scontra con il compagno di squadra Fabio Capello e si frattura il setto nasale.. Successivamente deve sottoporsi ad un secondo intervento alla spalla e viene sostituito, in entrambe le defezioni, da Cantagallo. A febbraio riprende il suo posto ma poi, il 13 febbraio 1966 contro il Lanerossi Vicenza, in una coraggiosa uscita su Vinicio si infortuna di nuovo subendo una lussazione alla spalla gi\u00e0 due volte operata. Bruschini non riesce pi\u00f9 a riprendersi e la sua carriera, come titolano i giornali dell'epoca, pare definitivamente conclusa.\nNel 1967 riprende a giocare nelle file del Chiasso nella Serie B Svizzera. Dopo un paio d'anni di attivit\u00e0, in cui viene apprezzato come uno dei migliori portieri della serie cadetta elvetica, gli sono riscontrati alcuni seri problemi cardiaci. A quel punto si ritira definitivamente. A seguito dei problemi cardiaci diagnosticatigli ai primi degli anni '70, scompare prematuramente a 52 anni.\nAlla notizia della sua morte la SPAL, occupata a concentrarsi sulla sua imminente ed effimera promozione in Serie B, non lo ricorda n\u00e9 con il tradizionale minuto di raccoglimento, n\u00e9 con il lutto al braccio. Se ne va cos\u00ec, fra molta ed incomprensibile indifferenza, quello che con ogni probabilit\u00e0 \u00e8 il pi\u00f9 grande portiere biancoazzurro di tutti i tempi assieme a Bugatti.\nBruschini ha disputato nella Serie A italiana 113 gare ed un centinaio sono quelle che ha disputato nella Serie B sempre in Italia.\nUna delle figlie di Bruschini, Laura, \u00e8 stata apprezzata campionessa di beach volley e ha preso parte alla Olimpiadi di Sydney del 2000."}
{"id": "1637019", "revid": "205250", "url": "https://it.wikipedia.org/wiki?curid=1637019", "title": "Antonia da Barignano", "text": "Biografia.\nQuando incontr\u00f2 il Signore di Fano Pandolfo, lei era una ragazza, lui invece era gi\u00e0 un uomo maturo.\nDiede a Pandolfo tre figli:\nDurante la sua permanenza in Romagna, visse prevalentemente a Rimini.\nEra proprietaria di un'osteria sul fiume Uso e aveva diritto di traghetto e di riscossione del relativo dazio anche sul Fiumicino.\nEra nata e viveva a Brescia, citt\u00e0 di cui Pandolfo era diventato Signore nel 1404, ed apparteneva alla famiglia nobile dei Bargnani.\nPersa la Signoria nel 1421, Pandolfo si trasfer\u00ec con i figli a Rimini.\nMorto Pandolfo, i bambini andarono a vivere dallo zio paterno Carlo I Malatesta a Rimini.\nNel 1429 i suoi figli ereditarono Rimini, Fano e Cesena e altri territori delle Marche e della Romagna\ndallo zio Carlo I Malatesta che aveva ottenuto la loro legittimazione dal papa.\nI fratelli esercitarono il governo in forma collegiale fino alla morte di Galeotto nel 1432, poi Sigismondo e Domenico si divisero i possedimenti. A Domenico tocc\u00f2 Cesena, Bertinoro, Meldola, Cervia e altri contadi; a Sigismondo la parte orientale del Rubicone.\nAltre fonti riportano invece che dapprima a ereditare fu Galeotto Roberto, poi alla sua morte subentrarono Sigismondo e Domenico. Altre fonti ancora spiegano che in effetti soltanto Galeotto era maggiorenne e govern\u00f2 con l'aiuto della zia Elisabetta Gonzaga, vedova di Carlo I Malatesta.\nAntonia interveniva spesso per risolvere i conflitti nascenti tra i figli."}
{"id": "1637026", "revid": "483550", "url": "https://it.wikipedia.org/wiki?curid=1637026", "title": "Carolinum", "text": "Il Carolinium (anche \"Karolinum\") \u00e8 il nucleo centrale dell'universit\u00e0 fondata da Carlo IV di Lussemburgo nel 1348 a Praga. il Karolinum sorge sul sito di un preesistente edificio gotico di cui \u00e8 testimonianza la Cappella dei Santi Cosma e Damiano\nNel 1945 fu ricostruito il cortile, questa volta in stile gotico. Nel XV secolo e nel XVI secolo l'universit\u00e0 ebbe un ruolo di primo piano nel movimento riformista. Dopo la Battaglia della Montagna Bianca l'universit\u00e0 pass\u00f2 nelle mani dei Gesuiti."}
{"id": "1637027", "revid": "247667", "url": "https://it.wikipedia.org/wiki?curid=1637027", "title": "Carolinium", "text": ""}
{"id": "1637029", "revid": "1442080", "url": "https://it.wikipedia.org/wiki?curid=1637029", "title": "Giuseppe Leoni (illusionista)", "text": "Trasferitosi ancora giovane in Francia, divenne famoso per gli spettacoli in cui si esibiva come \"uomo incombustibile\", con numeri come far passare su braccia, gambe e lingua e tenere tra i denti ferri roventi, immergere mani e piedi nel piombo fuso, esporre alle fiamme braccia e volto, bere olio bollente, mettere in bocca piombo fuso, versare acido nitrico sulla pelle.\nTra la fine del 1807 e l'inizio del 1808, Leoni, gi\u00e0 noto in Francia, present\u00f2 i suoi numeri in Italia, a Torino, Milano e Como, presentandosi con il cognome trasformato alla francese in \"Lionnet\".\nIn quegli anni Leoni conquist\u00f2 una grande notoriet\u00e0. In una lettera a Giuseppe Comparini, Alessandro Volta osservava, con rincrescimento, che gli spettacoli del \"sedicente \"uomo incombustibile\", che di presente trovasi a Milano,\" suscitavano \"molto maggior ammirazione e stordimento\" delle scoperte di Davy e di altri scienziati.\nDi lui scrissero tra gli altri il naturalista Carlo Amoretti, l'erudito comasco Giambattista Giovio , il chimico Luigi Sementini."}
{"id": "1637030", "revid": "339392", "url": "https://it.wikipedia.org/wiki?curid=1637030", "title": "Sharaf al-Tusi", "text": ""}
{"id": "1637031", "revid": "110157", "url": "https://it.wikipedia.org/wiki?curid=1637031", "title": "Lytkarino", "text": "Lytkarino \u00e8 una cittadina della Russia europea centrale (oblast' di Mosca), situata 30 km a sudest della capitale, porto sulla sponda sinistra del fiume \"Moscova\".\nAttestata dalla prima met\u00e0 del XV secolo come piccolo villaggio agricolo, ottenne lo \"status\" di citt\u00e0 nel 1957.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1637039", "revid": "767487", "url": "https://it.wikipedia.org/wiki?curid=1637039", "title": "Il giuramento dei quattro", "text": "Il giuramento dei quattro (\"Four Men and a Prayer\") \u00e8 un film del 1938 diretto da John Ford.\nTrama.\nDopo essere stato congedato con infamia, l'alto ufficiale britannico Loring Leigh, viene trovato morto nella sua casa di campagna, apparentemente suicida.\n\u00c8 compito dei quattro figli, con l'aiuto di una giovane statunitense, figlia di un trafficante d'armi, restituire al padre l'onore perduto, al termine di una ricerca che, tra rivoluzioni e insidie di vario genere, li porta in America del Sud, Estremo Oriente ed Egitto.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche statunitensi il 9 aprile 1938 con il titolo \"Four Men and a Prayer\".\nCritica.\nFilm minore di John Ford, non amato dallo stesso regista, in cui affiorano i temi a lui cari della difesa dell'onore e dello spirito cameratesco."}
{"id": "1637046", "revid": "116896337", "url": "https://it.wikipedia.org/wiki?curid=1637046", "title": "Pop-off", "text": "Nel motore endotermico, la pop-off (o \"blow off\") \u00e8 una valvola limitatrice di pressione (posizionata sulla girante lato aspirazione), utilizzata per controllare e/o limitare la pressione massima esercitata da un compressore, generalmente un turbocompressore, nelle fasi di rilascio dell'acceleratore, ovvero quando l'aria immessa nei collettori di aspirazione \u00e8 superiore alla quantit\u00e0 richiesta dal motore stesso.\nFunzione.\nFacendo riferimento ad un sistema di sovralimentazione basato su di un turbocompressore, la valvola di pop-off \u00e8 posta sul condotto d'uscita del compressore, che comprime l'aria in aspirazione, questo perch\u00e9 in alcune situazioni il compressore pu\u00f2 trovarsi a comprimere dell'aria che non si riesce a immettere nel motore (turbina in piena fase di espansione e valvola del gas chiusa, con motore che diminuisce rapidamente di giri), che provoca un aumento della pressione a monte della valvola gas disazionata.\nIn questa particolare condizione il turbocompressore lavora in una zona detta \"surge\" o \"pompaggio\" (vedere i diagrammi dei compressori) cio\u00e8 il compressore non riuscendo a spingere in avanti l'aria tende ad avvitarsi su di essa aumentando la forza sul cuscinetto reggispinta fino alla rottura dello stesso; inoltre il picco di pressione che viene a crearsi all'interno del collettore d'aspirazione (il cosiddetto \"colpo d'ariete\") pu\u00f2 avere conseguenze deleterie per lo stesso e per il motore.\nLa valvola pop-off serve appunto a far uscire l'aria che non viene consumata e ridurre la pressione a valle del compressore per salvaguardare il turbocompressore ed il motore.\nFunzionamento.\nVi sono principalmente due principi di base di funzionamento delle valvole pop-off:\nTipi.\nVi sono due tipi di valvole \"pop-off\":"}
{"id": "1637047", "revid": "248115", "url": "https://it.wikipedia.org/wiki?curid=1637047", "title": "Bat\u00e8l", "text": ""}
{"id": "1637050", "revid": "1543377", "url": "https://it.wikipedia.org/wiki?curid=1637050", "title": "Tendine rotuleo", "text": "Il tendine rotuleo \u00e8 il tendine che, nell'articolazione del ginocchio, collega la rotula con la tuberosit\u00e0 della tibia (parte superiore della tibia); \u00e8 la porzione distale del tendine comune del quadricipite femorale.\n\u00c8 un tendine dalla forma piatta, piuttosto resistente lungo circa 8\u00a0cm e largo 3,5/4\u00a0cm, la sua porzione centrale (terzo centrale) viene utilizzata negli interventi di ricostruzione del legamento crociato anteriore.\nCondizioni traumatiche.\nQuando una persona cade con il ginocchio piegato si pu\u00f2 assistere ad un eccessivo carico dell'apparato estensore, il tendine rotuleo viene sollecitato enormemente e, non resistendo allo sforzo, si pu\u00f2 rompere. Tali rotture sono pi\u00f9 frequenti nei giovani con un'et\u00e0 inferiore ai 40 anni.\nCondizioni patologiche.\nSi possono assistere a tendiniti, quando la persona, spesso atleta, non segue un giusto allenamento. In tal caso il dolore \u00e8 minore rispetto ad altre tendiniti ed \u00e8 pi\u00f9 sopportabile. Il tendine pu\u00f2 anche essere coinvolto durante la sindrome dolorosa femoro-rotulea."}
{"id": "1637059", "revid": "2160814", "url": "https://it.wikipedia.org/wiki?curid=1637059", "title": "Valutazione della ricerca", "text": "La valutazione della ricerca \u00e8 il complesso di azioni, o l'esito di queste, finalizzate all'espressione di un giudizio, pi\u00f9 o meno articolato, sulle attivit\u00e0 o sui risultati della ricerca scientifica. Valutare la ricerca, come per qualsiasi valutazione, significa stabilire norme e criteri adatti agli scopi prefissati, ed esprimere dei giudizi di qualit\u00e0, impatto, efficacia, efficienza, rilevanza. \nGli scopi, le tecniche, l'oggetto, e, pi\u00f9 in generale, le circostanze collegate con la valutazione della ricerca sono le pi\u00f9 ampie e diverse. Allo stesso modo, si deve precisare che ogni tipo di ricerca (di ogni disciplina o ambito culturale) pu\u00f2 essere soggetta a valutazione.\nDescrizione.\nOggetto di valutazione possono essere, tipicamente, articoli, libri od altri prodotti similari, cos\u00ec come progetti di ricerca, programmi, gruppi, o intere istituzioni che svolgono o finanziano attivit\u00e0 di ricerca. \nLa valutazione pu\u00f2 essere comparativa o non comparativa, a seconda della necessit\u00e0 di formulare graduatorie o, al contrario, di assumere elementi specifici del \"valutando\" nel contesto e nella struttura della valutazione.\nLa valutazione della ricerca pu\u00f2 essere effettuata in momenti differenti: \"ex ante\" (ad esempio per la selezione di progetti), \"in itinere\" (per verificare l'andamento di un progetto/programma di ricerca), o \"ex post\", sui risultati in termini di pubblicazioni, brevetti etc., o sul loro impatto. \nLa valutazione della ricerca pu\u00f2 richiedere un approccio qualitativo e uno quantitativo, e pu\u00f2 utilizzare diversi metodi, fra cui: l'analisi bibliometrica, il \"panel\", la \"peer review\", l'analisi costi-benefici e il grado di internazionalizzazione.\nSingoli ricercatori possono essere valutati per misurare la quantit\u00e0, qualit\u00e0 ed importanza della loro produzione scientifica, con scopi diversi.\nI risultati della valutazione possono incidere sullo \"status\" di singoli o di istituzioni, o sull'allocazione delle risorse, sugli avanzamenti di carriera, etc. \nLa valutazione riveste un ruolo fondamentale nel processo di crescita e di disseminazione della conoscenza scientifica.\nEsistono tuttavia anche prospettive fortemente critiche sui processi di valutazione della ricerca."}
{"id": "1637060", "revid": "11959", "url": "https://it.wikipedia.org/wiki?curid=1637060", "title": "Al Tusi", "text": "al-Tusi o al-\u1e6c\u016bs\u012b \u00e8 una \"nisba\" che significa \"legato alla citt\u00e0 di \u1e6c\u016bs\", nel Nord Est dell'Iran, e pu\u00f2 riferirsi a vari personaggi della cultura islamica:"}
{"id": "1637063", "revid": "767487", "url": "https://it.wikipedia.org/wiki?curid=1637063", "title": "We Lost the Skyline", "text": "We Lost the Skyline \u00e8 un album live del gruppo \"progressive rock\" britannico Porcupine Tree pubblicato nel 2008.\nIl disco.\nIl 4 ottobre 2007, il \"leader\" dei Porcupine Tree Steven Wilson, accompagnato dal chitarrista John Wesley, ha tenuto una breve esibizione davanti ad un ristretto numero di fan in un piccolo negozio di musica a Orlando, in Florida.\nPer motivi di spazio la programmata esibizione del gruppo al completo non fu possibile, per cui i due hanno improvvisato 8 canzoni dei Porcupine Tree riarrangiate per l'esibizione in acustico, davanti ai circa 200 ammiratori.\nL'esibizione \u00e8 stata interamente registrata su apparecchiature portatili e pubblicata all'inizio del 2008 su un CD, ordinabile solo via e-mail, in confezione \"digipack\" realizzata dal \"designer\" Carl Glover e dal fotografo Lasse Hoile."}
{"id": "1637069", "revid": "1543377", "url": "https://it.wikipedia.org/wiki?curid=1637069", "title": "Hans Sennholz", "text": "Biografia.\nDal 1956 al 1992 ha insegnato economia al \"Grove City College\", dove divenne anche segretario di dipartimento. Dopo il suo ritiro del 1992, \u00e8 diventato presidente della \"Foundation for Economic Education\", ruolo ricoperto fino al 1997.\nIl membro del \"Mises Institute\", Joseph Salerno, ha dichiarato in merito a Sennholz:\nIl candidato alle presidenziali del 2008, Ron Paul, ha dichiarato tutta la sua stima verso questo economista, e nel 2000 espresse il desiderio di approfondire la conoscenza delle sue teorie."}
{"id": "1637076", "revid": "767487", "url": "https://it.wikipedia.org/wiki?curid=1637076", "title": "Cara mamma, mi sposo", "text": "Cara mamma, mi sposo (\"Only the Lonely\") \u00e8 un film del 1991 diretto da Chris Columbus.\nTrama.\nDanny Muldoon \u00e8 un poliziotto di 38 anni di Chicago che vive ancora con la madre Rose, una donna irlandese piena di pregiudizi, specialmente nei confronti dei non irlandesi. \nHa sacrificato buona parte della sua vita da quando \u00e8 morto il padre, lavorando in polizia per far studiare legge al fratello Patrick, ora avvocato e rinunciando a molte cose per soddisfare la madre molto protettiva.\nLavora insieme a un poliziotto di origini italiane, Salvatore Buonarte.\nUna sera, mentre \u00e8 al bar con la madre e due inguaribili scapoloni, arrivano due anziani signori che sorreggono un altro, che a prima vista sembra ubriaco.\nIn verit\u00e0 \u00e8 un morto e il motivo per cui lo portano l\u00ec \u00e8 una vecchia scommessa fatta con il gestore del locale.\nArriva subito l'agente di pompe funebri, d'origine siciliana, che aveva in affidamento il cadavere, accompagnato dalla figlia.\nA Danny non sfugge la bella ragazza e chiede ai due scapoli se ne sanno qualcosa. Gli spiegano che si chiama Theresa Luna e che lavora per il padre, truccando i cadaveri per le visite nelle camere ardenti.\nCos\u00ec inizia il corteggiamento di Danny a Theresa, con non poche difficolt\u00e0, la prima delle quali \u00e8 la madre, molto riluttante, specialmente dal momento in cui scopre che la ragazza ha origini italiane e polacche.\nDopo varie vicissitudini, tra cui il matrimonio annullato all'ultimo momento, i due finiranno insieme e anche l'anziana Signora Muldoon trover\u00e0 l'amore nel giardiniere di origine greca, Nick Acropolis."}
{"id": "1637077", "revid": "123489174", "url": "https://it.wikipedia.org/wiki?curid=1637077", "title": "Bring Your Daughter... To the Slaughter", "text": "Bring Your Daughter... To the Slaughter \u00e8 un singolo del gruppo musicale britannico Iron Maiden, il secondo estratto dall'ottavo album in studio \"No Prayer for the Dying\" e pubblicato il 24 dicembre 1990.\nSi tratta dell'unico singolo pubblicato dal gruppo ad aver raggiunto la vetta della Official Charts Company.\nDescrizione.\nIl brano \u00e8 stato originariamente scritto ed eseguito dal cantante Bruce Dickinson per la colonna sonora del film \"Nightmare 5\"; Dickinson inser\u00ec successivamente la propria versione nella sua raccolta \"The Best of Bruce Dickinson\".\nIl bassista Steve Harris, in seguito all'ascolto della versione originaria, convinse Dickinson a registrarla nuovamente insieme agli Iron Maiden per inserirla nella lista tracce di \"No Prayer for the Dying\".\nPubblicazione.\nIl disco \u00e8 stato pubblicato in versione 7\" con gli autografi dei membri della band in tiratura limitata a soli 500 esemplari e in versione 12\" con la copertina che si trasforma in calendario.\nNella b-side del disco troviamo due cover: il brano \"I'm a Mover\" (cover dei Free) e il brano \"Communication Breakdown\" (cover dei Led Zeppelin)."}
{"id": "1637078", "revid": "6923", "url": "https://it.wikipedia.org/wiki?curid=1637078", "title": "Hellenic seaways", "text": ""}
{"id": "1637081", "revid": "118733", "url": "https://it.wikipedia.org/wiki?curid=1637081", "title": "Amsn messenger", "text": ""}
{"id": "1637084", "revid": "161374", "url": "https://it.wikipedia.org/wiki?curid=1637084", "title": "Baclava", "text": ""}
{"id": "1637088", "revid": "1543377", "url": "https://it.wikipedia.org/wiki?curid=1637088", "title": "Lynn Margulis", "text": "Biografia.\nLynn Margulis (il cui cognome da nubile era Alexander) nacque il 5 marzo 1938 a Chicago, nell'Illinois. Era la maggiore delle quattro figlie di Morris Alexander, avvocato e affarista di origini ebraico-polacche e proprietario della Permaline Corporation, ditta che produceva segnaletica stradale termoplastica, e Leone Wise, titolare di un'agenzia di viaggi. Da bambina, Lynn era una lettrice precoce e presto cominci\u00f2 a scrivere diari, saggi e drammi che talvolta metteva in scena con gli amici.\nFrequent\u00f2 la Hyde Park Academy High School e a quattordici anni entr\u00f2 all'universit\u00e0 di Chicago con un progetto che consentiva ad alunni particolarmente dotati di iscriversi anticipatamente all'ateneo; nel 1955 ottenne il diploma di maturit\u00e0 e poi prosegu\u00ec gli studi a livello universitario. Lynn fu stimolata dal programma scientifico dell'universit\u00e0, il quale prevedeva che gli studenti leggessero i classici della scienza, ed era affascinata dai quesiti fondamentali - e ancora irrisolti - riguardanti la riproduzione e l'ereditariet\u00e0.\nNel 1957, Lynn consegu\u00ec la laurea di primo grado. Nello stesso anno spos\u00f2 Carl Sagan, uno studente di fisica che in seguito divenne un noto astronomo; la loro unione dur\u00f2 sei anni. Successivamente, Lynn si trasfer\u00ec all'universit\u00e0 del Wisconsin, dove ottenne la laurea di secondo grado in genetica e zoologia nel 1960. Nel 1963, ormai madre di due figli, complet\u00f2 l'iter accademico all'universit\u00e0 della California di Berkeley e due anni dopo consegu\u00ec il diploma di dottorato. Nel 1965, due anni dopo il divorzio da Sagan, spos\u00f2 il chimico Thomas Margulis. L'unione, da cui nacquero due figli, fin\u00ec nel 1978.\nLa teoria dell'endosimbiosi.\nMargulis cominci\u00f2 a mostrarsi critica nei confronti della teoria dell'evoluzione negli anni di studio post-laurea, quando inizi\u00f2 a considerare con scetticismo la genetica di popolazione e, in particolare, i dogmi che circondavano la generalmente accettata teoria della frequenza genica. I suoi dubbi riguardavano la concezione - articolata da Thomas Hunt Morgan due decenni prima della scoperta del DNA - che i genetisti potessero studiare il nucleo della cellula e sostanzialmente ignorare il citoplasma. A Margulis era nota l'ipotesi della simbiosi come meccanismo evolutivo. Konstantin Mereschkovsky e altri l'avevano proposta subito dopo l'inizio del ventesimo secolo, ma prima degli anni Sessanta - in parte a causa del successo della teoria cromosomica dell'ereditariet\u00e0 - la simbiosi era stata accantonata sommariamente e addirittura messa in ridicolo. Intorno al 1963, per\u00f2, il professore di biologia cellulare Hans Ris (con cui Margulis aveva studiato all'universit\u00e0 del Wisconsin), pubblic\u00f2 delle fotografie di DNA all'interno dei cloroplasti, strutture verdi presenti nel citoplasma delle cellule vegetali preposte alla fotosintesi clorofilliana. I cloroplasti stessi assomigliavano a una forma di batteri. Tale osservazione port\u00f2 Ris a chiedersi se la loro presenza nella cellula non rappresentasse una forma di incorporazione evolutiva.\nNel 1965, per la sua dissertazione di dottorato, Margulis svilupp\u00f2 una nuova ipotesi simbiotica dalle implicazioni globali per la biologia: le cellule nucleate si sono evolute da rapporti simbiotici tra diversi tipi di batteri. Inoltre, avanz\u00f2 l'ipotesi che certe strutture cellulari come i cloroplasti e i mitocondri, rispettivamente siti della fotosintesi e della respirazione, fornissero le prove evolutive della simbiosi. Tale teoria non fu accettata con facilit\u00e0. L'articolo \u00abOrigins of Mitosing Cells\u00bb (L'origine delle cellule mitotiche) fu rifiutato pi\u00f9 di dieci volte prima di essere pubblicato nel \"Journal of Theoretical Biology\" nel 1967. Malgrado ci\u00f2, Margulis ricevette l'appoggio di J. D. Bernal, l'eminente cristallografo che aveva incluso l'origine della cellula nucleata in una lista di misteri biologici insoluti. Quando Margulis gli mand\u00f2 un breve scritto, Bernal disse che il problema era stato risolto. \u00abNoi esseri umani e tutte le creature fatte di cellule nucleate\u00bb, scrisse Margulis in seguito, \u00absiamo probabilmente dei composti, fusioni di esseri un tempo distinti\u00bb.\nPresto, la teoria della simbiogenesi ottenne l'appoggio di altri scienziati. Lo zoologo Kwang W. Leon, dell'universit\u00e0 del Tennessee, scopr\u00ec che le amebe che stava studiando erano state invase da una forma di batteri. Anche se la maggior parte erano morte, alcune erano sopravvissute e, sorprendentemente, avevano prosperato diventando dipendenti dai batteri insediati al loro interno. Inoltre, fu dimostrato che - proprio come aveva ipotizzato Margulis - la composizione del DNA trovato nei cloroplasti era quasi identica a quella del DNA dei batteri fotosintetici verdi-azzurri e capaci di produrre ossigeno noti come cianobatteri. Le ipotesi di Margulis furono confermate anche dall'analisi delle proteine, del DNA e del sequenziamento dell'RNA.\nI risultati delle prime ricerche di Margulis sulla simbiosi furono pubblicati nel 1970 con il titolo \"Origin of Eukariotic Cells\" (L'origine delle cellule eucariotiche). Nel corso del decennio che segu\u00ec, la teoria fu sviluppata in diverse direzioni da altri ricercatori e il libro fu rivisto e ampliato. Nel 1981, usc\u00ec \"Symbiosis in Cell Evolution\" (La simbiosi nell'evoluzione cellulare). Il lavoro di Margulis ricevette un riconoscimento pubblico nel 1983, quando Lynn fu eletta membro dell'Accademia Nazionale delle Scienze. Nel frattempo, la teoria fu nominata \u00abTeoria endosimbiotica seriale\u00bb (SET) da F. J. Taylor, il quale tent\u00f2 invano di dimostrarne la falsit\u00e0. Nella sua versione pi\u00f9 recente e pi\u00f9 radicale della teoria, Margulis sugger\u00ec che certe strutture piliformi trovate nelle cellule, generalmente chiamate \u00abundulipodia\u00bb - come le ciglia e le code degli spermatozoi - hanno anch'esse origine simbiotica. Ancora una volta, le sue ipotesi incontrarono la resistenza dei biologi cellulari.\nVerso la fine degli anni Ottanta, la SET fu confermata dalla scoperta di plancton unicellulare nelle profondit\u00e0 degli oceani. L'esistenza di \u00abproclorofiti\u00bb, come vengono definiti tali batteri fotosintetici, covalid\u00f2 la SET, in quanto essi sono molto simili ai cloroplasti delle alghe verdi e delle piante.\nAnche se, sotto un certo aspetto, la SET fu diffusamente accettata, Lynn Margulis divenne una figura provocatoria nel campo della biologia, in parte perch\u00e9 le sue conclusioni sono in contrasto con i dogmi essenziali della teoria dell'evoluzione basata sulla genetica di popolazione. Margulis, infatti, credeva che l'unit\u00e0 fondamentale dell'evoluzione definita \u00abindividuo\u00bb fosse fissa e rigida. Secondo la sua concezione, gli individui - tutti gli organismi pi\u00f9 grandi dei batteri (animali, piante, funghi, ecc.) - sono sistemi simbiotici, ovvero comunit\u00e0 microbiche strettamente integrate, che nel 1991 chiam\u00f2 \"olobionte\" (dal greco \"unit\u00e0 del complesso della vita\"). Inoltre, Margulis dubitava che le specie si evolvano solo attraverso l'accumulo di mutazioni casuali, ma riteneva che la maggior parte delle specie derivasse da antenati che hanno accumulato simbionti batterici, suggerendo che \u00abla fonte principale di novit\u00e0 evolutive \u00e8 l'acquisizione di simbionti\u00bb e che poi \u00abtutto viene gestito dalla selezione naturale. Non si tratta mai esclusivamente dell'accumulo di mutazioni\u00bb.\nL'ipotesi di Gaia.\nRecentemente, Margulis divenne una convinta sostenitrice dell'\u00abipotesi di Gaia\u00bb, originariamente formulata da James E. Lovelock, che afferma che la terra nel suo insieme \u00e8 un sistema vivente. Questa teoria, piuttosto controversa, non ha ottenuto un diffuso riconoscimento. Tuttavia, Margulis sottoline\u00f2 che essa rappresenta un ulteriore passo verso la detronizzazione degli esseri umani come creature privilegiate nell'universo. \u00abL'\"Homo sapiens\" non \u00e8 saggio in virt\u00f9 del nome che si \u00e8 auto-assegnato\u00bb, ha scritto; \u00abPer me la specie puzza di arroganza pregna di ignoranza\u00bb.\nLa Margulis e la religione.\nMalgrado i dubbi sulla completezza della teoria della selezione naturale, Margulis non ha proposto alcuna spiegazione in termini spirituali. Anzi, ha scritto che il suo \u00abrifiuto dell'insensatezza giudaico-cristiana \u00e8 completo - sull'Islam ne so meno, ma so che il Corano propugna la morte dell'infedele. Per me, la passivit\u00e0 del Buddhismo evoca una stagnante rassegnazione. Ammetto le mie convinzioni: tutte le religioni organizzate sono inganni istituzionalizzati, imbrogli condivisi e selvaggio e derisivo tribalismo\u00bb.\nOpere e pubblicazioni.\nLynn Margulis fu professore emerito di biologia all'universit\u00e0 del Massachusetts, ad Amherst. Fu autrice di pi\u00f9 di centotrenta articoli e di una dozzina di libri, alcuni indirizzati a un pubblico profano. \"Five Kingdoms: An Illustrated Guide to the Phyla of Life on Earth\" (I cinque regni: quida illustrata ai \"phyla\" della vita sulla terra), scritto in collaborazione con Karlene V. Schwartz, \u00e8 basato su una tassonomia originariamente proposta da Ernst Haeckel, che smontava la dicotomia pianta/animale; recentemente, \u00e8 stato curato da Robert Whittaker. Margulis collabor\u00f2 con il figlio maggiore, Dorion Sagan, alla stesura di diversi libri: \"Origins of Sex: Three Billion Years of Genetic Recombination\" (Le origini del sesso: tre miliardi di anni di ricombinazione genetica); \"Garden of Microbial Delights\" (Il giardino delle delizie microbiche); \"Microcosmos\" (Microcosmo); \"Mystery Dance: On the Evolution of Human Sexuality\" (La danza misteriosa: perch\u00e9 siamo animali sessuali) e \"What is Life?\" (Cos'\u00e8 la vita?).\n\u00c8 deceduta nel 2011 all'et\u00e0 di 73 anni."}
{"id": "1637092", "revid": "1543377", "url": "https://it.wikipedia.org/wiki?curid=1637092", "title": "Clementinum", "text": "Il Clementinum (anche \"Klementinum\") \u00e8 un edificio edificato nel 1556 da Ferdinando I a Praga, nel tentativo di restaurare il Cattolicesimo in Repubblica Ceca.\nStoria.\nIl collegio di San Clemente.\nIl \"Clementinum\" ospita la pi\u00f9 antica chiesa gesuita di Praga, il Convento di San Clemente, che d\u00e0 il nome all'intero edificio.\nFondazione.\nSu richiesta del capitolo della cattedrale di San Vito e della nobilt\u00e0 cattolica boema sostenuta dall'imperatore Ferdinando I, re di Boemia, sant'Ignazio di Loyola invi\u00f2 a Praga Pietro Canisio nel 1556 per organizzare l'apertura di un collegio gesuitico. La situazione era grave per la Chiesa: la Riforma protestante stava facendo dei progressi considerevoli e solo una parte della popolazione era rimasta fedele al cattolicesimo romano. Il 21 aprile un gruppo di dodici gesuiti arriv\u00f2 a Praga e fu ben accolto dalla popolazione. Il rettore del Collegio romano, Ursmar Goisson era stato scelto da Sant'Ignazio per dirigere il gruppo. I membri del gruppo provenivano da paesi diversi ed erano soprattutto molto competenti nelle loro materie: due erano dottori in teologia, quattro insegnavano filosofia, uno era insegnante di grammatica, un altro di latino, e tre erano fratelli laici. Nessuno per\u00f2 sapeva la lingua locale.\nAi gesuiti venne assegnata come sede il Convento di San Clemente, abbandonato dai domenicani. I corsi furono aperti nel 1556: si insegnavano in latino la teologia, la filosofia e la retorica, nonch\u00e9 l'ebraico. \nIl successo fu immediato, anche se vi fu una forte opposizione da parte dei protestanti. Di fatto, per\u00f2, anche alcuni protestanti mandavano i figli a studiare nel collegio. Il \"Clementinum\" divenne subito rivale del \"Carolinum\", sede della pi\u00f9 importante universit\u00e0 di Praga. \nNel 1562 il collegio fu elevato ad accademia dall'imperatore Ferdinando I e contestualmente furono fondati due internati: San Bartolomeo per i nobili e San Venceslao per gli studenti poveri. Quest'ultimo era sostenuto finanziariamente dalla famiglia Lobkowicz. I corsi erano tuttavia comuni a tutti gli studenti.\nLo sviluppo.\nLa rapida crescita del numero degli studenti impose la costruzione di nuovi edifici, cos\u00ec venne costruito quello che verr\u00e0 chiamato il \"Clementinum\". Nel 1567 venne aperto il noviziato dei Gesuiti, che per\u00f2 fu trasferito nel 1573 a Brno, in Moravia. Nel 1575 papa Gregorio XIII fond\u00f2 accanto al \"Clementinum\" un seminario pontificio per la formazione del clero. Infine, fra il 1578 ed il 1602 fu edificata la Chiesa di San Salvatore.\nAll'inizio della Guerra dei Trent'Anni (1618) i gesuiti dovettero andare in esilio; tornarono nel 1620, dopo la vittoria imperiale alla Montagna Bianca (1620). Nel 1632 sperimenteranno un nuovo esilio di tre anni.\nIntanto, nel 1622 il Consiglio imperiale decret\u00f2 una misura punitiva nei confronti dell'Universit\u00e0 Carolina che aveva aderito alla rivolta protestante: per ordine dell'Imperatore l'Universit\u00e0 fu riunta all'accademia dei Gesuiti e perci\u00f2 i religiosi ebbero il monopolio dell'educazione superiore. Convinti che due terzi della popolazione fossero segretamente eretici, essi bruciarono migliaia di libri in lingua ceca. \nUniversit\u00e0 di Praga.\nDa questa fusione nacque l'universit\u00e0 di Praga (talvolta chiamata \"Universit\u00e0 Carolina-Ferdinandea\"), con le sue cinque facolt\u00e0. I gesuiti gestivano di fatto tutto l'insegnamento superiore della Boemia. Nel 1648 gli studenti parteciparono alla difesa della citt\u00e0 di Praga contro gli eserciti svedese e sassone. \nTra il 1653 e il 1723 il Clementinum si ampli\u00f2 verso est. Per permettere tutto ci\u00f2 furono abbattuti trenta edifici tra case e chiese. \nUn nuovo edificio fu messo in cantiere nel 1654: un monumento dell'architettura barocca praghese, di cui sono soprattutto famose le grandi sale della biblioteca. La biblioteca universitaria copriva tutti i rami del sapere e tutte le lingue europee vi erano rappresentate. \nSuccessivamente venne fondato il Museo delle scienze dell'Universit\u00e0, che raccoglieva apparecchi astronomici, strumenti matematici e fisici, meccaniche di orologi, collezioni di fossili, minerali, monete, medaglie, sigilli. Queste raccolte venivano visitate dai sovrani e dagli scienziati in visita a Praga e si arricchivano continuamente di nuovi reperti. \nNel Settecento cominci\u00f2 ad operare anche l'osservatorio astronomico dell'Universit\u00e0. Nel 1752 esso si arricch\u00ec di un osservatorio meteorologico, che pubblicava delle tavole di dati e statistiche, oggi utili per ricostruire la storia del clima.\nL'attivit\u00e0 spirituale del \"Clementinum\" era caratterizzata dal numero e dalla variet\u00e0 delle congregazioni mariane per gli studenti: nel 1575 venne fondata la congregazione per gli studenti di lingua italiana, dedicata all'Annunziata; nel 1578 fu creata la congregazione per gli studenti interni; nel 1624 quella per gli studenti di lingua tedesca, dedicata alla Purificazione; infine, nel 1665 venne fondata la congregazione per i lavoratori e gli operai dell'universit\u00e0, sotto il patronato di Sant'Isidoro l'Agricoltore.\nSoppressione e chiusura.\nDopo essere stata espulsa da alcuni paesi, la Compagnia di Ges\u00f9 fu ufficialmente soppressa da papa Clemente XIV nel 1773. I gesuiti dovettero lasciare il collegio di san Clemente, che fu chiuso. L'edificio fu utilizzato, a partire dal 1781 come biblioteca nazionale, il cui nucleo originario era costituito dall'antica biblioteca dei gesuiti.\nLa Biblioteca Nazionale Ceca.\nIl \"Clementinum\" divenne un'universit\u00e0 laica e l'imperatrice Maria Teresa dichiar\u00f2 la biblioteca dei gesuiti \"Imperial Regia Biblioteca Universitaria\".\nNel 1882 l'universit\u00e0 Carolina fu divisa in due istituzioni separate, una di lingua ceca, l'altra di Lingua tedesca: il \"Clementinum\" spett\u00f2 alla facolt\u00e0 ceca di filosofia e teologia. A partire dal 1930 nel \"Clementinum\" rimase solo la biblioteca della facolt\u00e0.\nNel 1918 la neonata repubblica cecoslovacca prese possesso della biblioteca, che divenne la Biblioteca Nazionale. Essa custodisce documenti riguardanti Mozart, Tycho Brahe e Comenio, nonch\u00e9 la storia della letteratura ceca.\nIl \"Clementinum\" continua ad ospitare anche l'osservatorio meteorologico di Praga Clementinum."}
{"id": "1637097", "revid": "6923", "url": "https://it.wikipedia.org/wiki?curid=1637097", "title": "MetLife Building", "text": "Il MetLife Building, che originariamente si chiamava Pan Am Building, \u00e8 un grattacielo che si trova sulla Park Avenue a New York. Ispirato a un progetto di Le Corbusier del 1938-42 e al Grattacielo Pirelli di Gi\u00f2 Ponti e Nervi, fu progettato dallo studio \"Emery Roth &amp; Sons\" insieme a Walter Gropius e Pietro Belluschi.\nStoria.\nL'edificio fu inaugurato il 7 marzo 1963. All'epoca, stabil\u00ec un record: era infatti il pi\u00f9 grande palazzo al mondo a uso esclusivamente commerciale. I suoi uffici erano occupati dalla Pan Am (che era anche la proprietaria dell'intero edificio) e da numerosi altri affittuari business. Il progetto fu sviluppato a partire dal 1958 dallo studio Emery Roth &amp; Sons, con la collaborazione degli acclamati architetti internazionali Walter Gropius e Pietro Belluschi. L'edificio pensato in origine da Emery Roth &amp; Sons era di pi\u00f9 modesta entit\u00e0 rispetto al risultato finale e aveva anche una visibilit\u00e0 diversa, in quanto era allineato lungo Park Avenue in direzione nord-sud. L'intervento di Gropius e Belluschi modific\u00f2 radicalmente il progetto, conferendo al palazzo la sua caratteristica forma di un ottagono schiacciato ed il suo vistoso allineamento est-ovest attraverso Park Avenue. Segno distintivo inconfondibile del grattacielo era la presenza, in cima, su tutte e quattro le facciate, dei simboli della Pan Am. La scritta Pan Am campeggiava trionfale sulle facciate nord e sud, mentre le facciate est e ovest ospitavano il grande logo della societ\u00e0 a forma di globo.\nFin da prima del suo completamento, il grattacielo sub\u00ec pesanti critiche non tanto per via del suo design, piuttosto di carattere urbanistico e in relazione al suo intorno. Infatti l'edificio, con la sua sagoma massiccia e poderosa, sovrasta la stazione centrale e si pone a met\u00e0 di Park Avenue chiudendone qualsiasi continuit\u00e0 visiva. Le critiche si concentrarono ovviamente su Gropius e Belluschi, gli architetti di grande prestigio che ne avevano determinato l'aspetto finale; in particolare Gropius, che era stato fondatore e animatore della Bauhaus e di tutto il movimento moderno, pressato dalle dure critiche, fu costretto a difendersi nel 1965 sulle pagine di Casabella, affermando la dipendenza dell'architetto nei confronti del cliente, indipendentemente da necessit\u00e0 urbanistiche della collettivit\u00e0, e negando in qualche modo i principi del grande movimento architettonico a cui aveva dato alcune delle prime spinte.\nNel 1987 un sondaggio del periodico New York mise il grattacielo Pan Am al primo posto tra gli edifici che gli abitanti della Grande Mela vorrebbero veder demoliti. A dispetto di ci\u00f2 e delle illustri critiche, il Pan Am Building \u00e8 sempre stato un indirizzo estremamente ambito da imprese e studi professionali. Prestigio e comodit\u00e0 sono i fattori alla base della scelta di avere la sede della propria attivit\u00e0 in questo grattacielo: prestigio, in quanto il Pan Am rimane uno degli edifici pi\u00f9 famosi ed immediatamente riconoscibili dello skyline di Manhattan; comodit\u00e0, in quanto si trova subito a ridosso della stazione ferroviaria, il Grand Central Terminal.\nIncidenti.\nL'incidente all'eliporto.\nIl tetto del grattacielo Pan Am fu utilizzato fin dai primi anni per un servizio di trasporto della New York Airways via elicottero fino all'aeroporto internazionale John F. Kennedy. Il 16 maggio 1977, alle ore 17:35, un incidente, tanto drammatico quanto spettacolare, vide per protagonista un elicottero che stava imbarcando passeggeri proprio dall'eliporto sul tetto dell'edificio, con le pale rotanti in funzione. Quattro passeggeri erano gi\u00e0 a bordo, assieme ai tre membri dell'equipaggio, e altri stavano per imbarcarsi quando, improvvisamente, il carrello di atterraggio destro dell'elicottero collass\u00f2 facendo piegare sulla destra il velivolo; le pale in movimento colpirono alcuni passeggeri che si apprestavano a salire, falciandone e uccidendone quattro tra i quali il regista Michael Findlay e ferendone gravemente una quinta. Inoltre, una delle pale si stacc\u00f2 dal rotore dell'elicottero e si spezz\u00f2 in due; una delle due met\u00e0 vol\u00f2 per un paio di isolati e precipit\u00f2 a terra, all'incrocio tra Madison Avenue e la 43esima strada, provocando un'ulteriore vittima e il ferimento grave di un passante. Da allora il servizio della New York Airways fu sospeso definitivamente.\nIl suicidio.\nUn altro drammatico fatto di cronaca coinvolse il Pan Am Building. Due anni prima, per l'esattezza il 3 febbraio del 1975, ci fu un altro episodio scioccante: Eli M. Black, all'epoca proprietario e amministratore delegato della United Brands Company, oggi nota come Chiquita Brands International, frantum\u00f2 con la propria valigetta una finestra del suo ufficio al 44\u00ba piano e si lanci\u00f2 nel vuoto, trovando la morte sulla sottostante Park Avenue. Una successiva indagine della SEC, la commissione americana per il controllo delle attivit\u00e0 di Borsa, volta a investigare i motivi del suicidio di Eli M. Black rivel\u00f2 il suo coinvolgimento nello scandalo noto come Bananagate, ovvero il pagamento, da parte della United Brands Company, di ingenti somme di denaro al presidente dell'Honduras in cambio di una forte riduzione delle tasse che il Paese applicava sull'esportazione delle banane."}
{"id": "1637124", "revid": "155634", "url": "https://it.wikipedia.org/wiki?curid=1637124", "title": "Tommaso Natale-Cardillo", "text": "Tommaso Natale-Cardillo \u00e8 la quarantottesima unit\u00e0 di primo livello di Palermo, formata da due aree: Tommaso Natale e Cardillo site nella zona nord della citt\u00e0. Ricade nella VII Circoscrizione. Ha una superficie di 7,816140\u00a0km\u00b2\nDescrizione.\nTommaso Natale.\nTommaso Natale si trova tra i quartieri di Mondello, Sferracavallo e Partanna Mondello confinando col comune di Torretta tra le falde di Monte Gallo e quelle di Monte Billiemi. Da alcuni anni \u00e8 stato aperto uno svincolo autostradale proprio all'altezza del quartiere che prende il suo nome.\nLa toponomastica del sito trae origine in onore del marchese di Monterosato Tommaso Natale, noto giurista e filologo palermitano che era proprietario della villa tuttora esistente. Il prospetto della parrocchia di S. Giovanni Battista si deve all'architetto Francesco Paolo Palazzotto nei primi anni del XX secolo.\nTommaso Natale fa parte della Piana dei Colli, la zona a nord della citt\u00e0 di Palermo in cui nobili e ricchi borghesi edificarono ville, a partire dalla fine del XVII secolo. Fu proprio attorno al baglio del giurista Tommaso Natale che si svilupp\u00f2 l'abitato ed \u00e8 il motivo per cui venne intitolato a lui il quartiere.\nCardillo.\nL'area del quartiere denominata Cardillo invece, \u00e8 conosciuta soprattutto per la Stazione di Cardillo-Zen (posta sulla linea per Trapani) e per la Villa Alliata Cardillo, originariamente un baglio, trasformato nella seconda met\u00e0 del Settecento in residenza di villeggiatura oltre che centro di produzione agricola. Nella zona \u00e8 presente la chiesa di Santa Silvia; vi \u00e8, inoltre, un centro commerciale. Il nome si deve a Domenico Cardillo, magistrato palermitano insignito nel 1772 del titolo di marchese."}
{"id": "1637127", "revid": "13833", "url": "https://it.wikipedia.org/wiki?curid=1637127", "title": "Jungbunzlau", "text": ""}
{"id": "1637128", "revid": "78273", "url": "https://it.wikipedia.org/wiki?curid=1637128", "title": "Gaio Claudio Marcello (console 49 a.C.)", "text": ""}
{"id": "1637130", "revid": "547726", "url": "https://it.wikipedia.org/wiki?curid=1637130", "title": "Zecchini Editore", "text": "Zecchini Editore \u00e8 una casa editrice nata nel 1997 a Varese con l'intento di far conoscere la musica classica attraverso i libri.\nStoria.\nNasce nel 1974 come \u00abLinotipia Zecchini\u00bb, fondata da Nicolino e Caterina Zecchini, poi studio di impaginazione libri e, infine, redazione specializzata in testi di musica.\nLa linea editoriale della Zecchini Editore si distingue con le pubblicazioni scientifiche di musicologia, traduzioni di testi antichi e approcci divulgativi alla musica con un'attenzione particolare alle discografie.\nDal 1999 pubblica \"Musica\", rivista di cultura musicale e discografica, fondata nel 1977 da Umberto Masini. MUSICA ha rappresentato l'Italia nella giuria dei Midem Classical Awards a Cannes. Ora fa parte, sempre come rappresentante per l'Italia, degli ICMA (International Classical Music Awards), importanti e prestigiosi premi internazionali destinati alle etichette discografiche e ai personaggi della musica classica.\nNel 2011 la Zecchini Editore pubblica l'epistolario completo della famiglia Mozart \"Tutte le Lettere di Mozart\" (dal 1755 al 1791), \"Il Diario di Nannerl Mozart,\" la \"Biografia di Wolfgang Amadeus Mozart\" di Georg Nikolaus Nissen e \"Mozart. Le cronache,\" la biografia mozartiana in oltre duemila documenti dal 1756 al 1792: scritti importantissimi sia per la musicologia che per gli appassionati di musica.\nCollane.\nLe collane edite da Zecchini Editore:"}
{"id": "1637138", "revid": "486946", "url": "https://it.wikipedia.org/wiki?curid=1637138", "title": "Gllogovc", "text": ""}
{"id": "1637141", "revid": "6923", "url": "https://it.wikipedia.org/wiki?curid=1637141", "title": "Chiesa di San Salvatore (Praga)", "text": "La chiesa di San Salvatore \u00e8 un edificio religioso situato a Praga, capitale della Repubblica Ceca, ed \u00e8 parte del Clementinum.\nStoria.\nLa chiesa fu costruita sulle fondamenta della Chiesa di San Clemente, di stile gotico ed affiliata all'Ordine dei frati predicatori. Per molti anni, nel XVI-XVII secolo,essa fu gradualmente costruita da anonimi, poi da Carlo Lurago e Francesco Caratti. Gi\u00e0 dal 1578 al 1581, la Compagnia di Ges\u00f9, guidata dal rettore Giovanni Paolo Campana, lavor\u00f2 alle fondamenta dell'edificio, poi furono costruiti un presbiterio e un transetto.\nNel 1581, il primate del vicino Ghetto ebraico, Mordecai Maisel don\u00f2 100 talleri per costruire la chiesa, il che testimonia un'atmosfera tollerante completamente senza precedenti e la coesistenza pacifica di diverse religioni all'interno della Praga Rudolfiniana.\nAll'inizio del XVII secolo, furono costruite un'intera navata e un portale in marmo occidentale con un portico. La chiesa ricevette empori incorporati e decorazioni in stucco, la cui costruzione fu gestita dall'architetto italiano Carlo Lurago. Alla fine del 1740, una cupola fu costruita sopra il santuario, decorata con stucchi della bottega di Johann Georg Bendl: si tratta per\u00f2 di una \"falsa cupola\" con pianta ottagonale, posta sopra un tamburo. La decorazione a stucco in seguito dovette essere rimossa per il suo peso e sostituita con una nuova. Negli anni 1654-1659, secondo il progetto di Lurago, fu costruita una nuova facciata con tre arcate che ricordano gli archi trionfali romani. I campanili della chiesa furono modificati e innalzati nel 1714 dall'architetto Franti\u0161ek Ka\u0148ka.\nNel XVIII secolo, il teologo gesuita Anton\u00edn Koni\u00e1\u0161, campione della Controriforma, occasionalmente predic\u00f2 nella chiesa. Tra il 1805 e il 1819, Bernard Bolzano, un predicatore universitario, fu attivo qui. Jakub Jan Ryba suon\u00f2 l'organo nella chiesa nel 1880. Nel 1950, Oto M\u00e1dr si dedic\u00f2 alla pastorale giovanile universitaria da questa chiesa.\nCollegio.\nNel dormitorio adiacente risiedettero, nel corso degli anni, il missionario Karel Slav\u00ed\u010dek, Franz Seraph von Dietrichstein (che poi divenne vescovo e cardinale), Tom\u00e1\u0161 Pe\u0161ina di \u010cechorod, san Jan Sarkander, e il revivalista Josef Dobrovsk\u00fd. Dopo la Rivoluzione di velluto, i sacerdoti Ale\u0161 Opatrn\u00fd (1990-1991), Jan Jandourek (1993-1995) e il frate domenicano Milan Norbert Badal (1995\u20131996) sono stati attivi nella chiesa, tra gli altri."}
{"id": "1637143", "revid": "486946", "url": "https://it.wikipedia.org/wiki?curid=1637143", "title": "Gjakov\u00eb", "text": ""}
{"id": "1637157", "revid": "124875044", "url": "https://it.wikipedia.org/wiki?curid=1637157", "title": "Campo magnetico", "text": "In fisica, in particolare nel magnetismo, il campo magnetico \u00e8 un campo vettoriale solenoidale generato nello spazio, dal moto di una carica elettrica o da un campo elettrico variabile nel tempo. Insieme al campo elettrico, il campo magnetico costituisce il campo elettromagnetico, responsabile dell'interazione elettromagnetica nello spazio.\nIn realt\u00e0, le equazioni relative al campo elettrico e quelle relative al campo magnetico, sono separate solo in apparenza, poich\u00e9 sono proprio le cariche elettriche stesse che in movimento (come corrente elettrica) danno luogo al campo magnetico.\nTuttavia, siccome il fatto che le cariche elettriche siano ferme o in movimento, \u00e8 relativo (cio\u00e8 dipendente dal sistema di riferimento scelto per descrivere il fenomeno), diviene ugualmente relativo anche il fatto che si abbia a che fare con un campo elettrico o con un campo magnetico. Appare dunque naturale interpretare il campo elettrico e il campo magnetico come manifestazioni diverse di una singola entit\u00e0 fisica, detta campo elettromagnetico.\nDescrizione.\nLa scoperta della produzione di campi magnetici da parte di conduttori percorsi da corrente elettrica si deve a \u00d8rsted nel 1820: sperimentalmente si verifica che la direzione del campo \u00e8 la direzione indicata dalla posizione d'equilibrio dell'ago di una bussola immersa nel campo; lo strumento per la misura del campo magnetico \u00e8 il magnetometro.\nIl campo magnetico agisce su un oggetto elettricamente carico con la forza di Lorentz (nel caso di una carica elettrica in movimento) oppure tramite il momento torcente che agisce su un dipolo magnetico. L'evoluzione spaziale e temporale del campo magnetico \u00e8 governata dalle equazioni di Maxwell, un sistema di quattro equazioni differenziali alle derivate parziali lineari che sta alla base della descrizione formale dell'interazione elettromagnetica.\nIn fisica, il campo di induzione magnetica (anche detto impropriamente campo magnetico) in un punto di un mezzo, \u00e8 individuato dal vettore formula_1 composto da una prima componente indicata con formula_2 e una seconda componente indicata con formula_3 dovuta a fenomeni microscopici che avvengono nel mezzo, come tipicamente un determinato allineamento degli spin atomici. formula_1 si misura in tesla (T) o in Wb/m\u00b2 ed \u00e8 anche detto densit\u00e0 di flusso magnetico o induzione magnetica; formula_5 \u00e8 detto \"campo magnetizzante\" e si misura in A/m (o anche in Oe); formula_6 \u00e8 il \"vettore di magnetizzazione\", anch'esso in A/m; formula_7 \u00e8 la permeabilit\u00e0 magnetica del vuoto pari a formula_8. In definitiva: formula_9.\nformula_6 tiene conto del fatto che i momenti magnetici intrinseci (spin) degli elettroni legati si allineano mediamente in una certa direzione, spesso quella del campo applicato esternamente, e inoltre compiono dei moti medi di precessione attorno a tale direzione in senso orario o antiorario a seconda del segno della loro carica elettrica. Si tratta di moti rotatori nello stesso senso e con la stessa direzione perpendicolare, che forniscono un contributo alla corrente elettrica macroscopica soltanto sulla superficie del materiale: al suo interno i moti delle cariche affiancate tra di loro si compensano a vicenda in quanto ruotano tutte nello stesso senso e da ci\u00f2 deriva il fatto che le correnti delle cariche legate agli atomi sono esprimibili come il rotore della magnetizzazione. Il legame tra formula_6 e formula_5 \u00e8 generalmente spiegabile con delle trattazioni quantistiche della materia, che caratterizzano le propriet\u00e0 magnetiche dei materiali come il paramagnetismo, il diamagnetismo, il ferromagnetismo, l'antiferromagnetismo, il ferrimagnetismo e il superparamagnetismo.\nformula_5 \u00e8 un campo magnetico che ha quattro possibili contributi: la corrente dovuta a cariche libere nel materiale, un campo magnetico applicato esternamente, la variazione nel tempo del campo elettrico e il campo demagnetizzante formula_14 che \u00e8 sempre opposto in verso alla magnetizzazione infatti esso nasce qualora la magnetizzazione abbia dei punti di non uniformit\u00e0 lungo la propria direzione, ovvero quando formula_6 ha divergenza non nulla. L'esempio pi\u00f9 caratteristico di necessit\u00e0 del campo demagnetizzante in assenza di campi magnetici applicati esternamente, di correnti elettriche libere e variazioni del campo elettrico \u00e8 il fatto che in un ferromagnete formula_6 pu\u00f2 essere comunque presente ma essendo nulla fuori dal materiale ha una discontinuit\u00e0 al bordo che la rende non solenoidale quindi se formula_5 fosse nullo anche formula_1 sarebbe non solenoidale e ci\u00f2 contraddirebbe la seconda equazione di Maxwell :formula_19.\nIn ambito ingegneristico viene spesso utilizzata una convenzione diversa: le quantit\u00e0 fondamentali (campo elettrico e campo magnetico) sono rappresentate dalla coppia duale formula_20, mentre le induzioni corrispondenti, ovvero la coppia duale formula_21, vengono considerate la risposta del mezzo all'eccitazione elettromagnetica. Grazie a questa convenzione esiste una dualit\u00e0 sia a livello di unit\u00e0 di misura (ampere \u00e8 duale di volt, weber \u00e8 duale di coulomb), sia a livello di notazione. Difatti, introducendo le quantit\u00e0 fittizie \"densit\u00e0 di carica magnetica\" formula_22 e \"densit\u00e0 di corrente magnetica\" formula_23, \u00e8 possibile scrivere delle equazioni di Maxwell perfettamente simmetriche, e ci\u00f2 consente di enunciare il teorema di dualit\u00e0 elettromagnetica.\nForza di Lorentz.\nSia data una carica elettrica puntiforme formula_24 in moto con velocit\u00e0 istantanea formula_25 in una regione caratterizzata dalla presenza di un campo elettrico formula_26 e un campo magnetico formula_1. La forza di Lorentz \u00e8 la forza formula_28 esercitata dal campo elettromagnetico sulla carica, ed \u00e8 proporzionale a formula_24 e al prodotto vettoriale tra formula_25 e formula_1 secondo la relazione:\ndove formula_33 \u00e8 la posizione della carica, formula_34 la sua velocit\u00e0 e formula_35 \u00e8 il tempo.\nUna carica positiva viene accelerata nella direzione di formula_26 e viene curvata nella direzione perpendicolare al piano formato da formula_25 e formula_1.\nSi consideri il caso in cui sia presente il solo campo magnetico. La formula pu\u00f2 essere applicata al caso di un circuito filiforme di lunghezza formula_39 percorso dalla corrente elettrica formula_40:\ne sapendo che per definizione:\ncon formula_43 la densit\u00e0 di corrente, si pu\u00f2 estendere al caso pi\u00f9 generale di un volume formula_44 percorso da una corrente descritta dalla densit\u00e0 di corrente, per il quale si ha:\nDal momento che la forza di Lorentz \u00e8 legata al campo magnetico tramite il prodotto vettoriale, la forza e il campo non hanno la stessa direzione, essendo perpendicolari. Come conseguenza di ci\u00f2, la forza di Lorentz non compie lavoro, infatti:\nL'ultimo integrando \u00e8 nullo perch\u00e9 \u00e8 il prodotto misto di tre vettori, di cui due paralleli.\nCampo magnetico generato da un circuito.\nUna serie di evidenze sperimentali, tra le quali l'esperimento di Oersted del 1820, ha portato a concludere che il campo magnetico nel generico punto formula_47 generato nel vuoto da un elemento infinitesimo formula_48 di un circuito percorso da una corrente formula_40 \u00e8 dato da:\ndove formula_51 \u00e8 la distanza tra la posizione formula_33 dell'elemento infinitesimo formula_48 del circuito e il punto formula_47 in cui \u00e8 calcolato il campo, e formula_7 \u00e8 la permeabilit\u00e0 magnetica nel vuoto.\nL'integrazione su tutto il circuito della precedente espressione produce la Legge di Biot-Savart:\nche rappresenta il campo magnetico totale generato dal circuito in formula_47. Nel caso pi\u00f9 generale, in cui l'approssimazione di circuito filiforme non viene applicata, si ricorre alla densit\u00e0 formula_43 della corrente che attraversa una sezione di conduttore. L'espressione del campo diventa:\ndove formula_60 \u00e8 il volume infinitesimo, di lunghezza formula_61 e sezione formula_62, del conduttore nel punto formula_33.\nPropriet\u00e0 del campo magnetico stazionario nel vuoto.\nCalcolando la divergenza del campo generato da un circuito si dimostra che essa \u00e8 sempre nulla:\nQuesta propriet\u00e0 costituisce la seconda equazione di Maxwell:\nApplicando il teorema del flusso di Gauss, il flusso formula_66 di formula_1 attraverso qualsiasi superficie chiusa formula_68 che contiene al suo interno il circuito \u00e8 nullo:\ndove formula_44 \u00e8 il volume racchiuso dalla frontiera formula_68. Questo fatto implica che il campo magnetico \u00e8 un campo solenoidale. Inoltre, il campo magnetostatico non \u00e8 conservativo e quindi non \u00e8 irrotazionale, cio\u00e8 il suo rotore non \u00e8 nullo ovunque. Partendo dalla pi\u00f9 generale formulazione del campo magnetico, nella quale si sfrutta la densit\u00e0 di corrente, si dimostra che:\ndove formula_43 indica il vettore densit\u00e0 di corrente. Questa espressione costituisce la quarta equazione di Maxwell nel caso stazionario. Applicando alla precedente espressione il teorema del rotore si ottiene la Legge di Amp\u00e8re:\novvero, la circuitazione lungo una linea chiusa del campo magnetostatico \u00e8 pari alla somma algebrica delle correnti concatenate con essa.\nPotenziale vettore.\nIl potenziale vettore del campo magnetico, indicato solitamente con formula_75, \u00e8 un campo vettoriale tale che formula_1 sia uguale al rotore di formula_75:\nLa definizione non \u00e8 tuttavia univoca, dal momento che formula_5 resta invariato se ad formula_75 si somma il gradiente di una qualsiasi funzione scalare:\nIl potenziale vettore definito in questo modo risulta soddisfare automaticamente le equazioni di Maxwell nel caso statico.\nNel caso elettrodinamico bisogna modificare le definizioni dei potenziali in modo da ottenere che due equazioni di Maxwell risultino immediatamente soddisfatte. Per quanto riguarda formula_75, si verifica ancora che \u00e8 definito in modo che il suo rotore sia formula_1, mentre formula_44 \u00e8 definito in modo che:\nCampo magnetico in condizioni non stazionarie.\nL'elettrostatica e la magnetostatica rappresentano due casi particolari di una teoria pi\u00f9 generale, l'elettrodinamica, dal momento che trattano i casi in cui i campi elettrico e magnetico non variano nel tempo. In condizioni stazionarie i campi possono essere infatti trattati indipendentemente l'uno dall'altro, tuttavia in condizioni non stazionarie appaiono come le manifestazioni di una stessa entit\u00e0 fisica: il campo elettromagnetico.\nPi\u00f9 precisamente, le leggi fisiche che correlano i fenomeni elettrici con quelli magnetici sono la legge di Ampere-Maxwell e la sua simmetrica legge di Faraday.\nLa legge di Faraday.\nLa legge di Faraday afferma che la forza elettromotrice indotta in un circuito chiuso da un campo magnetico \u00e8 pari all'opposto della variazione del flusso magnetico del campo concatenato con il circuito nell'unit\u00e0 di tempo, ovvero:\nPer la definizione di forza elettromotrice si ha, esplicitando la definizione integrale di flusso:\napplicando il teorema di Stokes al primo membro:\ne per quanto detto si giunge a:\nUguagliando gli integrandi segue la terza equazione di Maxwell:\nSi noti che nel caso non stazionario la circuitazione del campo elettrico non \u00e8 nulla, dal momento che si genera una forza elettromotrice che si oppone alla variazione del flusso del campo magnetico concatenato col circuito.\nLa legge di Amp\u00e8re-Maxwell.\nL'estensione della legge di Amp\u00e8re al caso non stazionario mostra come un campo elettrico variabile nel tempo sia sorgente di un campo magnetico. Ponendo di essere nel vuoto, la forma locale della legge di Amp\u00e8re costituisce la quarta equazione di Maxwell nel caso stazionario:\nTale relazione vale solamente nel caso stazionario poich\u00e9 implica che la divergenza della densit\u00e0 di corrente sia nulla, contraddicendo in questo modo l'equazione di continuit\u00e0 per la corrente elettrica:\nPer estendere la legge di Amp\u00e8re al caso non stazionario \u00e8 necessario inserire la prima legge di Maxwell nell'equazione di continuit\u00e0:\nIl termine\n\u00e8 detto corrente di spostamento, e deve essere aggiunto alla densit\u00e0 di corrente nel caso non stazionario.\nInserendo la densit\u00e0 di corrente generalizzata cos\u00ec ottenuta nella legge di Amp\u00e8re:\nsi ottiene la quarta equazione di Maxwell nel vuoto. Tale espressione mostra come la variazione temporale di un campo elettrico sia sorgente di un campo magnetico.\nMagnetismo nella materia.\nPer descrivere il comportamento del campo magnetico nella materia \u00e8 sufficiente introdurre nelle equazioni di Maxwell un termine aggiuntivo formula_96, che rappresenta la densit\u00e0 di corrente associata alla magnetizzazione del materiale:\nTuttavia, tale termine non \u00e8 in generale noto: questo ha portato all'introduzione del vettore \"intensit\u00e0 di magnetizzazione\", anche detto vettore di \"polarizzazione magnetica\" e indicato con formula_6, una grandezza vettoriale macroscopica che descrive il comportamento globale del materiale soggetto alla presenza del campo magnetico. Il vettore rappresenta il momento di dipolo magnetico per unit\u00e0 di volume posseduto dal materiale. Definito come la media del valore medio del momento magnetico proprio formula_99 di \"N\" particelle contenute in un volume infinitesimo formula_100, \u00e8 espresso dalla relazione:\nNel Sistema internazionale di unit\u00e0 di misura il vettore di polarizzazione magnetica si misura in Ampere su metro (A/m), e nella definizione il limite vale per un volume che contenga un numero significativo di atomi tale da poterne calcolare una propriet\u00e0 media.\nNel caso in cui la polarizzazione atomica all'interno del materiale sia uniforme, le correnti di magnetizzazione sono descritte dalla \"corrente di magnetizzazione superficiale\" formula_102, data da:\novvero la corrente di magnetizzazione \u00e8 pari al flusso del vettore \"densit\u00e0 di corrente di magnetizzazione superficiale\" formula_104 attraverso una superficie formula_105. Nel caso in cui la polarizzazione atomica all'interno del materiale non sia uniforme, invece, si introduce la \"corrente di magnetizzazione volumica\" formula_102, data da:\novvero la corrente di magnetizzazione volumica \u00e8 pari al flusso del vettore \"densit\u00e0 di corrente di magnetizzazione volumica\" formula_108 attraverso una superficie formula_105. Le relazioni che legano la densit\u00e0 di corrente di magnetizzazione con il vettore di magnetizzazione sono:\ndove nella prima equazione formula_111 \u00e8 il versore che identifica la direzione normale alla superficie del materiale.\nEquazioni di Maxwell per il campo magnetico nella materia.\nLa presenza di materia costringe a tenere conto delle correnti amperiane nelle equazioni di Maxwell per il campo magnetico:\ne porta a definire il vettore campo magnetico formula_113 nella materia come:\nL'equazione di Maxwell pu\u00f2 essere riscritta in modo equivalente:\nLa densit\u00e0 di corrente formula_43 presente nella precedente equazione si riferisce esclusivamente alle correnti elettriche, date dal moto dei soli elettroni liberi, e non alle correnti atomiche di magnetizzazione. Nel caso non stazionario, inoltre, la quarta equazione ha l'espressione:\nPermeabilit\u00e0 magnetica.\nLa permeabilit\u00e0 magnetica \u00e8 una grandezza fisica che esprime l'attitudine di una sostanza a polarizzarsi in seguito all'applicazione di un campo magnetico e si misura in henry al metro (H/m), equivalente a newton all'ampere quadrato (N/A2). Nel caso in cui il materiale sia omogeneo e isotropo e la sua risposta sia lineare, i vettori formula_118 e formula_113 sono paralleli, e questo implica che la relazione tra di essi \u00e8 di semplice proporzionalit\u00e0:\ndove formula_121 \u00e8 la permeabilit\u00e0 magnetica del materiale considerato.\nDal momento che non tutti i materiali hanno una reazione lineare tra formula_1 e formula_5, i materiali magnetici si distinguono in tre categorie:\nEnergia magnetica.\nL'energia magnetica \u00e8 l'energia associata al campo magnetico, e nel caso di materiali in cui la relazione tra formula_1 e formula_5 sia lineare l'energia magnetica contenuta in un volume formula_131 \u00e8 data da:\ndove l'integrando\n\u00e8 la densit\u00e0 di energia magnetica. Per un circuito percorso da corrente la densit\u00e0 di energia magnetica pu\u00f2 essere definita a partire dal potenziale vettore formula_75 del campo magnetico e il vettore densit\u00e0 di corrente formula_43:\nIl campo elettromagnetico.\nIl campo elettromagnetico \u00e8 dato dalla combinazione del campo elettrico formula_26 e del campo magnetico formula_1, solitamente descritti con vettori in uno spazio a tre dimensioni. Il campo elettromagnetico interagisce nello spazio con cariche elettriche e pu\u00f2 manifestarsi anche in assenza di esse, trattandosi di un'entit\u00e0 fisica che pu\u00f2 essere definita indipendentemente dalle sorgenti che l'hanno generata. In assenza di sorgenti il campo elettromagnetico \u00e8 detto onda elettromagnetica, essendo un fenomeno ondulatorio che non richiede di alcun supporto materiale per diffondersi nello spazio e che nel vuoto viaggia alla velocit\u00e0 della luce. Secondo il modello standard, il quanto della radiazione elettromagnetica \u00e8 il fotone, mediatore dell'interazione elettromagnetica.\nLa variazione temporale di uno dei due campi determina il manifestarsi dell'altro: campo elettrico e campo magnetico sono caratterizzati da una stretta connessione, stabilita dalle quattro equazioni di Maxwell. Le equazioni di Maxwell, insieme alla forza di Lorentz, definiscono formalmente il campo elettromagnetico e ne caratterizzano l'interazione con oggetti carichi. Le prime due equazioni di Maxwell sono omogenee e valgono sia nel vuoto sia nei mezzi materiali, e rappresentano in forma differenziale la legge di Faraday e la legge di Gauss per il campo magnetico. Le altre due equazioni descrivono il modo in cui il materiale, nel quale avviene la propagazione, interagisce polarizzandosi con il campo elettrico e magnetico, che nella materia sono denotati con formula_139 e formula_5. Esse mostrano in forma locale la legge di Gauss elettrica e la legge di Amp\u00e8re-Maxwell.\nLe equazioni di Maxwell sono formulate anche in elettrodinamica quantistica, dove il campo elettromagnetico viene quantizzato. Nell'ambito della meccanica relativistica, i campi sono descritti dalla teoria dell'elettrodinamica classica in forma covariante, cio\u00e8 invariante sotto trasformazione di Lorentz. Nell'ambito della teoria della relativit\u00e0 il campo elettromagnetico \u00e8 rappresentato dal tensore elettromagnetico, un tensore a due indici di cui i vettori campo elettrico e magnetico sono particolari componenti."}
{"id": "1637158", "revid": "1305772", "url": "https://it.wikipedia.org/wiki?curid=1637158", "title": "Chiesa di San Gallo", "text": "Diverse chiese sono dedicate a San Gallo:"}
{"id": "1637161", "revid": "1573940", "url": "https://it.wikipedia.org/wiki?curid=1637161", "title": "Chiesa di San Gallo (Praga)", "text": "La chiesa di San Gallo \u00e8 situata nella Citt\u00e0 Vecchia di Praga, capitale della Repubblica Ceca.\nStoria e arte.\nLa chiesa risale al 1280 e fu costruita per la comunit\u00e0 tedesca che viveva a Havelsk\u00e9 M\u011bsto, un quartiere incorporato nella Citt\u00e0 Vecchia nel XIV secolo. Nel XVIII secolo la chiesa fu restaurata in stile barocco da Giovanni Biagio Santini, autore della facciata, decorata con statue di santi di Ferdinand Brokoff.\nL'interno costodisce dipinti di Karel \u0160kr\u00e9ta, che \u00e8 qui sepolto. Il pi\u00f9 grande e famoso mercato all'aperto di Praga si \u00e8 svolto dal Medioevo nella via Havelsk\u00e1, sulla quale si affaccia la chiesa."}
{"id": "1637171", "revid": "110157", "url": "https://it.wikipedia.org/wiki?curid=1637171", "title": "Ju\u00e1rez (Chiapas)", "text": "La citt\u00e0 di Ju\u00e1rez \u00e8 a capo dell'omonimo comune, nello stato del Chiapas, Messico. Conta 6.801 abitanti, secondo le stime del censimento del 2005 e le sue coordinate sono 17\u00b036'N 93\u00b011'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE."}
{"id": "1637172", "revid": "117631246", "url": "https://it.wikipedia.org/wiki?curid=1637172", "title": "Tommaso Natale (giurista)", "text": "Biografia.\nFiglio primogenito di Domenico Natale e Beatrice Rao ricevette investitura ufficiale di marchese il 19 marzo 1788, viene ricordato per le sue opere e per le varie cariche politiche occupate durante la sua lunga vita. Fu per lungo tempo docente dell'Universit\u00e0 degli studi di Palermo.\nMarchese di Monte Rosato, fu filologo, uomo politico, giurista e poeta. Conobbe le lingue classiche, impar\u00f2 il francese e l'inglese e, ancor giovane, si interess\u00f2 di poesia, filosofia, diritto e storia.\nDivenne celebre nel 1756 grazie ad un commento in versi alla filosofia di Gottfried Leibniz.\nPropugn\u00f2 il frazionamento dei grandi feudi siciliani in appezzamenti pi\u00f9 piccoli.\nEbbe una vita culturale intensa e per la sua epoca pu\u00f2 definirsi uomo di cultura europea. Propugn\u00f2 la laicizzazione dell'insegnamento affinch\u00e9 l'educazione fosse veramente efficace. All'et\u00e0 di 51 anni spos\u00f2 Rosalia Gugino dalla quale ebbe 9 figli.\nFu consigliere di Stato, consigliere del supremo Magistrato del Commercio, deputato dall'Universit\u00e0 di Palermo e degli Studi del Regno, oltre che membro di varie giunte come quelle delle Regie Poste e del catasto.\nNel 1819, anno della sua morte, venne promulgato il nuovo codice penale delle Due Sicilie, recante quelle riforme che lo stesso aveva propugnato.\nFu affiliato alla massoneria, avendo fatto parte della loggia \"Saint Jean d'\u00c9cosse\" di Palermo, dipendente dall'omonima loggia di Marsiglia, nel 1764 aveva raggiunto il grado di maestro scozzese. \nOpera.\nFu l'autore del saggio \"Riflessioni politiche intorno all'efficacia delle pene\", che anticip\u00f2 le tematiche per cui sarebbe divenuto celebre Cesare Beccaria nel 1764; anzi fu proprio Natale verosimilmente che influ\u00ec in maniera determinante sulla genesi dell'importante opera beccariana, il cui portato rifulge ancor'oggi in molteplici costituzioni moderne, gi\u00e0 cinque anni prima. Difatti, sin dal 1759, egli, pur non pubblicando \"erga omnes\" - forse per timore della pervasiva censura dell'Inquisizione, allora onnipresente in Sicilia - l'opera, comp\u00ec numerosi viaggi per mostrarne la sola copia personale agli eruditi di tutta Europa, tenendo l'originale delle sue innovative \u201cRiflessioni\u201d chiuse nel cassetto della scrivania personale nel suo studio presso l'avito Palazzo a porta Termini (oggi via Garibaldi) a Palermo. \nRiconoscimenti.\nIl borgo di Palermo nato intorno al suo baglio \u00e8 stato ribattezzato Tommaso Natale in suo onore.\nA Palermo agli inizi del XVIII secolo fece costruire un grande e sontuoso palazzo nel quartiere della Kalsa sulla facciata del quale \u00e8 ancora presente una lapide che recita:"}
{"id": "1637173", "revid": "1982", "url": "https://it.wikipedia.org/wiki?curid=1637173", "title": "L-dopa", "text": ""}
{"id": "1637174", "revid": "1573940", "url": "https://it.wikipedia.org/wiki?curid=1637174", "title": "Chiesa di San Giacomo (Praga)", "text": "La chiesa di San Giacomo \u00e8 una chiesa situata nella Citt\u00e0 Vecchia di Praga e dedicata a san Giacomo maggiore.\nStoria e descrizione.\nLa chiesa fu costruita per volere di Venceslao I di Boemia nel 1232. Essa fu ricostruita nel 1689 in stile barocco dopo l'incendio appiccato da agenti di Luigi XIV. Vi furono aggiunti oltre venti altari laterali e opere di famosi pittori cechi.\nCuriosit\u00e0.\nDa 400 anni a destra della navata centrale si trova un avambraccio mummificato. Apparterrebbe ad un ladro che aveva tentato di rubare i gioielli alla statua della Vergine, la quale miracolosamente lo blocc\u00f2, serrandogli le braccia, che vennero liberate solo all'arrivo delle guardie che ne mozzarono uno."}
{"id": "1637177", "revid": "245802", "url": "https://it.wikipedia.org/wiki?curid=1637177", "title": "Topolino e il deserto del nulla", "text": "Topolino e il deserto del nulla (\"Mickey Mouse and Hoosat from another planet\") \u00e8 una storia a fumetti della Walt Disney realizzata da Bill Walsh (testi) e Floyd Gottfredson (disegni), pubblicata in strisce giornaliere sui quotidiani statunitensi dal 3 ottobre 1952 al 28 febbraio 1953. In Italia \u00e8 stata pubblicata per la prima volta sui numeri 63-64-65-66-67-68-69 di \"Topolino\", in un periodo compreso tra il 25 marzo e il 25 giugno 1953.\nTrama.\nTopolino \u00e8 appena tornato dall'isola Neraperla (dove si era recato nell'avventura precedente \"Topolino e l'isola Neraperla\" del 1952) e si reca a casa di Pippo.\nQui viene, per\u00f2, assalito da curiosi che vorrebbero avere in dono qualcuna delle perle nere che Mickey ha portato dall'isola, ma che ha gi\u00e0 consegnato al governo; a questo punto decide di recarsi con Pippo nel deserto, a cercare uranio.\nGiunti l\u00ec, i due, per\u00f2, si smarriscono, imbattendosi in Magneto, un singolare automa, grazie al quale vengono a conoscenza di una prossima invasione aliena della Terra.\nIn quest'avventura, Walsh e Gottfredson illustrano nuovamente vicende di tipo fantascientifico e futuristico, filone che i due autori statunitensi hanno inaugurato fin dall'inizio della loro lunga collaborazione, all'inizio degli anni ' 40, realizzando avventure quali \"Topolino e le meraviglie di domani\" (1944) o \"Eta Beta l'uomo del 2000\" (1947), con aspetti per certi versi inquietanti."}
{"id": "1637178", "revid": "1982", "url": "https://it.wikipedia.org/wiki?curid=1637178", "title": "L-Dopa", "text": ""}
{"id": "1637179", "revid": "767487", "url": "https://it.wikipedia.org/wiki?curid=1637179", "title": "Porta delle Polveri", "text": "La Porta delle polveri, o Torre delle polveri \u00e8 situata nella Citt\u00e0 Vecchia di Praga, precisamente nella zona nord-orientale. Fu costruita nell'XI secolo e, a quell'epoca, era una delle tredici porte che circondavano il centro della citt\u00e0 di Praga."}
{"id": "1637180", "revid": "108760256", "url": "https://it.wikipedia.org/wiki?curid=1637180", "title": "Flamini (disambigua)", "text": ""}
{"id": "1637181", "revid": "1305772", "url": "https://it.wikipedia.org/wiki?curid=1637181", "title": "Mapastepec", "text": "La citt\u00e0 di Mapastepec \u00e8 a capo dell'omonimo comune, nello stato del Chiapas, Messico. Conta 15.302 abitanti secondo le stime del censimento del 2005 e le sue coordinate sono 15\u00b026'N 92\u00b053'W.\nToponimia.\nMapastepec, in lingua n\u00e1huatl significa \"Monte degli orsetti lavatori\".\nStoria.\nMapastepec fu fondato come \"pueblo tributario\" degli aztechi nel 1486 con il nome di Mapacht\u00e9pec.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica \"VIII: SOCONUSCO\"."}
{"id": "1637183", "revid": "767487", "url": "https://it.wikipedia.org/wiki?curid=1637183", "title": "Pete Rose (musicista)", "text": "Biografia.\nEgli \u00e8 considerato il pi\u00f9 importante flautista (flauto dolce) nell'esecuzione di musica contemporanea scritta per questo strumento antico tornato alla ribalta nella seconda met\u00e0 del XX secolo. Egli \u00e8 anche un apprezzato compositore di musica moderna che spesso esegue nei concerti che tiene sia negli Stati Uniti che in Europa ed in Giappone. Rose \u00e8 anche uno dei pochi strumentisti di flauto dolce che esegue il jazz con questo particolare strumento.\nNel corso della sua attivit\u00e0 concertistica ha suonato musiche dei pi\u00f9 eminenti compositori di musica contemporanea quali Daniel Goode, Ryohei Hirose, Luciano Berio, e Benjamin Thorn.\nRose ha scritto anche un sensibile numero di articoli sull'impiego del flauto dolce nella musica classica contemporanea."}
{"id": "1637186", "revid": "767487", "url": "https://it.wikipedia.org/wiki?curid=1637186", "title": "Santa Ampolla", "text": "La santa Ampolla era una fiala contenente olio crismale, usato per l'unzione dei re di Francia durante la cerimonia di incoronazione. Era conservata nell'Abbazia di Saint-Remi e fu solennemente infranta il 7 ottobre 1793 a Reims (nell'attuale \"place Royale\"), dal convenzionale Philippe R\u00fchl sul basamento della statua di Luigi XV che era stata gi\u00e0 staccata e consegnata a una fonderia di cannoni. Uno degli spettatori della distruzione della fiala afferm\u00f2 di essere stato raggiunto durante l'operazione da qualche gocciola d'olio consacrato sui suoi abiti. Secondo altre fonti l'olio fu recuperato qualche giorno prima della distruzione. Diluito con olio ordinario, queste tracce permetteranno di attribuire credibilit\u00e0 alla fabbricazione d'una nuova riserva d'olio santo, che fu utilizzato per le successive consacrazioni. Un frammento della fiala fu recuperato ed \u00e8 oggi conservato nel tesoro della Cattedrale di Reims.\nSecondo Incmaro, arcivescovo di Reims (circa 802 - 882), un angelo, in forma di colomba, avrebbe portato questa fiala a san Remigio di Reims, per ungere la fronte di Clodoveo I al suo battesimo. N\u00e9 i contemporanei, n\u00e9 Gregorio di Tours riferiscono questo miracolo, che appartiene tuttavia alla tradizione orale della Chiesa di Reims. Secondo questa tradizione, Incmaro accredita l'idea che \"Dio, dunque, e Dio solo fa il re, con l'aiuto visibile del servizio sacerdotale.\" Si pu\u00f2 aggiungere che, \"nel contesto politico dell'epoca, le \u00abpie menzogne\u00bb di Incmaro erano finalizzate a favorire il ritorno all'ordine politico, alla stabilit\u00e0 dinastica e, allo stesso tempo, d'assicurare il potere spirituale degli arcivescovi di Reims.\"\nIl primo re ed essere stato incoronato a Reims fu Ludovico il Pio nell'816, l'ultimo Carlo X. A partire dall'incoronazione di Enrico I nel 1027 fino a quella di Carlo X nel 1825, si contano trenta re di Francia che ricevettero la santa unzione a Reims, con tre eccezioni: Luigi VI incoronato a Orl\u00e9ans, Enrico IV incoronato a Chartres e Luigi XVIII che non fu mai incoronato.\nL'antico reliquiario, contenente la santa Ampolla, non usciva dall'abbazia di San Remigio di Reims che nel giorno dell'incoronazione. Luigi XI volle averlo accanto a s\u00e9 sul letto di morte e fu esaudito. Fu la sola volta che l'ampolla lasci\u00f2 l'abbazia per un fine diverso da quello per cui era destinata.\nLe chiavi del sacello di san Remigio, in cui era conservato il reliquiario, erano custodite nella camera dell'abate: era lui ad aprire e chiudere la porta.\nSi form\u00f2 un ordine di cavalieri e, in seguito di baroni, della santa Ampolla. All'incoronazione di Luigi XIII, i baroni recavano il baldacchino che proteggeva la reliquia. Gli abitanti di Ch\u00eane-Populeux (oggi Le Chesne) avevano il privilegio d'accompagnare la santa Ampolla alle cerimonie di incoronazione, poich\u00e9 i loro antenati erano stati vassalli di san Remigio e avevano difeso la fiala contro gli inglesi.\nI vescovi di Laon, duchi e pari di Francia, godevano del privilegio di portare la santa ampolla nel corso della cerimonia dell'incoronazione dei re di Francia."}
{"id": "1637196", "revid": "1573940", "url": "https://it.wikipedia.org/wiki?curid=1637196", "title": "Plodia interpunctella", "text": "La Plodia interpunctella (), comunemente nota come tignola fasciata del grano o tarma del cibo o tarma della pasta, \u00e8 un insetto che infesta le farine di cereali, le paste alimentari, la frutta secca, le sostanze organiche animali conservanti, le cariossidi di cereali, ecc.\nDescrizione.\nAdulto.\nL'adulto \u00e8 una farfalla che pu\u00f2 raggiungere anche 20 mm di apertura alare, le ali anteriori presentano, alla base, una fascia di color crema e nella parte distale una fascia di colore bruno-arancio, separate da una striscia scura.\nLarva.\nLa larva (13-15\u00a0mm di lunghezza) \u00e8 giallognola.\nBiologia.\nLe femmine possono deporre fino a 300 uova che sono pi\u00f9 piccole di 0,5 mm.\nIl danno \u00e8 determinato dalle larve che si nutrono di materiali conservanti, rivestendoli con filamenti sericei ed imbrattandoli con gli escrementi e le esuvie.\nLa \"Plodia\" sverna come larva e compie 2-4 generazioni.\nIn ambienti domestici le tignole fasciate prolificano con molta facilit\u00e0 a causa della presenza di farina e pasta. In genere durante il giorno sono statiche su tende o pareti. Sono attratte dalle superfici con colori omogenei. Per l'eliminazione uno dei metodi pi\u00f9 conosciuti \u00e8 l'utilizzo di carte adesive ai feromoni, che attraggono solo i maschi, allo scopo di bloccare la riproduzione. Le larve della tignola si insinuano nelle spaccature dei muri e nelle intercapedini dei mobili.\nLe uova di \"Plodia\" sono parassitizzate da alcuni Imenotteri Icneumonidi come \"Venturia Canescens\", che infigge le proprie uova all'interno delle uova dell'ospite, riducendo il numero di sfarfallamenti degli adulti."}
{"id": "1637197", "revid": "1782831", "url": "https://it.wikipedia.org/wiki?curid=1637197", "title": "Ferryboat (album)", "text": "Ferryboat \u00e8 il settimo album in studio del cantautore italiano Pino Daniele, pubblicato nel novembre 1985 dalla EMI Italiana.\nCollaborarono Rino Zurzolo, Juan Pablo Torres, Steve Gadd, Larry Nocella, Richard Tee e Paolo Raffone."}
{"id": "1637198", "revid": "123205226", "url": "https://it.wikipedia.org/wiki?curid=1637198", "title": "Casa municipale (Praga)", "text": "La Casa Municipale \u00e8 uno storico edificio della citt\u00e0 di Praga nella Repubblica Ceca.\nStoria.\nL'edificio venne eretto tra il 1905 e il 1912 secondo il progetto degli architetti Osvald Pol\u00edvka e Anton\u00edn Bal\u0161\u00e1nek nel luogo in cui sorgeva il Palazzo della Corte Reale. Quest'ultimo fu residenza, tra il 1383 e il 1485, di monarchi, ma poi fu abbandonato per secoli ed infine demolito all'inizio del XX secolo.\nDescrizione.\nIl palazzo sorge nella Citt\u00e0 Vecchia di Praga.\nLa Casa Municipale \u00e8 uno dei pi\u00f9 significativi edifici in art nouveau di Praga. L'esterno \u00e8 abbellito con stucchi e statue allegoriche. La casa, costituita da un corpo centrale e due ali simmetriche, si sviluppa di fianco alla Porta delle Polveri."}
{"id": "1637217", "revid": "628767", "url": "https://it.wikipedia.org/wiki?curid=1637217", "title": "Mazapa de Madero", "text": "La citt\u00e0 di Mazapa de Madero \u00e8 a capo dell'omonimo comune, nello stato del Chiapas, Messico. Conta 1.521 abitanti secondo le stime del censimento del 2005 e le sue coordinate sono 15\u00b023'N 92\u00b011'W.\nToponimia.\nMazapa significa \"Fiume di Venado\", in lingua n\u00e1huatl \"m\u00e1satl\", a questo venne aggiunto a partire dal 1929 per decreto del governatore Raymundo E. Enr\u00edquez il nome di \"Madero\", in onore del presidente e \"apostolo\" della patria \"Francisco I. Madero\".\nStoria.\nIl villaggio di Mazapa de Madero fu fondato originariamente nel posto conosciuto come villaggio viaggiatore, verso la fine del XVI secolo, con il nome di San Mart\u00edn Mazapa, provincia del Guatemala; il 19 luglio del 1883 per effetto del trattato sui confini tra Messico e Guatemala avvenuto in data 27 settembre 1882, il villaggio di Mazapa entr\u00f2 a far parte del dipartimento dell'allora Soconusco in Chiapas.\n&lt;br&gt;Dal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VII: SIERRA."}
{"id": "1637220", "revid": "163465", "url": "https://it.wikipedia.org/wiki?curid=1637220", "title": "Tecnologia DNA ricombinante", "text": ""}
{"id": "1637222", "revid": "1052247", "url": "https://it.wikipedia.org/wiki?curid=1637222", "title": "Topolino e Pippo cosmico", "text": "Topolino e Pippo cosmico (Mickey Mouse and Dr. X) \u00e8 una storia a fumetti della Walt Disney realizzata da Bill Walsh (testi) e Floyd Gottfredson (disegni), pubblicata in strisce giornaliere sui quotidiani statunitensi dal 1\u00ba gennaio al 21 maggio 1955. In Italia \u00e8 stata pubblicata per la prima volta sui numeri 127 e 128 di \"Topolino\", datati 25 novembre e 10 dicembre 1955.\nL'avventura \u00e8 la terzultima della lunga serie di storie a fumetti di Mickey Mouse realizzate per i quotidiani statunitensi tra gli anni '30 e gli anni '50, serie che proprio nel 1955 volge a termine: per motivi editoriali, infatti, si decide di interrompere la produzione di queste avventure, ritenute troppo lunghe dal punto di vista della pubblicazione, superate ormai dai \"comic book\", di periodicit\u00e0 mensile o, al massimo, quadrimestrale, contenenti storie che non hanno nulla da invidiare a quelle dei quotidiani.\nLa storia \u00e8 stata pubblicata anche con i titoli \"Pippo cervello del secolo\", \"Topolino e il Dottor X\" e \"Topolino e Pippo cervello del secolo\", titolo con il quale \u00e8 pubblicata nella collana \"Gli Anni d'Oro di Topolino\", che raccoglie tutte le strisce quotidiane di Topolino disegnate da Floyd Gottfredson.\nTrama.\nPippo affida alle cure di Topolino e i suo nipote Tip, la sua casa perch\u00e9 deve recarsi a trovare sua nonna. Nella notte i due, attanagliati da un brutto presentimento si recano a casa dell'amico, ma trovano tutto in soqquadro e temono il peggio. Anche la nonna li informa che Pippo non \u00e8 mai arrivato da lei. Frugando tra gli effetti personali di Pippo, l'amico trova un disco in vinile la cui etichetta riporta: \"Da suonarsi soltanto se mi accadr\u00e0 qualcosa\". Topolino segue tutte le istruzioni che il disco emette finch\u00e9 non trova un biglietto minatorio che gli intima di sospendere le indagini e che sembra essere scritto proprio con la calligrafia di Pippo. Topolino non si lascia intimorire e prosegue le sue ricerche facendo visita a tutti i parenti, ma non ottiene altre informazioni.\nL'indomani in prima pagina c'\u00e8 un annuncio riguardo il brillante Dottor X, lo scienziato a capo di un misterioso progetto segreto governativo, e che somiglia a Pippo. Quando per\u00f2 Topolino si reca al cospetto dello scienziato egli non lo riconosce affatto anche se \u00e8 ben disposto nei suoi confronti e gli illustra tutto il progetto segreto di cui \u00e8 a capo. \u00c8 infatti riuscito a selezionare una mucca nana geneticamente modificata, di nome Berenice, il cui latte ha singolari propriet\u00e0 rilassanti e calmanti.\nMentre stanno visitando il laboratorio, il dottore e la mucca vengono rapiti. Topolino si getta subito all'inseguimento dei sequestratori, ma ottiene il solo risultato di essere a sua volta catturato. Il mandante del rapimento \u00e8 un ricco eccentrico che colleziona animali nani e desidera Berenice come suo esemplare d'eccezione. Tra i tre scoppia una rissa che prosegue per diverse pagine durante la quale il Dottor X riceve una botta in testa e ricorda tutto il suo passato.\nLa storia si conclude con il ricco magnate che viene graziato da Basettoni, in quanto gradito cittadino e Pippo che ritorna alla sua vita normale. Il super-progetto segreto di cui era a capo viene chiuso perch\u00e9 ritrovando la sua memoria Pippo ha perso tutta la sua genialit\u00e0 (n\u00e9 si apprende in alcun modo come l'aveva ottenuta)."}
{"id": "1637226", "revid": "1888309", "url": "https://it.wikipedia.org/wiki?curid=1637226", "title": "Garzola", "text": "Garzola (\"Garzoeula\" in lombardo) \u00e8 un quartiere della citt\u00e0 di Como. Si sviluppa lungo la strada che, dalla convalle cittadina, risale l'omonima collina in direzione in direzione di Civiglio e del monte di Brunate. Confina a sud con Camnago Volta, quartiere di Como, a est con l'altro quartiere comense Civiglio, a ovest con il resto del comune di Como, a nord con Brunate.\nSino al 1855 apparteneva al comune censuario di Camerlata con il quale fu in tale data unita a Como.\nMonumenti e luoghi d'interesse.\nArchitetture religiose.\nSantuario di Nostra Signora del Prodigio e sacrario degli sport nautici.\nA Garzola Inferiore si trova il Santuario di Nostra Signora del Prodigio, comprensivo del Sacrario degli Sport nautici. La struttura, che ricorda la forma di una nave, \u00e8 un Santuario della Diocesi di Como. L'edificio si struttura su due piani: il livello superiore ospita uno spazio per le funzioni religiose, nel quale trova posto un'icona mariana da cui il Santuario prende il nome. Al livello inferiore si trova invece il cosiddetto Sacrario, al cui interno si trovano, tra i vari oggetti conservati, cimeli appartenuti a sportivi e/o professionisti che, nel corso della loro carriera, hanno rappresentato l'Italia in discipline legate all'acqua.\nChiesetta della Santissima Trinit\u00e0.\nSempre a Garzola Inferiore, poco pi\u00f9 a monte del Santuario si trova la chiesetta della Santissima Trinit\u00e0, risalente al 1670. La chiesetta, che gi\u00e0 nel 1904 era alle dipendenze della chiesa di Sant'Agata in Como, il 29 gennaio 1947 fu elevata al rango di parrocchiale. La parrocchia fu retta da Don Maurizio Salvioni fino al 1\u00ba giugno 2018, quando la stessa venne fusa con le parrocchie di Sant\u2019Agata e di Sant\u2019Orsola, cos\u00ec da formare una singola unit\u00e0 pastorale guidata da don Daniele Maola, coadiuvato dal vicario don Davide Pozzi e dai collaboratori don Fausto Sangiani e don Maurizio Mosconi."}
{"id": "1637228", "revid": "830939", "url": "https://it.wikipedia.org/wiki?curid=1637228", "title": "AD Police TV", "text": " anche conosciuto con il titolo internazionale di A.D. Police: To Protect and Serve \u00e8 un anime spinoff di \"Bubblegum Crisis\", creata dalla compagnia di animazione AIC, lo stesso staff di \"Chi ha bisogno di Tenchi?\".\nTrama.\n\"Kenji Sasaki\" \u00e8 un ragazzo cresciuto senza genitori, privo di qualsiasi affetto e comunicazione. L'unica cosa di cui ha bisogno sembra essere se stesso, ma in qualche modo in lui \u00e8 possibile vedere una profonda tristezza e solitudine. Kenji lavora nell\"'AD Police\" e sembra essere un poliziotto molto in gamba. La sua vita per\u00f2 subisce un notevole cambiamento quando entrano a farne parte la dolce \"Kyoko Miyano\", che diverr\u00e0 la sua fidanzata, e \"Hans Klein\", suo partner sul lavoro. Hans ha completamente dimenticato il proprio passato ma, al contrario di Kenji, nutre una profonda fiducia nella vita e negli esseri umani, e riesce a far capire al collega il valore dell'amicizia. I due ragazzi riusciranno a farsi forza l'uno, uscendo dalle amarezze del proprio passato grazie alla loro preziosa amicizia."}
{"id": "1637229", "revid": "47767", "url": "https://it.wikipedia.org/wiki?curid=1637229", "title": "Excisione", "text": ""}
{"id": "1637230", "revid": "2110845", "url": "https://it.wikipedia.org/wiki?curid=1637230", "title": "Padre Eligio", "text": "Biografia.\nFratello minore di un altro ecclesiastico, Pierino Gelmini, fondatore delle Comunit\u00e0 incontro, divenne francescano del Convento di Sant'Angelo di Milano; nel 1964 fond\u00f2 a Milano il primo Telefono Amico e, nel 1967, la prima comunit\u00e0 per il recupero dei tossicodipendenti, Mondo X, divenuta poi una rete di comunit\u00e0.\nDal 1965 consigliere spirituale del , divenne noto negli anni settanta per esser stato frequentatore di feste mondane, gestore del castello di Cozzo di Lomellina e amico personale di Gianni Rivera. \nNel 1976 fu arrestato dai carabinieri insieme al fratello Pierino, con l'accusa di truffa. Scarcerato, si rifugi\u00f2 negli anni ottanta in Sicilia, nell'isolotto disabitato di Formica, nelle Egadi, che compr\u00f2 e trasform\u00f2 in comunit\u00e0.\nLa Casa francescana don\u00f2 a padre Eligio diversi conventi per trasformarli in spazi di rigenerazione.\nNegli ultimi anni ha creato anche la struttura turistico-spirituale \"Frateria\" a Cetona."}
{"id": "1637233", "revid": "110157", "url": "https://it.wikipedia.org/wiki?curid=1637233", "title": "Mazat\u00e1n", "text": "La citt\u00e0 di Mazat\u00e1n (mathh\u00e1tan) \u00e8 un commune messicano situato nel sud-est dello Stato del Chiapas.\nIl comune confina con i comuni Tapachula, Huixtla e Huehuetan, tutti questi comuni fanno parte della regione Soconusco \u00e8 la zona costiera della regione costiera del Chiapas. Le aree urbane sono la citt\u00e0 di Mazat\u00e1n e la periferia di Buenos Aires. Questa versione solo 30\u00a0km a est con il comune di Tapachula, che \u00e8 l'economia secondo dello Stato del Chiapas. Mazat\u00e1n si trova a 20 metri, il che rende con un clima caldo tutto l'anno con temperature di 33\u00a0\u00b0C in estate e 18\u00a0\u00b0C in inverno.\nNomi di luogo.\nIl nome deriva dal pre-ispanica Mazat\u00e1n derivata dalla, Toltechi e nahuatl significa luogo di molti cervi \u00ab \u00bb Mazat \"cervo\" come \"terra\" o \"luogo\") .. la sua origine risale l'arrivo dei pescatori Olmechi, (diventando cultura Mokaya che d\u00e0 luogo alla cultura Maya) in cerca di un posto di lavoro e commercio, libero permettendo loro di svolgere le loro attivit\u00e0 agricole inundacionnes senza problem.2\nNel 1526 entr\u00f2 a far parte del regio decreto nel 1628 entr\u00f2 a far parte della parrocchia di Tuxtla Chico e nel 1774 entr\u00f2 a far parte, allegato al Tapachula nel 1942 dal governatore decreto categoria assurge al rango di Comune.\nForma e tipo di governo.\nMazatl\u00e1n \u00e8 un rappresentante comune e democratica, si compone di due aree urbane, aree rurali e 139 liberi e sovrani.\nIl suo consiglio \u00e8 composto come segue:\nSindaco - Non definito\nFiduciario Comunale - 1 anno (Current) 2011-2012\nRegidor Primo - Non definito\nSecondo Regidor-Undefined\nTerzo Consigliere - Undefined\nQuarto Regidor - Undefined\nAlderman Quinta Undefined\nRegidor Sesto-Undefined\nAlderman plurinominale-Undefined\nIl Comune \u00e8 costituito dal modo in saiguiente.\nSviluppo Agricolo - primo sovrano\nLavori Pubblici, Regidor Second\nAlcohol-Terzo Asalus e l'Assessore\nMarket-Terzo Alderman\nLiaison Programma Municipale, Quinto Opportunit\u00e0 Regidor\nIstituto per lo Sviluppo Umano-Regidor Sesto\nIstruzione Comunale e Assessore Sport-plurinominale\nAcqua Potabile e Fognatura-Regidor plurinominale\nSports-Regidor plurinominale\nMunicipal Public Safety-Alderman plurinominale\nStoria.\nI primi coloni erano olmeca-Mokaya Mazatan che \u00e8 venuto in citt\u00e0 a causa della grande quantit\u00e0 di pioggia che cadeva in quel momento e le condizioni.\nNel 1526 ha fatto parte del decreto reale spagnola nel 1529 e faceva parte delle Udienze del Messico. Nel 1533, come parte della regione Soconusco fa parte della Capitaneria Generale del Guatemala e nel 1563 la giurisdizione di Panama. Nel 1565 \u00e8 tornato a fare affidamento sul pubblico spagnolo nel 1569 e fa parte della Capitaneria Generale del Guatemala presso la parrocchia di parte Tuxtla integrendose Chico.Formaron della rivolta i popoli guidati da Francisco Gomez de la Madrid; movimento soppresso dal giudice Pedro de Eguaras e Ixas Fernandez. Nel 1735 Mazat\u00e1n appare sotto il patrocinio della Concezione Margarita Parrocchia Tapachula. Nel 1774 sembra essere allegata come parte del comune di Tuxtla Chico. Nel 1914 la citt\u00e0 fu incendiata dalle forze di Carranza.\nNel 1942 con decreto del governatore sale al livello di Comune democratico e posta nella regione delSoconusco VIII."}
{"id": "1637234", "revid": "125939379", "url": "https://it.wikipedia.org/wiki?curid=1637234", "title": "Citty Citty Bang Bang", "text": "Citty Citty Bang Bang (\"Chitty Chitty Bang Bang\") \u00e8 un film del 1968 sceneggiato da Roald Dahl e Ken Hughes, con canzoni di Richard M. Sherman e Robert B. Sherman, basato sul libro di Ian Fleming \"Chitty Chitty Bang Bang: The Magical Car\". Dick Van Dyke interpreta Caractacus Potts e Sally Ann Howes Stella Scrumptious. Il film \u00e8 stato diretto da Ken Hughes e prodotto da Albert R. Broccoli, meglio noto come il co-produttore della serie di film dedicata a James Bond, anch'essa basata sui romanzi di Fleming. Irwin Kostal ha supervisionato e diretto la musica, mentre i numeri musicali sono stati allestiti da Marc Breaux e Dee Dee Wood. Per il ruolo della protagonista femminile, assegnato a Sally Ann Howes, la produzione aveva inizialmente contattato anche Julie Andrews.\nLe spese per la realizzazione del film superarono nettamente il budget previsto, ma al box office fu un successo. Sebbene avesse ricevuto favorevoli recensioni nel Regno Unito, in Europa e nella costa Est degli Stati Uniti, Hollywood non risparmi\u00f2 insistite stroncature. Il film \u00e8, in ogni caso, diventato un classico per bambini.\nTrama.\nLa storia si svolge in Inghilterra nel 1909. Vediamo una corsa di macchine per un Grand Prix dove una delle vetture perde il controllo per evitare di travolgere un cane e si schianta prendendo fuoco. La macchina da corsa distrutta finisce sul retro dell'officina meccanica del Signor Coggins dove viene scoperta da due bambini, Gianni e Gemma Potts, che nutrono una genuina attrazione verso l'oggetto. Il Signor Coggins per\u00f2 \u00e8 intenzionato a vendere ad uno scorbutico uomo d'affari che intende demolire l'automobile e fonderla per rivenderne il metallo. Ci\u00f2 ha la disapprovazione da parte dei due bambini, che si rivolgono al loro padre vedovo Caractacus Potts, un eccentrico inventore, che pur volendo soddisfare i figli, \u00e8 impossibilitato per via del poco denaro che possiede. Mentre marinano la scuola, Gianni e Gemma incontrano Stella Scrumptious, un'incantevole signora dell'alta borghesia, che li prende e riporta dal padre per riferirgli la loro scappatella. Stella si mostra interessata alle eccentriche invenzioni di Caractacus Potts, ma \u00e8 arrabbiata perch\u00e9 egli non sembra per nulla interessato al fatto che i suoi figli non fossero a scuola e se ne va indignata.\nL'indomani Caractacus mentre rovista le sue strampalate invenzioni (alcune delle quali sembrano precorrere la tecnologia odierna come l'aspirapolvere o la televisione) scopre che una delle sue macchine produce dei dolciumi che si possono suonare come piccoli flauti. L'inventore li nomina \"Toot Sweets\" e decide di presentarli a Lord Scrumptious, il direttore di una fabbrica di caramelle nonch\u00e9 il padre di Stella. Nonostante l'iniziale interesse che l'uomo e i lavoratori provano per i Toot Sweets, Scrumptions caccia via Caractacus quando un branco di cani richiamati dai fischi prodotti dai dolciumi dell'inventore invadono la fabbrica. La sera, dopo aver messo a dormire i suoi figli, Caractacus porta la sua macchina taglia capelli automatica al luna park nella speranza di fare soldi e comprare l'auto per loro. Purtroppo la macchina va in malora e manda su tutte le furie un cliente che si mette ad inseguirlo. Caractacus per sfuggirgli si unisce ad un gruppo di intrattenitori del Luna Park ed esegue con loro il vivace ballo \"\"Il mio Bamb\u00f9\". Ha successo tra il pubblico e riceve parte dei soldi del guadagno, che l'indomani gli permette di acquistare per i figli l'auto danneggiata del Signor Coggins.\nPotts rimette a nuovo l'automobile e la nomina \"Citty Citty Bang Bang\" e un giorno decide di andare con Stella e i bambini alla spiaggia per un picnic. Per rendere la giornata pi\u00f9 interessante Caractacus si mette a raccontare una storia fantastica con loro quattro come protagonisti alle prese con il burbero Barone Bombarda, l'infantile tiranno di Vulgaria ossessionato dal desiderio di impossessarsi di Citty Citty Bang Bang, che possiede diverse capacit\u00e0 tecniche strabilianti. Egli inizia a sparare da una nave verso di loro, ma quando il gruppo entra nel panico, Citty all'improvviso si tramuta in un mezzo acquatico che gli permette di raggiungere terra e scappare. Il Barone quindi invia due goffe spie, Herman e Sherman, al loro seguito per rubare la macchina. I due falliscono per la prima volta prendendo per sbaglio Lord Scrumptious. I due allora rapiscono Nonno Potts credendolo il creatore di Citty. Stella e il resto dei Potts lo vedono appeso all'aerostato del Barone e si mettono ad inseguirlo in volo con la macchina, la quale sviluppa delle ali e propulsori.\nGli antagonisti e i protagonisti arrivano cos\u00ec a Vulgaria, dove la moglie del Barone, Baronessa Bombarda ha proibito la presenza dei bambini dei villaggi circostanti, siccome li detesta. Il Barone rinchiude Nonno Potts insieme ad altri inventori, minacciando di torturarlo se non creer\u00e0 una replica di Citty Citty Bang Bang. Nel frattempo i Potts e Stella atterrano in un villaggio privo di bambini e trovano asilo da un Giocattolaio locale, che lavora solo per il Barone vista l'assenza di bambini. Citty viene scoperta e i soldati la portano al palazzo di Bombarda. Mentre Caractacus e il Giocattolaio vanno alla ricerca di Nonno Potts e Stella esce dal negozio per procurarsi da mangiare, Gianni e Gemma vengono rapiti dal terribile Accalappiabambini, che li porta prigionieri a corte e la Baronessa ordina di segregarli in una torre.\nIl Giocattolaio porta Caractacus e Stella in un sotterraneo del castello, dove tutti i bambini di Vulgaria sono stati nascosti dalle grinfie della Baronessa Bombarda e dall'Accalappiabambini. L\u00ec Caractacus e Stella si mettono d'accordo con i bambini per organizzare una sommossa contro il Barone e la Baronessa. Il giorno del compleanno del Barone Bombarda, il Giocattolaio riesce a far infiltrare nel castello Caractacus e Stella travestendoli da regali per il Barone. I bambini di Vulgaria invadono il palazzo, Caractacus e Stella girano per tutto il castello cercando Gianni e Gemma e li liberano. Durante la battaglia, sia Citty sia il nonno trovano la via verso la famiglia, e Citty torna in Inghilterra, tra gli applausi di tutti i Vulgariani, che hanno catturato il Barone Bombarda, la Baronessa e l'Accalappiabambini.\nAl termina della narrazione di Caractacus, Gianni e Gemma finiscono la storia per conto loro: \"E pap\u00e0 e Stella si sposarono e vissero per sempre contenti e felici!\"\". Stella trova il finale incalzante ma Caractacus \u00e8 riluttante per via delle loro differenze sociali. Tornati a casa, il gruppo scopre che Nonno Potts e Lord Scrumptious sono grandi amici perch\u00e9 sono stati compagni in guerra. Scrumptious ha altre splendide notizie: chiede a Caractacus di brevettare i Toot Sweets come leccornie per cani. \nL'inventore salta su Citty, corre da Stella per comunicarle la buona notizia, scopre che lei gi\u00e0 lo sapeva e cos\u00ec si scambiano un bacio. Mentre viaggiano insieme su Citty, l'automobile riprende il volo seguendo il lieto fine del racconto.\nCanzoni/Numeri musicali.\nTesti italiani di Pertitas, direzione musicale di Pietro Carapellucci con la partecipazione del suo complesso vocale.\nI titoli italiani riportati sono quelli ufficiali reperibili sul vinile della colonna sonora che usc\u00ec dopo la distribuzione del film.\nNella trasmissione televisiva di LA7, la canzone finale \u00e8 sostituita da una cover incisa a suo tempo da Rita Pavone.\nDue canzoni scritte per il film ma all'ultimo rimaste soltanto come accompagnamento musicale sono \"Vieni al Luna-Park\" \"Come To the Funfair\" e l\"Inno nazionale di Vulgaria\" \"Vulgarian National Anthem\"; Sono state poi pubblicate con il testo insieme alle altre canzoni del film quando fu distribuita la pellicola. La versione teatrale ha poi recuperato queste due canzoni in una versione vocale. I fratelli Richard M. Sherman e Robert B. Sherman furono anche assunti per scrivere molte nuove canzoni per la produzione teatrale, incluse \"Pensa Vulgariano!\" \"Think Vulgar!\" che \u00e8 stata rimpiazzata nel 2003 con \"Comportati da inglese\" \"Act English\", \"Kiddy-Widdy-Winkies\", \"Lavoro di squadra\" \"Teamwork\" e \"La Samba Bombie\" \"The Bombie Samba\".\nLa canzone \"Citty Citty Bang Bang\" ha fatto da colonna sonora ad uno spot pubblicitario di una nota marca di acqua minerale.\nDistribuzione.\nIl titolo italiano d'epoca \u00e8 \"Citty Citty Bang Bang\", ma in seguito il film \u00e8 divenuto pi\u00f9 conosciuto con quello inglese \"Chitty Chitty Bang Bang\" a causa del DVD che in copertina riporta la variante originale con l'h nel titolo.\nInfluenza culturale.\nAltri film e serie animate hanno parodiato o reinterpretato i brani del film in questione. Riportiamo qui alcuni esempi:"}
{"id": "1637240", "revid": "1573940", "url": "https://it.wikipedia.org/wiki?curid=1637240", "title": "Sitophilus granarius", "text": "La calandra del grano (Sitophilus granarius ()) \u00e8 un piccolo insetto curculionoideo della famiglia Dryophthoridae, noto sin dai tempi degli antichi Romani come infestante dei granai.\nDescrizione.\n\u00c8 un insetto di piccola taglia (circa 2,5\u20134,5\u00a0mm di lunghezza), con elitre di colore bruno-nerastro, con tonalit\u00e0 variabili chiare o scure; presenta un lungo rostro, pi\u00f9 lungo nelle femmine che nei maschi, ed antenne rossastre genicolate. Le ali posteriori sono assenti, per cui \u00e8 incapace di volare; le zampe sono bruno-rossastre.\nLe larve, dalla tipica forma a \"C\", sono lunghe 3,5\u20134,0 mm, di colore bianco-giallastro, con un capo di colore marrone scuro.\nBiologia.\nAlimentazione.\nLa calandra del grano \u00e8 un fitofago che attacca vari cereali in magazzino, con particolare predilezione per il frumento, l'orzo, il mais, i ceci, ma in grado di infestare anche avena, segale, miglio e grano saraceno. Il danno si manifesta sulle cariossidi ed \u00e8 determinato dagli adulti, ma soprattutto dalle larve.\nRiproduzione.\nLa femmina rosicchia il seme creandovi un piccolo buco in cui depone le uova che poi sigilla con un materiale gelatinoso. Lo sviluppo larvale dura 57\u201371 giorni, durante i quali le larve scavano all'interno del seme, passando attraverso quattro mute; completato il quarto stadio formano una cella pupale; l'impupamento dura 5\u201316 giorni, al termine dei quali l'adulto fuoriesce dal seme.\nLa calandra sverna come adulto e compie da 3 a 6 generazioni all'anno.\nParassiti.\n\"Sitophilus granarius\" \u00e8 spesso parassitato dall'imenottero \"Anisopteromalus calandrae\" (Pteromalidae).\nSpecie simili.\nSi ricorda la calandra del riso, \"Sitophilus oryzae\", che provoca sul riso danni analoghi alla specie descritta."}
{"id": "1637242", "revid": "28406", "url": "https://it.wikipedia.org/wiki?curid=1637242", "title": "Isola di Egina", "text": ""}
{"id": "1637254", "revid": "24281", "url": "https://it.wikipedia.org/wiki?curid=1637254", "title": "Do You Remember Rock 'n' Roll Radio", "text": ""}
{"id": "1637256", "revid": "767487", "url": "https://it.wikipedia.org/wiki?curid=1637256", "title": "Wilbur Bascomb", "text": "Bassista di estrazione funky/rock, fu uno dei primi esponenti della fusion anni settanta e fonte di ispirazione per bassisti come Stanley Clarke o Jeff Berlin.\nNel corso della sua carriera ha registrato con artisti come Galt McDermot, Jeff Beck, James Brown e B.B. King."}
{"id": "1637259", "revid": "767487", "url": "https://it.wikipedia.org/wiki?curid=1637259", "title": "William George Horner", "text": "Invent\u00f2 lo zootropio nel 1834.\nLa vita.\nIl padre di William Horner, anch'egli di nome William, era Irlandese da dove, a partire dal 1770, viaggi\u00f2 pregando. John Wesley, un fondatore del Metodismo, incoraggi\u00f2 William Horner padre a raggiungere l'Inghilterra e ad associarsi alla Societ\u00e0 Metodista come ministro. In questo periodo i Metodisti erano membri della Chiesa d'Inghilterra, con la quale la spaccatura avvenne pi\u00f9 tardi nel 1795.\nWilliam figlio, fu educato alla Kingswood School di Bristol. All'et\u00e0 di soli 14 anni divenne assistente professore nel 1800 e professore quattro anni pi\u00f9 tardi. Lasci\u00f2 quindi la Kingswood School per fondarne una sua nel 1809; The Seminary ubicata in Grosvenor Place a Bath.\nLe opere.\nHorner \u00e8 ricordato principalmente per il metodo, la regola di Horner, per risolvere le equazioni algebriche che Augustus De Morgan e altri gli attribuirono.\nPubblic\u00f2 un articolo sul metodo il 1\u00ba luglio del 1819 sulla rivista Philosophical Transactions della Royal Society di Londra.\nMa Fuller \nfece notare che, contrariamente all'opinione di De Morgan, questo articolo non conteneva il metodo, che fu invece pubblicato da Horner solo nel 1830. Fuller scopr\u00ec che Theophilus Holdred, un orologiaio inglese, pubblic\u00f2 il metodo in un articolo del 1820, e paragon\u00f2 il plagio di Horner ad un vero e proprio ladrocinio.\nQuesta discussione \u00e8 alquanto discutibile dal momento che il metodo fu anticipato nel XIX secolo in Europa da Paolo Ruffini (per il quale vinse la medaglia d'oro attribuita a chi avesse migliorato le soluzioni numeriche delle equazioni dalla Societ\u00e0 Italiana per le Scienze Matematiche), ma \u00e8 stato, in ogni caso, considerato da Zhu Shijie in Cina nel XIII secolo. Nel XIX e XX secolo, il metodo di Horner ebbe ampia diffusione nei libri di testo Inglesi e Americani di Algebra. La ragione di questa fama \u00e8 da ricercarsi nel fatto che De Morgan diede al nome e al metodo di Horner larga diffusione in molti dei suoi articoli.\nHorner diede altri contributi alla matematica pubblicando una serie di lavori sulla trasformazione e sulla risoluzione delle equazioni algebriche; egli inoltre applic\u00f2 tecniche simili per la risoluzione delle equazioni funzionali. \nDi un certo valore \u00e8 la soluzione che diede a quello che \u00e8 noto come il \u201cteorema della farfalla\u201d che apparve nella rivista The Gentleman's Diary del 1815.\nIl problema \u00e8 il seguente: se per il punto medio M di una corda PQ di un cerchio si conducono due altre corde AB e CD e le corde AD e BC intersecano PQ rispettivamente in R e S, allora M risulta il punto medio di RS."}
{"id": "1637263", "revid": "599013", "url": "https://it.wikipedia.org/wiki?curid=1637263", "title": "Bullicame", "text": "Il Bullicame (anticamente Bulicame) \u00e8 una sorgente di acqua sulfurea calda (circa 58 \u00b0C), situata appena fuori Viterbo, ad ovest del centro storico cittadino e nelle vicinanze dell'aeroporto.\nIl Bullicame \u00e8 la pi\u00f9 nota delle tante sorgenti termali ed ipotermali alimentate dal grande bacino idrotermale di Viterbo, insieme alle altre sorgenti, Carletti, San Sisto; Bagnaccio, Zitelle, Piazza d'Armi, e tante altre.\nDalla fine del ventesimo secolo la sorgente ha mostrato una progressiva riduzione della portata. \nAl Bullicame \u00e8 intitolata la Bulicame Regio su Io.\nStoria.\nA partire dagli Etruschi fino al Secolo XVIII era sede di bagni termali.\nLa sorgente del Bullicame \u00e8 documentata fin dal primo Medioevo, quale punto di passaggio lungo la Via Francigena. In particolare nell'itinerario di Sigerico, arcivescovo di Canterbury, essa rappresentava la VI tappa (\"Mansio\") in uscita da Roma e la localit\u00e0 era definita \"Sce Valentine\", in ricordo dei \"Santi Valentino e Ilario\", martirizzati nelle vicinanze, secondo la tradizione.\nL'emergenza \u00e8 anche citata da Dante:\nSecondo alcuni commentatori della Commedia il termine \"peccatrici\" potrebbe essere stato trascritto male da \"pettatrici\". Queste ultime erano braccianti che provvedevano a mettere a bagno nell'acqua del Bullicame i fasci di canapa per la macerazione. Infatti, in quel periodo del Medioevo, Viterbo era famosa per la qualit\u00e0 del lino e della canapa che era bianchissima e molto ambita. Un secolo dopo c'\u00e8 un editto del comune che vieta a tutte le meretrici di bagnarsi al Bullicame sotto pena di \"un ducato d'oro e de quactro tracte de corda\".\nCollegamenti esterni.\nSorgenti sulfuree in Viterbo online"}
{"id": "1637265", "revid": "1718925", "url": "https://it.wikipedia.org/wiki?curid=1637265", "title": "Avvelenamento da ferro", "text": "L' Avvelenamento da ferro \u00e8 una condizione clinica caratterizzata dall'assunzione acuta o cronica di ferro. Le manifestazioni tossiche iniziano raggiunta la dose di ferro elementale pari o superiore ai 20 mg/kg. Dosi superiori ai 50 mg/kg si accompagnano con manifestazioni tossiche severe. Generalmente si tratta di sali di ferro quali il solfato e il cloruro. Si manifesta anche un'encefalopatia da ferro se si utilizzano troppi preparati di tale minerale.\nSintomatologia.\nI sintomi e i segni clinici iniziano raggiunta la soglia minima di avvelenamento, e si ravvisano sintomi a livello gastrointestinale. A dose ingerite maggiori si registra febbre, letargia, ipotensione, ittero, iperglicemia, coma, necrosi epatica, convulsioni. Il cloruro di ferro essendo corrosivo provoca anche diarrea ed emorragie\nEziologia.\nTale avvelenamento pu\u00f2 avvenire tramite ingestione, inalazione o assorbimento del ferro.\nEsami.\nUtile si mostra la radiografia dove si pu\u00f2 osservare l'ingestione di pillole del minerale, inoltre si utilizza il test con l'uso di deferoxamina per evincere grazie ad un cambiamento di colore delle urine, la presenza di ferrioxamina.\nTerapie.\nIl trattamento specifico si effettua con la gastrolusi, si utilizza anche la panirrigazione intestinale a cui deve eseguire un controllo per essere certi dell'eliminazione del ferro dal corpo. Se si sono ingerite delle pastiglie devono essere estratte tramite endoscopia."}
{"id": "1637270", "revid": "250984", "url": "https://it.wikipedia.org/wiki?curid=1637270", "title": "Equazioni algebriche", "text": ""}
{"id": "1637271", "revid": "115157", "url": "https://it.wikipedia.org/wiki?curid=1637271", "title": "Gianni Sparapan", "text": "Autore di libri storici, poesie, teatro e racconti che hanno valorizzato e fatto conoscere la lingua veneta, soprattutto nella variante polesana. Ha scritto anche libri di grammatica veneta.\nBiografia.\nHa insegnato per molti anni in diversi istituti superiori della provincia di Rovigo fino al 2000. Ha pubblicato in italiano diversi libri di storia polesana soprattutto sul periodo della Resistenza, in particolare trattando le vicende del gruppo partigiano di Eolo Boccato.\nHa tenuto per diversi anni una rubrica settimanale sulla pagina locale del Gazzettino.\nScrive sulla rivista in dialetto veneto \"Quatro Ciacoe\".\nPoliticamente \u00e8 sempre stato vicino alle posizioni del Partito Socialista Italiano. Nel 2008 ha aderito al Partito Democratico e si \u00e8 candidato alle primarie provinciali di Rovigo tenutesi il 2 marzo 2008."}
{"id": "1637274", "revid": "7", "url": "https://it.wikipedia.org/wiki?curid=1637274", "title": "Nicola Piccinni", "text": ""}
{"id": "1637281", "revid": "237256", "url": "https://it.wikipedia.org/wiki?curid=1637281", "title": "Andrej Kurbskij", "text": ""}
{"id": "1637284", "revid": "767487", "url": "https://it.wikipedia.org/wiki?curid=1637284", "title": "Larr\u00e1inzar", "text": "Larr\u00e1inzar, in precedenza San Andr\u00e9s Larr\u00e1inzar, \u00e8 un comune nello stato del Chiapas, Messico. Conta 20.349 abitanti secondo le stime del censimento del 2010, dei quali 2.364 risiedono nel centro cittadino di Larr\u00e1inzar.\nStoria.\nPrima dell'arrivo dei \"conquistadores\" spagnoli, faceva parte della nazione tzotil. Con l'arrivo dei frati domenicani nei territori \"alti\" del Chiapas gli venne aggiunto l'appellativo di San Andr\u00e9s.\nNel 1934 durante il governo di Vict\u00f3rico R. Grajales, venne cambiato il nome in Larr\u00e1inzar in onore del sig. Lic. Manuel Larr\u00e1inzar.\nNel febbraio del 1944 durante il governo del Dr. Rafael Pascacio Gamboa venne elevato a comune di seconda categoria.\nDal 2011, in seguito alla divisione del \"Sistema de Planeaci\u00f3n\", \u00e8 ubicato nella regione economica \"V - Altos Tzotzil-Tzeltal\" (in precedenza \"II - Altos\").\nToponimia.\nIl nome originale era \"Istacostoc\", che in lingua n\u00e1huatl significa \"Caverna bianca\".\nGeografia fisica.\nConfina a est con Chenalh\u00f3, a sud con San Juan Chamula e a ovest con Bochil e Ixtapa.\nIl clima \u00e8 temperato umido, con piogge abbondanti in primavera. Il territorio \u00e8 attraversato dai fiumi Tiv\u00f3 e Cantel Sucum e la vegetazione prevalente \u00e8 il bosco di pino-quercia.\nLocalit\u00e0.\nLe maggiori localit\u00e0 rurali, oltre al centro urbano di Larr\u00e1inzar, sono (tra parentesi la popolazione al 2010):"}
{"id": "1637286", "revid": "287204", "url": "https://it.wikipedia.org/wiki?curid=1637286", "title": "San Andres Larrainzar", "text": ""}
{"id": "1637288", "revid": "339392", "url": "https://it.wikipedia.org/wiki?curid=1637288", "title": "San Andres Larr\u00e1inzar", "text": ""}
{"id": "1637290", "revid": "339392", "url": "https://it.wikipedia.org/wiki?curid=1637290", "title": "San Andr\u00e9s Larrainzar", "text": ""}
{"id": "1637296", "revid": "287204", "url": "https://it.wikipedia.org/wiki?curid=1637296", "title": "Larrainzar", "text": ""}
{"id": "1637300", "revid": "287204", "url": "https://it.wikipedia.org/wiki?curid=1637300", "title": "Mazatan", "text": ""}
{"id": "1637303", "revid": "149727", "url": "https://it.wikipedia.org/wiki?curid=1637303", "title": "Ferrovia Piacenza-Alessandria", "text": ""}
{"id": "1637318", "revid": "287204", "url": "https://it.wikipedia.org/wiki?curid=1637318", "title": "1 segreto x 2", "text": " \u00e8 un manga di Ai Morinaga che, pubblicato in un primo momento sulla rivista \"Stencil\" della Enix, \u00e8 stato serializzato sul \"Comic Blade\" e poi sul \"Comic Blade Avarus\" della Mag Garden. In Italia i diritti sono stati acquistati dalla Star Comics che ha pubblicato la serie in 8 volumetti nella collana Neverland, dal febbraio 2008 al novembre 2012.\nNel 2005 in Giappone ne \u00e8 stato prodotto anche un live action in formato dorama basato sulla serie intitolato \"Boku to kanojo no XXX\", con Mai Takahashi e Shun Shioya come attori protagonisti.\nTrama.\nLa storia parla di uno studente liceale, Akira Uehara, riservato e sensibile di natura. Nonostante ci\u00f2, \u00e8 innamorato della persona pi\u00f9 violenta della scuola, Nanako Momoi, una ragazza fragile e carina fino a quando non apre la bocca.\nUn giorno Momoi si assenta da scuola per un motivo sconosciuto, e Uehara si offre di portarle a casa i compiti di scuola. Una volta arrivato a casa, la trova aperta ed apparentemente vuota. Decide quindi di entrare e, trovato un passaggio segreto, arriva nel laboratorio dello scienziato pazzo, nonno di Momoi, che usa sua nipote come cavia per la sua nuova invenzione.\nMentre sta per salvarla la situazione si rovescia, in quanto il nonno di Momoi preme \"accidentalmente\" la leva che attiva il macchinario nella stanza col risultato che Momoi e Uehara si ritrovano con i corpi scambiati. Poich\u00e9 in realt\u00e0 le personalit\u00e0 dei due si adattano perfettamente ai nuovi corpi, dopo un iniziale rodaggio i due, nell'attesa che il nonno riesca a riparare la macchina, iniziano a frequentare i loro migliori amici di un tempo costruendo due relazioni romantiche. \nPoco alla volta per\u00f2 lo scambio di personalit\u00e0 inizia a essere scoperto, quasi subito da Sembonji, poi dai genitori di Nanako, infine perfino dall'ingenua Shiina. \nL'autrice tiene aperte tutte le possibilit\u00e0 e la vicenda si risolve nelle ultime tre pagine dell'ultimo numero. "}
{"id": "1637320", "revid": "1265351", "url": "https://it.wikipedia.org/wiki?curid=1637320", "title": "Anna Renzi", "text": "Biografia.\nLa sua attivit\u00e0 presso i palcoscenici ebbe inizio quando ella era diciassettenne. Nel 1639 cant\u00f2 all'ambasciata francese di Roma ne \"La sincert\u00e0 trionfante, overo L'Erculeo ardire\", una dramma di Ottaviano Castelli con le musiche del compositore Angelo Cecchini, e l'anno successivo si esib\u00ec sempre in un dramma del medesimo autore, ma musicato da Filiberto Laurenzi, il quale fu anche suo maestro.\nNello stesso anno giunse a Venezia accompagnata da Laurenzi e per tutti gli anni '40 fu la pi\u00f9 celebre cantante attiva nella citt\u00e0 lagunare. Ivi nel 1641 debutt\u00f2 nel ruolo di \"Deidamia\" ne \"La finta pazza\" di Francesco Sacrati con Atto Melani, opera che inaugur\u00f2 il Teatro Novissimo. \nContinu\u00f2 a cantare nello palcoscenico anno anche l'anno successivo ne \"Il Bellerofonte\" di Sacrati.\nNel 1643, invece, la troviamo nei panni di \"Aretusa\" ne \"La finta savia\" di Laurenzi e di \"Ottavia\" ne \"L'incoronazione di Poppea\", ripresa della celebre opera di Claudio Monteverdi, al Teatro Santi Giovanni e Paolo. La grande fama di cui godeva le permise di firmare contratti che le fruttarono elevate somme di denaro. &lt;br&gt;\nIl 17 giugno 1645 Renzi sigl\u00f2 un contratto di nozze con il romano Roberto Sabbatini, da identificare con un violinista al servizio dell\u2019arciduca Leopoldo Guglielmo d\u2019Asburgo negli anni 1647\u20131650 e poi attivo nelle corti di Monaco, Innsbruck e Neoburgo. Tuttavia non \u00e8 certo che il matrimonio abbia avuto luogo, dato che lo stato coniugale della Renzi non \u00e8 confermato da altre fonti. \nNella seconda met\u00e0 degli anni '40 fu attiva soprattutto al SS. Giovanni e Paolo, dove si esib\u00ec anche in alcune opere dedicate appositamente a lei, come \"Torilda\" e \"Argiope\". Nel 1649-50 collabor\u00f2 con il coreografo Giovan Battista Balbi per l'allestimento dell'opera, \"Deidamia\" a Firenze. Continu\u00f2 ad esibirsi regolarmente nei teatri veneziani fino al 1651. &lt;br&gt;\nNei primi mesi del 1653 cant\u00f2 nel teatro del Falcone a Genova nel \"Cesare amante\" (musica di Antonio Cesti) e nella \"Torilda\" (musica di Francesco Cavalli).&lt;br&gt;\nDall'ottobre 1653 all'agosto 1654 fu al servizio della corte di Innsbruck. Nel luglio 1654 nel teatro di corte cant\u00f2 nella \"Cleopatra\" (titolo alternativo del \"Cesare amante\") di Cesti. &lt;br&gt;\nTornata a Venezia, nel dicembre 1654 cant\u00f2 nell\"'Eupatra\" di Pietro Andrea Ziani al teatro S. Apollinare.&lt;br&gt;\nDall'agosto 1655 ai primi di dicembre di quell'anno fu di nuovo a Innsbruck, dove cant\u00f2 nel ruolo di Dorisbe nell\u2019\"Argia\" con musica di Cesti. L'opera fu replicata in novembre alla presenza della regina Cristina di Svezia in occasione della sua conversione alla confessione cattolica a Innsbruck. &lt;br&gt;\nNel 1657 fece la sua ultima apparizione documentata sulle scene teatrali nel ruolo di Damira ne \"Le fortune di Rodope e Damira\" (musica Pietro Andrea Ziani) nel teatro S. Apollinare.\nNel 1659 lasci\u00f2 Venezia, forse diretta a Roma, per poi ritornarvi nel 1662: da un processo prematrimoniale qui redatto il 24 novembre 1662 sappiamo che Anna Renzi era in procinto di contrarre matrimonio. Dopo questa data non si hanno pi\u00f9 notizie su di lei."}
{"id": "1637322", "revid": "438678", "url": "https://it.wikipedia.org/wiki?curid=1637322", "title": "Topolino e l'isola Neraperla", "text": "Topolino e l'isola Neraperla (\"The Isle of Moola-la\") \u00e8 una storia a fumetti della Walt Disney realizzata da Bill Walsh (testi) e Floyd Gottfredson (disegni), pubblicata in strisce giornaliere sui quotidiani statunitensi dal 21 aprile al 2 ottobre 1952.\nIn Italia \u00e8 stata pubblicata per la prima volta sui numeri 48-51-52-53-54-55-56-57-58-59 di \"Topolino\", in un periodo compreso tra il 10 agosto 1952 e il 25 gennaio 1953. Tale pubblicazione sub\u00ec un singolare e inspiegabile ritardo: nonostante fosse iniziata la prima puntata sul n. 48, la storia riprese solo dal n. 51.\nTrama.\nTopolino, reduce dalla sua ultima avventura (narrata in \"Topolino e l'anello di Re Mida\" del 1952), deve pagare una tassa di 37 milioni di dollari al governo; tra le sue vecchie propriet\u00e0 trova per caso la mappa di un tesoro di perle nere, nascosto nell'isola Neraperla (Moola-La); durante il viaggio verso la singolare isola, Mickey far\u00e0 la conoscenza dell'enorme Mr. Klunch, suo primo compagno di cabina, e del singolare mago Khan-Doo, accompagnato dal suo koala Al."}
{"id": "1637326", "revid": "6923", "url": "https://it.wikipedia.org/wiki?curid=1637326", "title": "SMS Prinz Eugen", "text": "La SMS \"Prinz Eugen\" fu una corazzata della \"k.u.k. Kriegsmarine\" (imperiale e regia Marina austro-ungarica). La nave doveva il suo nome al condottiero e principe Eugenio di Savoia, che aveva combattuto per l'Impero Austriaco contro i turchi nella guerra austro-turca (1683-1699) e contro i francesi nel corso della guerra di successione spagnola. Contemporaneamente, dedicata allo stesso personaggio, operava nella flotta britannica la HMS Prince Eugene. Dopo la fine della prima guerra mondiale vennero varate l'incrociatore leggero \"Eugenio di Savoia\" (classe \"Condottieri\") su commissione della Regia Marina e l'incrociatore pesante \"Prinz Eugen\" per conto della Kriegsmarine.\nLa corazzata SMS \"Prinz Eugen\" faceva parte della classe \"Viribus Unitis\", assieme alle corazzate \"Szent Istv\u00e1n\" (\"Santo Stefano\"), \"Viribus Unitis\" e \"Tegetthoff\".\nVarata nello Stabilimento Tecnico Triestino il 30 novembre 1912, la SMS \"Prinz Eugen\" entr\u00f2 in servizio il 17 luglio 1914, a pochi giorni dallo scoppio della prima guerra mondiale. Come prima azione bellica, il 7 agosto successivo, la corazzata affianc\u00f2 per un giorno gli incrociatori tedeschi \"Goeben\" e \"Breslau\" in viaggio nel Mediterraneo, mentre nei mesi successivi non trov\u00f2 impiego salvo sporadiche uscite di addestramento nell'Adriatico.\nIl 23 maggio 1915, all'entrata in guerra del Regno d'Italia, la \"Prinz Eugen\" partecip\u00f2 al cannoneggiamento delle coste italiane presso Ancona, per poi rimanere alla fonda nei porti di Pola e Fiume fino alla tarda sera dell'8 giugno 1918, quando assieme a gran parte della flotta austro-ungarica salp\u00f2 per il Canale d'Otranto con l'intento di rompere il blocco del canale. L'operazione naufrag\u00f2 tuttavia la notte del 10 giugno, quando giunse la notizia che due MAS italiani avevano intercettato la \"Szent Istv\u00e1n\" al largo di Premuda in Dalmazia, affondandola in quell'operazione che fu poi glorificata col nome di \"Impresa di Premuda\".\nDal 1\u00ba febbraio 1918 ebbe come comandante Mikl\u00f3s Horthy, che dal successivo 27 febbraio divenne l'ultimo comandante in capo della Flotta Imperiale e che sarebbe stato poi reggente d'Ungheria.\nIn seguito alla resa dell'Austria-Ungheria la nave venne catturata dalle forze italiane battendo bandiera italiana dal 5 novembre al 1\u00ba dicembre 1918, per poi essere assegnata nel 1919 alla Francia come bottino di guerra. Il 25 agosto dello stesso anno la corazzata SMS \"Prinz Eugen\" fece quindi rotta per Tolone, dove rimase inutilizzata. Smantellata in parte e privata dell'artiglieria, fu impiegata come nave bersaglio e definitivamente affondata ad opera delle corazzate francesi \"France\", \"Jean Bart\", \"Paris\" e \"Bretagne\" il 28 luglio 1922."}
{"id": "1637327", "revid": "1573940", "url": "https://it.wikipedia.org/wiki?curid=1637327", "title": "Pseudis paradoxa", "text": "La rana paradossale (\"Pseudis paradoxa\" \u00e8 un anfibio anuro della famiglia Hylidae.\nCaratteristiche.\nL'insolito nome le deriva dal fatto che passa nello stadio di girino un tempo insolitamente lungo, tanto da raggiungere, con la coda, i 25 cm di lunghezza. Maturando rimpicciolisce, arrivando ai 5-7 cm dell'adulto.\nConducendo uno stile di vita prevalentemente acquatico, possiede occhi e narici rivolti verso l'alto per stare sotto il pelo dell'acqua, le dita posteriori palmate e la pelle viscida.\nComportamento.\nCome gi\u00e0 detto, vive soprattutto in acqua, specialmente in laghi, stagni e paludi e si nutre di invertebrati acquatici. Per cacciarli, smuove con le zampe il fango, disturbandoli. La femmina depone le uova in un nido schiumoso galleggiante.\nDistribuzione.\nLa rana paradossale \u00e8 diffusa in gran parte del Sudamerica (Argentina, Bolivia, Brasile, Colombia, Paraguay, Per\u00f9 e Venezuela) e nell'isola di Trinidad."}
{"id": "1637335", "revid": "767487", "url": "https://it.wikipedia.org/wiki?curid=1637335", "title": "La Libertad (Chiapas)", "text": "La citt\u00e0 di La Libertad \u00e8 a capo dell'omonimo comune, nello stato del Chiapas, Messico. Conta 1.973 abitanti secondo le stime del censimento del 2005 e le sue coordinate sono 17\u00b041'N 91\u00b043'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VI: SELVA."}
{"id": "1637337", "revid": "1543377", "url": "https://it.wikipedia.org/wiki?curid=1637337", "title": "Aloara di Capua", "text": "Biografia.\nNel 969 suo marito, Pandolfo Testadiferro fu catturato nella Battaglia di Bovino dai bizantini.\nLo \"strategos\" di Bari, Eugenius, cattur\u00f2 Avellino ed assedi\u00f2 Capua e poi Benevento. \nAloara con l'Arcivescovo di Benevento Landolfo I, governarono la citt\u00e0 per difenderla dai bizantini.\nI figli.\nSuo marito mor\u00ec a Capua nel 981 lasciando Aloara con cinque figli:\nLa reggenza.\nLandolfo IV per\u00ec nella Battaglia di Capo Colonna del 982, combattendo per l'imperatore contro i Bizantini ed i Saraceni. \nSuo fratello Landenolfo gli succedette ma, poich\u00e9 era molto giovane, l'imperatore Ottone I lo nomin\u00f2 principe di Capua congiuntamente con la madre Aloara, che lo avrebbe affiancato nel governo per tutta la sua vita. \nQuesto decreto fu confermato anche da Teofano, vedova di Ottone II e reggente durante la minore et\u00e0 di Ottone III. \nAloara govern\u00f2 dal 982 con grande saggezza e coraggio.\nIl fratricidio.\nLandenolfo fu assassinato da un complotto dei suo parenti, nel 993; gli succedette suo fratello Laidolfo, che per\u00f2 fu deposto dall'imperatore Otto III, nel 999, per aver avuto parte nella morte del fratello.\nLa profezia.\nCesare Baronio racconta che San Nilo da Rossano profetizz\u00f2 ad Aloara che, come punizione per l'assassinio dei nipoti di suo marito (che lei aveva messo a morte per paura che potessero interferire con i diritti dei suoi figli) la sua progenie non avrebbe regnato su Capua; una profezia che fu confermata dagli eventi."}
{"id": "1637338", "revid": "287204", "url": "https://it.wikipedia.org/wiki?curid=1637338", "title": "Chateaufort", "text": ""}
{"id": "1637341", "revid": "287204", "url": "https://it.wikipedia.org/wiki?curid=1637341", "title": "Alfredo Marcondes", "text": "Alfredo Marcondes \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637345", "revid": "156618", "url": "https://it.wikipedia.org/wiki?curid=1637345", "title": "Sophia di Hannover", "text": ""}
{"id": "1637347", "revid": "287204", "url": "https://it.wikipedia.org/wiki?curid=1637347", "title": "\u00c1lvares Machado", "text": "\u00c1lvares Machado \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637351", "revid": "287204", "url": "https://it.wikipedia.org/wiki?curid=1637351", "title": "Anhumas", "text": "Anhumas \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637352", "revid": "1718925", "url": "https://it.wikipedia.org/wiki?curid=1637352", "title": "Trattato dell'Aia (1720)", "text": "Il trattato dell'Aia del 1720 chiuse la guerra tra Gran Bretagna, Francia, Austria e Paesi Bassi e Impero Spagnolo, iniziata di fatto nell'estate del 1717 quando un contingente di 8.000 soldati spagnoli sbarc\u00f2 in Sardegna, allora parte dell'impero asburgico. Il conflitto aveva visto fronteggiarsi le quattro potenze europee, Gran Bretagna, Francia, Austria e Paesi Bassi, contro la Spagna di Filippo V e del cardinale Alberoni. Fu siglato a L'Aia il 20 febbraio 1720.\nLa Spagna usciva sconfitta dalla guerra, principalmente grazie all'intervento della flotta inglese che a Capo Passero (Siracusa) distrusse gran parte di quella spagnola rendendo difficile alla Spagna il sostegno alle sue truppe sbarcate prima in Sardegna e poi in Sicilia. Il trattato fu in gran parte una conferma di quello di Utrecht (marzo-aprile 1713), che aveva chiuso la guerra di successione spagnola.\nLa Spagna ne usc\u00ec profondamente colpita perdendo i suoi possedimenti europei, ancorch\u00e9 Filippo V fosse stato confermato sul trono spagnolo; il sovrano iberico ottenne per\u00f2 che il figlio Carlo, avuto dalla consorte Elisabetta, subentrasse ai Farnese come duca di Parma e Piacenza e granduca di Toscana alla estinzione prossima della linea maschile dei Farnese e di quella dei Medici, dei quali Elisabetta era anche l'erede legittima per parte di nonna. Infatti, il duca Francesco Farnese (1678 \u2013 1727) non aveva figli ed il fratello Antonio (1679 \u2013 1731) all'epoca non era ancora sposato. Nonostante Antonio si fosse preoccupato di sposarsi per assicurare alla dinastia un erede, al subentro come duca al fratello, ci\u00f2 non avvenne. In Toscana, era allora regnante il granduca Cosimo III de' Medici (1642 \u2013 1723), ormai piuttosto anziano; i possibili discendenti, dopo la morte senza eredi di Ferdinando de' Medici (1663 \u2013 1713), si erano ridotti ad uno, Giangastone de' Medici (1671 \u2013 1737), del quale era nota l'omosessualit\u00e0, sposato dal 1697 ad Anna Maria Francesca di Sassonia-Lauenburg, ma ormai separato dalla moglie e privo di eredi.\nIl trattato dispose inoltre che il Regno di Sicilia fosse assegnato all'Austria, anzich\u00e9 rimanere a Vittorio Amedeo II di Savoia, al quale fu assegnato in cambio il Regno di Sardegna."}
{"id": "1637353", "revid": "287204", "url": "https://it.wikipedia.org/wiki?curid=1637353", "title": "Caiabu", "text": "Caiabu \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637356", "revid": "154893", "url": "https://it.wikipedia.org/wiki?curid=1637356", "title": "Thug On Da Line", "text": "Thug On Da Line \u00e8 il secondo album del rapper Krayzie Bone, pubblicato il 28 agosto 2001 sotto le case discografiche \"ThugLine Records\", \"Ruthless Records\" e \"Loud Records\".\nInformazioni.\nIl disco include i featuring principali di Kelis, Tiffany, Wish Bone e Sade Adu. Le produzioni sono quelle dello stesso Krayzie Bone, The Neptunes, Irv Gotti, Tim Feehan, Damizza, Def Jef e L. T. Hutton.\nL'unico singolo estratto dall'album \u00e8 \"Hard Time Hustlin'\", in collaborazione con Sade Adu.\n\"Thug On da Line\" ha raggiunto la posizione n.27 della \"Billboard 200\" e la n.13 della \"Billboard Top R&amp;B/Hip-Hop Albums\" ed \u00e8 diventato disco d'oro. Amazon.com lo ha inoltre certificato uno dei migliori album dell'anno."}
{"id": "1637357", "revid": "1573940", "url": "https://it.wikipedia.org/wiki?curid=1637357", "title": "Argento Soma", "text": " \u00e8 un anime televisivo, trasmesso su TV Tokyo dal 6 ottobre 2000 al 22 marzo 2001. Il titolo viene anche pronunciato come , che vuol dire \"Il corpo d'argento\" in greco.\nOltre alla serie regolare esiste un OAV, .\nTrama.\nNell'anno 2054, misteriose creature aliene hanno attaccato la Terra, puntando ad una zona precisa situata in Canada. Non sapendo cosa vogliano gli alieni, le Nazioni Unite formano un corpo speciale chiamato FUNERAL per combattere gli invasori. Cinque anni dopo, nel 2059, la battaglia \u00e8 nel vivo. Takuto Kaneshiro \u00e8 un tipico studente universitario, iscritto ad ingegneria aeronautica. Con lui \u00e8 iscritta la sua fidanzata Maki Agata, assistente del loro professore. Ma un giorno che Takuto va a visitare la sua ragazza al laboratorio, scopre che gli esperimenti del professore consistono nel cercare di dare vita ad una creatura ottenuta \"assemblando\" pezzi di alieni e ribattezzata \"Frankie\". L'esperimento riesce e Frankie si risveglia, ma uccide Maki e il professore, mentre Takuto sopravvive ma rimane con met\u00e0 volto paralizzato. Tempo dopo, l'enigmatico Mr. X d\u00e0 a Takuto l'opportunit\u00e0 di diventare Ryu Soma, nuovo membro del FUNERAL. Per vendicare Maki, Takuto accetta l'offerta. ma ci\u00f2 che Takuto non sa \u00e8 che Frankie adesso lavora col FUNERAL, insieme ad una ragazza di nome Hattie, che comunica telepaticamente con l'alieno e che \u00e8 identica a Maki. Tuttavia alla fine anche Ryu accetter\u00e0 la presenza di Frankie.\nMa cosa sono in realt\u00e0 questi alieni? E cosa cercano nel \"punto di raduno\" in Canada?"}
{"id": "1637359", "revid": "287204", "url": "https://it.wikipedia.org/wiki?curid=1637359", "title": "Caiu\u00e1", "text": "Caiu\u00e1 \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637360", "revid": "126257", "url": "https://it.wikipedia.org/wiki?curid=1637360", "title": "Parco della Martesana", "text": "Il parco della Martesana \u00e8 un'area verde di Milano. Si trova nel quartiere di Gorla, lungo il Naviglio Martesana.\nStoria.\nCreato nel 1978 sebbene la relativa area fosse gi\u00e0 prevista a verde nel piano regolatore generale del 1953, \u00e8 attraversato dalla pista ciclabile che costeggia il naviglio della Martesana dalla Cassina de' Pomm a Cassano d'Adda per uno sviluppo complessivo di trenta chilometri.\nDal 15 maggio 2006 il parco \u00e8 intitolato ai martiri della libert\u00e0 iracheni vittime del terrorismo.\nAlberi e attrezzature.\nSotto l'aspetto vegetazionale domina la robinia, ma sono numerose anche altre specie, tra cui segnaliamo almeno quattro variet\u00e0 di acero (americano, argentato, di monte e riccio), il carpino bianco, la farnia, la quercia rossa, l'olmo e il tiglio selvatico. Le rive della Martesana sono frequentate da pescatori e in quel tratto del naviglio viene talvolta anche fissato un campo per gare di pesca.\nSulla sponda opposta a via Stamira d'Ancona, nel 2010 sono terminati i lavori di restauro di quanto rimaneva della neogotica Villa Angelica della cui torretta esagonale \u00e8 rimasto un solo piano. \u00c8 stata anche la sede della Canottieri Gorla.\nAl centro del parco si trova un moderno ampio teatro con annesso un centro polifunzionale per attivit\u00e0 socioculturali: il lato sinistro \u00e8 gestito da volontari ed \u00e8 sede del Circolo Iam , il lato destro \u00e8 sede di un c.a.m. (centro aggregazione multifunzionale) del Municipio 2 . Davanti al teatro \u00e8 collocata un'ampia area giochi, mentre i quattro spazi riservati ai cani sono collocati ai bordi."}
{"id": "1637361", "revid": "287204", "url": "https://it.wikipedia.org/wiki?curid=1637361", "title": "Emilian\u00f3polis", "text": "Emilian\u00f3polis \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637363", "revid": "92723", "url": "https://it.wikipedia.org/wiki?curid=1637363", "title": "Nicol\u00f2 Bobone", "text": "Biografia.\nEra nipote del papa Celestino III che lo nomin\u00f2 cardinale nel 1192 o 1193 assegnandogli la diaconia di Santa Maria in Cosmedin, da lui tenuta in precedenza.\nPartecip\u00f2 alla canonizzazione di San Giovanni Gualberto e ai comizi di Innocenzo III sotto il cui pontificato mor\u00ec nel 1200 circa come si pu\u00f2 dedurre da una bolla di Innocenzo III del 1199."}
{"id": "1637366", "revid": "8911", "url": "https://it.wikipedia.org/wiki?curid=1637366", "title": "I precetti di Chirone (Esiodo)", "text": ""}
{"id": "1637369", "revid": "466539", "url": "https://it.wikipedia.org/wiki?curid=1637369", "title": "Jennifer Tisdale", "text": "Biografia.\nSorella di Ashley Tisdale, \u00e8 sposata dal 7 agosto 2009 con Shane McChesnie. La coppia ha una figlia, Mikayla Dawn, nata il 13 febbraio 2010."}
{"id": "1637370", "revid": "8911", "url": "https://it.wikipedia.org/wiki?curid=1637370", "title": "Melampodia (Esiodo)", "text": ""}
{"id": "1637371", "revid": "124123", "url": "https://it.wikipedia.org/wiki?curid=1637371", "title": "Marianna Longa", "text": "Biografia.\nOriginaria di Livigno, ottenne il primo risultato di rilievo in campo internazionale ai Mondiali juniores del 1999, quando vinse il bronzo nella 5\u00a0km a tecnica classica. Non gareggi\u00f2 dal 25 marzo 2007 al 2 marzo 2008 .\nIn Coppa del Mondo debutt\u00f2 il 17 marzo 2000 nella 5\u00a0km a tecnica classica di Bormio (39\u00aa), ottenne il primo podio il 7 febbraio 2004 nella staffetta di La Clusaz (3\u00aa) e la prima vittoria il 30 gennaio 2009 nella 10\u00a0km a tecnica libera con partenza in linea di Rybinsk, davanti alla compagna di squadra Arianna Follis. Un mese dopo conquist\u00f2 l'argento nella 10 chilometri a tecnica classica e il bronzo nella sprint a squadre ai Mondiali di Liberec.\nIn carriera partecip\u00f2 a due edizioni dei Giochi olimpici invernali, (20\u00aa nella 10\u00a0km, 33\u00aa nella 30\u00a0km, 6\u00aa nella staffetta) e (18\u00aa nella 10 km, 11\u00aa nella 30 km, 7\u00aa nell'inseguimento, 4\u00aa nella staffetta), e a quattro dei Campionati mondiali.\nAnnunci\u00f2 il suo ritiro dalle compitezioni al termine della stagione 2010-2011.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:MS = partenza in lineaTC = tecnica classicaTL = tecnica libera"}
{"id": "1637378", "revid": "287204", "url": "https://it.wikipedia.org/wiki?curid=1637378", "title": "Euclides da Cunha Paulista", "text": "Euclides da Cunha Paulista \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima.\nStoria.\nIl distretto di Euclides da Cunha Paulista venne creato il 23 dicembre 1981, dalla divisione dei territori del municipio di Teodoro Sampaio. Venne riconosciuto come municipio il 9 gennaio 1990.\nGeografia fisica.\nEvoluzione demografica.\nDati del Censimento - 2004\nPopolazione: 10.214\nDensit\u00e0 (ab./km\u00b2): 17,70\nMortalit\u00e0 infantile fino ad 1 anno (su mille): 14,48\nAspettativa di vita (anni): 72\nFertilit\u00e0 (figli per ogni donna): 2,80\nTasso di Alfabetizzazione: 92,28%*"}
{"id": "1637381", "revid": "187795", "url": "https://it.wikipedia.org/wiki?curid=1637381", "title": "Nazionale di calcio del Somaliland", "text": ""}
{"id": "1637383", "revid": "287204", "url": "https://it.wikipedia.org/wiki?curid=1637383", "title": "Indiana (San Paolo)", "text": "Indiana \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637384", "revid": "1305772", "url": "https://it.wikipedia.org/wiki?curid=1637384", "title": "Rock &amp; Roll Over Tour", "text": "Rock &amp; Roll Over Tour \u00e8 un tour intrapreso dal gruppo hard rock statunitense Kiss, per promuovere l'album \"Rock'n Roll Over\". Nella parte finale del tour, intrapreso tra il 26 novembre 1976 e il 4 aprile 1977, i Kiss per la prima volta nella loro storia terranno alcune esibizioni in Giappone, tra cui quattro al Nippon Budokan di Tokyo.\nScaletta.\nLa scaletta riportata \u00e8 stata proposta durante i due spettacoli del 2 aprile 1977 al Nippon Budokan di Tokyo."}
{"id": "1637385", "revid": "187795", "url": "https://it.wikipedia.org/wiki?curid=1637385", "title": "Nazionale di calcio del Tibet", "text": ""}
{"id": "1637391", "revid": "37056", "url": "https://it.wikipedia.org/wiki?curid=1637391", "title": "La discesa all'Ade di Pir\u00ectoo (Esiodo)", "text": ""}
{"id": "1637392", "revid": "287204", "url": "https://it.wikipedia.org/wiki?curid=1637392", "title": "Narandiba", "text": "Narandiba \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637393", "revid": "1305772", "url": "https://it.wikipedia.org/wiki?curid=1637393", "title": "I poeti maledetti", "text": "I poeti maledetti \u00e8 il titolo che Paul Verlaine diede alla sua opera uscita nella sua prima edizione nel 1884 e comprendente alcune tra le migliori opere di Tristan Corbi\u00e8re, Arthur Rimbaud e St\u00e9phane Mallarm\u00e9.\nIn seguito nel 1888 usc\u00ec una edizione rinnovata nella quale l'autore aggiunse anche le opere di Marceline Desbordes-Valmore, Villiers de l'Isle-Adam e Pauvre Lelian - pseudonimo dello stesso Paul Verlaine, utilizzato in un suo tentativo di restare nell'anonimato. La scelta di ampliare l'opera \u00e8 da alcuni criticata in quanto si accusa l'autore di far venire cos\u00ec a mancare l'incisivit\u00e0 che caratterizzava l'opera originale.\nMa a Verlaine va riconosciuto senz'altro il grande merito grazie a quest'opera di aver reso celebri autori, che altrimenti sarebbero senz'altro rimaste figure sconosciute.\nVerlaine stesso spiega che per \"poeti maledetti\", intende \"poeti assoluti\", \"assoluti per l'immaginazione, assoluti nell'espressione\".\nSi nota subito in questa scelta l'assenza di Charles Baudelaire ma la sua esclusione \u00e8 giustificata dal raggruppamento degli autori in un arco di tempo ristretto in cui essi operarono, un periodo che trova il suo baricentro nel 1873, anno in cui appaiono \"Una stagione all'inferno\" di Rimbaud e \"Gli amori gialli\" di Corbi\u00e8re.\nLes Po\u00e8tes Maudits.\nAnche nella prosa Verlaine ha uno stile impeccabile, chiaro, esaltante; punteggiati di aneddoti di prima mano appaiono i commenti riguardanti i poeti \"maudits\" inseriti in questa sua raccolta, che Paul Verlaine ebbe la ventura e la fortuna di frequentare personalmente. \nIl mito del Poeta maledetto.\nLa figura dell'artista maledetto ricorrente in questo periodo assume una dimensione mitica. Con questo aggettivo si denota la tendenza di molti intellettuali a profanare i valori e le convenzioni della societ\u00e0 borghese e a scegliere deliberatamente, come gesto di supremo rifiuto, il male e l'abiezione. L'artista diventa colui che sceglie la via dell'autoannientamento per discostarsi dai valori di una societ\u00e0 che non lo comprende, si compiace dunque di una vita misera caratterizzata dal vizio della carne, le sregolatezze e dall'abuso di alcool e droghe.\nImpulsi distruttivi, attrazione per la morte e rifiuto per la societ\u00e0 borghese sono elementi che accomunano i poeti maledetti e li rendono esponenti del Decadentismo.\nGalleria d'immagini.\nI ritratti dei Poeti Maledetti seguenti sono inclusi nell'edizione del 1888. "}
{"id": "1637395", "revid": "287204", "url": "https://it.wikipedia.org/wiki?curid=1637395", "title": "Piquerobi", "text": "Piquerobi \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1637400", "revid": "2212704", "url": "https://it.wikipedia.org/wiki?curid=1637400", "title": "Anomodontia", "text": "Gli anomodonti (Anomodontia ) costituiscono un gruppo di terapsidi per la maggior parte erbivori, estremamente diversificati e vissuti tra il Permiano medio e il Triassico superiore (260-210 milioni di anni fa).\nOrigine ed evoluzione.\nLa loro origine viene fatta risalire ad alcuni terapsidi primitivi del Permiano medio; in ogni caso, i primi anomodonti furono piccoli animali dalla dieta insettivora o erbivora, che gi\u00e0 avevano iniziato ad acquisire insolite caratteristiche craniche. Tra queste forme sono da ricordare \"Eodicynodon\", \"Biseridens\", \"Tiarajudens\", \"Anomocephalus\", \"Patranomodon\", i venjukoviamorfi (Venjukoviamorpha) e i dromasauri (Dromasauria).\nNel Permiano medio apparvero anche i primi dicinodonti (Dicynodontia), animali dal corpo tozzo e muniti di soli due denti, che furono i soli anomodonti a sopravvivere nel Permiano superiore. Questi animali divennero gli erbivori pi\u00f9 diffusi e di maggior successo della loro epoca, andando a occupare varie nicchie ecologiche, come quelle dei grandi erbivori brucatori e dei piccoli scavatori di tane.\nSolo due famiglie di dicinodonti sopravvissero all'estinzione di fine Permiano; una di queste, i listrosauridi (Lystrosauridae), diede origine ai giganteschi kannemeyeriidi (Kannemeyeriidae); questi ultimi erano grandi animali muniti di becco, che divennero gli erbivori dominanti negli ecosistemi del Triassico; alla fine del periodo i cambiamenti climatici (forse l'aumento dell'aridit\u00e0) caus\u00f2 il loro declino e la loro scomparsa.\nClassificazione.\nFilogenesi.\nCladogramma modificato da Liu \"et al.\" (2009):\nDi sotto viene mostrato un cladogramma da Kammerer \"et al.\" (2013). La matrice di dati di Kammerer \"et al.\" (2013), una lista di caratteristiche usata nell'analisi, era basata su quella di Kammerer \"et al.\" (2011), uno studio in cui veniva compiuta una revisione tassonomica del genere \"Dicynodon\". \nA causa di ci\u00f2, molte delle relazioni trovate da Kammerer \"et al.\" (2013) sono le stesse riscontrate da Kammerer \"et al.\" (2011). In ogni caso, alcuni taxa sono stati aggiunti nell'analisi, tra cui \"Tiarajudens\" \"Eubrachiosaurus\", \"Shaanbeikannemeyeria\", \"Zambiasaurus\" e molti taxa di \"outgroup\" (al di fuori di Anomodontia), mentre altri taxa sono stati ri-codificati. Come in Kammerer \"et al.\" (2011), le interrelazioni dei dicinodontoidi non-kannemeyeriiformi sono poco supportati e quindi variano tra le analisi."}
{"id": "1637405", "revid": "2014155", "url": "https://it.wikipedia.org/wiki?curid=1637405", "title": "Landenolfo II di Capua", "text": "Biografia.\nUno dei figli minori di Pandolfo Testadiferro, Landenolfo era molto giovane quando sal\u00ec al trono e quindi govern\u00f2 sotto la reggenza di sua madre Aloara fino alla morte di lei, nel 992.\nL'anno successivo, nel periodo della Pasqua, Landenolfo fu assassinato da un gruppo di rivoltosi istigato da suo fratello Laidolfo, conte di Teano.\nFu sepolto il 21 aprile in San Benedetto a Capua."}
{"id": "1637408", "revid": "76963", "url": "https://it.wikipedia.org/wiki?curid=1637408", "title": "Teresa Palmer", "text": "Biografia.\nChiamata Teresa dalla madre in onore di Madre Teresa di Calcutta, Teresa nasce ad Adelaide, in Australia, figlia unica di Kevin Palmer, un investitore e Paula Sanders, infermiera e missionaria. I suoi genitori divorziano quando ha tre anni. Ha due fratellastri e due sorellastre dal nuovo legame del padre. Ha frequentato il Mercedes College, una scuola privata cattolica ed era stata accettata all'universit\u00e0 per studiare giornalismo e insegnamento, ma lascia gli studi per diventare attrice.\nCarriera.\nLa sua prima interpretazione \u00e8 stata come comparsa nell'horror semi-biografico di matrice australiana \"Wolf Creek\". Nel 2006 ha figurato come personaggio di secondo piano in \"The Grudge 2\". Il successo \u00e8 giunto lo stesso anno interpretando un ruolo da protagonista nel film drammatico \"\"; film che le ha fatto guadagnare una nomination nella categoria \"Miglior attrice\" agli Australian Film Institute Awards. Nel 2007 ha avuto la parte di co-protagonista nel film \"Jumper - Senza confini\", durante le riprese ha abbandonato il ruolo in favore di Rachel Bilson. Avrebbe dovuto interpretare Talia al Ghul nel film di George Miller dedicato alla Justice League of America, \"Justice League: Mortal\", che a causa dello sciopero degli sceneggiatori e a vari problemi produttivi non venne mai realizzato. \nNel 2010 Teresa interpreta Becky nel film \"L'apprendista stregone\" con Nicolas Cage e Jay Baruchel. \nNel 2011, ha interpretato il numero 6 nel film \"Sono il Numero Quattro\" con Alex Pettyfer e Dianna Agron. \nNel 2013 interpreta la parte di Julie Grigio nel film \"Warm Bodies\" con Nicholas Hoult e Dave Franco. \nNel 2016 appare sul grande schermo in diverse parti, segnatamente Samsara 'Sam' Dietz nel film \"Point Break\", Gabby nel film \"La scelta - The Choice\", basato sul il libro di Nicholas Sparks \"La scelta\", Rebecca nel film \"Lights Out - Terrore nel buio\" e infine Dorothy ne \"La battaglia di Hacksaw Ridge\".\nVita privata.\nNel settembre 2012 inizia una relazione con l'attore e regista Mark Webber. La coppia si sposa il 21 dicembre 2013 in Messico. Il 17 febbraio 2014 \u00e8 nato il loro primo figlio, Bodhi Rain e il 12 dicembre 2016, ad Adelaide, nasce il secondogenito Forest Sage Palmer. Il 12 aprile 2019 nasce la sua terza bambina, Poet Lake Palmer e il 17 agosto 2021 d\u00e0 alla luce la quarta figlia, Prairie Moon.\nIl marito ha un figlio nato nel 2008 da una precedente relazione. \n\u00c8 amica dell'attrice Phoebe Tonkin, con cui nel 2012 ha creato il sito web \"Your Zen Life\".\nDoppiatrici italiane.\nNelle versioni in italiano, Teresa Palmer \u00e8 stata doppiata da:"}
{"id": "1637409", "revid": "110157", "url": "https://it.wikipedia.org/wiki?curid=1637409", "title": "Navigium Isidi", "text": "Il Navigium Isidis (\"la nave di Iside\") era un rito in maschera molto festoso dedicato alla vicenda della dea Iside; ella fece risorgere il suo sposo Osiride dopo aver ritrovato, viaggiando per mari, tutte le parti del suo corpo smembrato. La celebrazione della vicenda di Iside venne diffusa nella religione romana in tutto l'impero verso il 150 d.C. La festa, che si teneva nella prima luna piena dopo l'equinozio di primavera, consisteva in un corteo in maschera in cui un'imbarcazione di legno veniva ornata di omaggi floreali. Con la tradizione cattolica il \"Navigium Isidis\" \u00e8 stato diviso in Pasqua (resurrezione dello smembrato dopo l'equinozio di primavera), e Carnevale (\"carrus navalis\", la processione delle maschere).\nOrigini egiziane.\nIn questo rito, Iside veniva celebrata in quanto simbolo del Principio femminile e della sua fertilit\u00e0, che domina l'esistente. Nell'originario mito egizio, Iside viaggia per mari alla ricerca delle parti del corpo dello smembrato marito Osiride; le ritrova tutte, tranne il fallo, le ricompone e lo fa risorgere.\nNel rito romano, veniva costruita come arca un'imbarcazione di legno ornata di omaggi floreali, la quale veniva prima fatta trasportare dalle acque del Tevere, poi seguita dalla folla in maschera che compiva, la maggior parte delle volte, riti canori.\nCollocazione temporale, Pasqua e Carnevale.\nIl \"Navigium Isidis\" si teneva in data variabile corrispondente alla prima luna piena seguente l'equinozio di primavera. Il \"Navigium Isidis\" \u00e8 stato poi sostituito dalla celebrazione della resurrezione di Cristo, la Pasqua cristiana, dopo che, nel 391, il cattolicesimo venne ufficializzato come religione dell'Impero Romano; la Pasqua ha mantenuto la datazione legata alla prima luna piena dopo l'equinozio di primavera. Per evitare la sovrapposizione tra Pasqua e \"Navigium Isidis\", il Navigium venne spostato indietro di quaranta giorni, edulcorato e rinominato in Carnevale (\"carrus navalis\"). La festa del \"Navigium Isidis\" \u00e8 stata quindi divisa in due dalla Chiesa Cattolica: la parte della resurrezione dello smembrato Osiride \u00e8 confluita nella Pasqua; la parte della processione delle maschere \u00e8 confluita nel Carnevale.\nDescrizione di Apuleio.\nApuleio, nel suo romanzo \"Le metamorfosi\", ha descritto il \"Navigium Isidis\"; le navi di Nemi dell'imperatore Caligola erano probabilmente dedicate a questo rito, in quanto corrispondono alla descrizione di Apuleio."}
{"id": "1637411", "revid": "29244", "url": "https://it.wikipedia.org/wiki?curid=1637411", "title": "Jennifer Kelly Tisdale", "text": ""}
{"id": "1637412", "revid": "436907", "url": "https://it.wikipedia.org/wiki?curid=1637412", "title": "Be Quick or Be Dead", "text": "Be Quick or Be Dead \u00e8 un singolo del gruppo musicale britannico Iron Maiden, pubblicato il 13 aprile 1992 come primo estratto dal nono album in studio \"Fear of the Dark\".\nDescrizione.\nIl brano \u00e8 una severa condanna ai numerosi scandali politici scoppiati nel periodo in cui \u00e8 stata scritta la canzone tra cui spicca lo scandalo bancario di Robert Maxwell. Contrariamente a quanto pu\u00f2 sembrare a prima occhiata la traduzione del titolo non \u00e8 \"sii veloce o sei morto\", bens\u00ec \"(che) sia vivo o sia morto\". Il verbo \"to be\" cos\u00ec coniugato indica infatti il congiuntivo, mentre \"quick\", che in effetti significa anche \"veloce\", in questo caso ha origine dall'anglosassone \"cwic, che significa \"vivo\".\"\nIl singolo contiene le b-side \"Nodding Donkey Blues\", \"Space Station #5\" (cover di un brano dei Montrose) e \"Bayswater Ain't a Bad Place to Be\", una commedia recitata da Bruce Dickinson (accompagnato dalla chitarra acustica di Janick Gers) in cui imita e deride il manager Rod Swallwood."}
{"id": "1637413", "revid": "729019", "url": "https://it.wikipedia.org/wiki?curid=1637413", "title": "Stazione di Golfo Aranci", "text": "La stazione di Golfo Aranci \u00e8 una stazione ferroviaria al servizio del comune di Golfo Aranci, lungo la ferrovia Cagliari-Golfo Aranci.\nStoria.\nLa necessit\u00e0 di costruire una stazione nell'abitato di Golfo Aranci fu dettata dalla decisione, nel 1881, di spostare l'attracco delle navi postali e passeggeri da Terranova Pausania (divenuta poi Olbia) al porto di Golfo Aranci, all'epoca frazione della citt\u00e0 gallurese. Questa decisione, fonte di aspre battaglie campanilistiche tra gli abitanti dei due centri, port\u00f2 la Compagnia Reale delle Ferrovie Sarde, che in quello stesso periodo aveva ultimato la ferrovia tra Cagliari e Terranova Pausania, ad allungare la linea costruendo ulteriori 23\u00a0km di binari tra la stazione centrale di Terranova e il porto di Golfo Aranci, collegato dai piroscafi con Civitavecchia.\nIl tronco Terranova-Golfo Aranci fu inaugurato il 1\u00ba luglio 1883, e con esso anche lo scalo golfarancino, il quale il 21 aprile 1899 ospit\u00f2 anche il treno dei reali: infatti durante la visita di Umberto I e di Margherita di Savoia in Sardegna, il Re e la Regina percorsero l'intero tragitto tra la stazione di Cagliari e quella di Sassari e poi verso Golfo Aranci dove poi imbarcarono sul Savoia per presenziare la mattina del 22 alla rassegna navale della squadra italiana e inglese. \nSempre in quei decenni la stazione di Golfo Aranci era dotata anche di un piccolo albergo, da rilevare per\u00f2 che la costruzione delle infrastrutture ferroviarie port\u00f2 al parziale danneggiamento del vicino pozzo sacro di Milis, risalente all'epoca nuragica e sottoposto a scavi archeologici pochi anni dopo l'inaugurazione dello scalo.\nNel 1920 la stazione pass\u00f2 alle Ferrovie dello Stato, in seguito lo scalo assunse una certa importanza nel secondo dopoguerra quando le FS decisero di istituire un regolare servizio di traghetti attrezzati al trasporto di passeggeri, automezzi e carri ferroviari provenienti e diretti a Civitavecchia, inaugurato nel 1961. L'infrastruttura ferroviaria della stazione fu potenziata per ospitare la maggior quantit\u00e0 di carri merci in transito, inoltre il vicino porto fu attrezzato per le esigenze delle navi FS, e con esso anche lo scalo ferroviario di Golfo Aranci Marittima e il relativo collegamento con la stazione centrale.\nIl collegamento con Golfo Aranci Marittima tuttavia fu progressivamente chiuso al transito passeggeri, per questo i treni che effettuavano il servizio di trasporto pubblico trovarono nella stazione il nuovo capolinea. Il traffico merci nell'impianto \u00e8 andato in diminuzione con gli anni sino a diventare occasionale, per via della progressiva dismissione di navi e collegamenti da e verso Civitavecchia, dal 2010 attivi solo \"a chiamata\" e con relazioni espletate non pi\u00f9 col porto laziale ma con quello di Messina.\nStrutture e impianti.\nCostruita lungo la ferrovia Cagliari-Golfo Aranci, a livello infrastrutturale la stazione \u00e8 dotata di un fascio principale composto da sette binari a scartamento ordinario, di cui il primo di corsa (direzione Cagliari), normalmente impiegato per il servizio viaggiatori, pi\u00f9 cinque binari passanti (dal due al sei), tutti dotati di estensioni tronche ad eccezione del binario cinque, ed il binario sette tronco. I binari due e tre sono anch'essi attrezzati per ricevere treni passeggeri, con la presenza di una banchina comune tra loro; dal binario sei oltre al binario sette hanno origine anche due ulteriori tronchini, inoltre nei pressi del suo fine corsa in direzione est da esso si accede alla piattaforma girevole dello scalo, costruita a ridosso della torre dell'acqua di stazione.\nIl fascio binari della stazione prosegue verso sud ben oltre il fabbricato viaggiatori (l'asse estremo \u00e8 situato ad oltre un chilometro di distanza dall'area passeggeri), tuttavia ad alcune centinaia di metri circa dal fascio principale \u00e8 presente il primo degli scambi che, in regresso, permettono di raggiungere la vicina stazione di Golfo Aranci Marittima.\nIl controllo del movimento avviene di norma in remoto, non essendo la stazione presenziata. Tuttavia il traffico ferroviario pu\u00f2 venire all'occorrenza gestito in loco, in particolare nel caso di invio di treni da o per Golfo Aranci Marittima (unico scalo marittimo sardo attrezzato per l'imbarco di rotabili su traghetti ferroviari): in tal caso al personale addetto spetta anche il controllo della tratta tra le due stazioni, la cui percorrenza \u00e8 ammessa solo con l'accompagnamento dei convogli.\nSono presenti nell'impianto anche alcuni edifici di servizio: il maggiore \u00e8 il fabbricato viaggiatori, costruzione a pianta rettangolare estesa su due piani di sviluppo, originariamente nata col primo piano adibito ad albergo e ristorante, poi impiegato come foresteria. A nord dello stesso si trova un altro fabbricato, adibito a finalit\u00e0 di servizio, mentre un ulteriore piccolo edificio si trova sul fianco sud di quello principale. A ridosso dell'impianto \u00e8 presente anche un ex dormitorio per i ferrovieri, in stato di abbandono. \nMovimento.\nLo scalo \u00e8 servito dai treni regionali di Trenitalia, tutte le relazioni che interessano l'impianto hanno come altro capolinea la stazione di Olbia.\nServizi.\nL'impianto dal punto di vista commerciale \u00e8 classificato in categoria \"bronze\" da parte di RFI ed \u00e8 dotato di diversi servizi per i passeggeri tra cui una biglietteria automatica (che ha sostituito l'originaria biglietteria a sportello presente in passato nell'edificio), una sala d'attesa e servizi igienici.\nL'accesso ai binari attrezzati per il servizio viaggiatori \u00e8 garantito da due banchine, una dotata di pensilina attigua al fabbricato viaggiatori e al servizio del binario uno; l'altra comune ai binari due e tre e collegata all'altra da una passerella sul primo binario.\nPer quanto riguarda l'accessibilit\u00e0 lo scalo \u00e8 strutturato per accogliere le persone con disabilit\u00e0 motorie.\nInterscambi.\nIl vicino porto, situato a circa trecento metri dalla stazione, permette di raggiungere l'Italia continentale con i mezzi della Sardinia Ferries diretti a Livorno.\nSempre nel porto osserva fermata un servizio di autolinee stagionali dell'ARST, che in estate permettono il collegamento con Olbia."}
{"id": "1637414", "revid": "81195", "url": "https://it.wikipedia.org/wiki?curid=1637414", "title": "Christian Sch\u00f6nbein", "text": ""}
{"id": "1637415", "revid": "298055", "url": "https://it.wikipedia.org/wiki?curid=1637415", "title": "Topolino e le meraviglie di domani", "text": "Topolino e le meraviglie di domani (\"The World of Tomorrow\") \u00e8 una storia a fumetti della Walt Disney realizzata da Bill Walsh (testi), Floyd Gottfredson (disegni) e Dick Moores (ripasso a china), pubblicata in strisce giornaliere sui quotidiani statunitensi dal 31 luglio all'11 novembre 1944.In Italia \u00e8 stata pubblicata per la prima volta sui numeri dal 611 al 622 di \"Topolino giornale\", in un periodo compreso fra il 2 novembre 1946 e il 18 gennaio 1947. Dopo questa storia Topolino perder\u00e0 definitivamente i pantaloncini rossi, comparendo in seguito vestito con pantaloni e camicia.\nLa storia.\nTopolino riceve per posta da uno scienziato un vestito invisibile che dovrebbe trasportarlo nel futuro.\nTopolino lo prova e si ritrova insieme a Pluto \"Nel Mondo del Domani\"; un ipotetico futuro dove la gente si sposta su veicoli volanti, a scuola si studiano i film, e la criminalit\u00e0 non esiste pi\u00f9.\nTuttavia il mondo del domani non \u00e8 affatto idilliaco; durante un picnic con Topolino, Minni viene rapita da Pietro Gambadilegno (presenti in una loro versione futura). Accompagnato dall'eccentrico ispettore \"Appiccica\", Topolino inizia a indagare, ma viene catturato da Gambadilegno e dai suoi robot e trasportato, insieme a Minni, nel paese di Meccanolandia, dove gli abitanti sono tutti meccanici e gli unici umani presenti sono Gambadilegno e il Professor Specchirotti, inventore dei robot tenuto prigioniero dal criminale.\nQuesti spiega a Topolino che intende dominare il mondo tramite il suo esercito meccanico e sosia-robot di importanti politici, tra cui spicca un sosia meccanico di Topolino (\"Topolino II\") e la robottina Pin-up \"Mimi\". Interrogando il suo sosia meccanico, Topolino scopre che Pietro intende attaccare il mondo la notte stessa, inoltre scopre che il suo sosia robot lo detesta e vuole ucciderlo, ma viene salvato da Mimi, innamoratasi di lui. Con l'aiuto di Mimi, Topolino si sostituisce al suo sosia robot (nel frattempo neutralizzato) per ingannare Pietro, ma questi lo scopre. Topolino riesce comunque a riprogrammare i robot in modo che si distruggano a vicenda. Gambadilegno, furioso, tenta di uccidere Topolino con una pistola, ma Mimi fa da scudo all'amato finendo in mille pezzi.\nTopolino riesce infine a sconfiggere Pietro e a consegnarlo nelle mani del professor Specchirotti, nel frattempo liberato. Tornato a casa con Pluto, Topolino fa ritorno al presente, ma alla fine della storia si risveglia nel proprio letto, lasciando cos\u00ec il dubbio se l'avventura \u00e8 stata un sogno o no.\nPersonaggi.\nTopolino, Pluto, Minni, Gambadilegno, Ispettore Appiccica (\"Inspector Clew Gluesome\"), Mimi, professor Specchirotti (\"Professor Numbspiegel\"), robot."}
{"id": "1637417", "revid": "1543377", "url": "https://it.wikipedia.org/wiki?curid=1637417", "title": "Gordon Jacob", "text": "Biografia.\nJacob era il minore di dieci fratelli. Venne arruolato, all'et\u00e0 di diciannove anni, nell'artiglieria da campo dell'Esercito inglese, combattendo nella prima guerra mondiale, venendo fatto prigioniero nel 1917 e diventando fra i sessanta fortunati superstiti del suo battaglione, che era composto da 800 uomini.\nRitornato dalla prigionia studi\u00f2 giornalismo per un anno ma lasci\u00f2 per studiare composizione, teoria musicale e direzione d'orchestra presso il \"Royal College of Music\", dove poi insegn\u00f2 dal 1924 al 1966, avendo fra i suoi allievi Malcolm Arnold, Ruth Gipps, Cyril Smith e Imogen Holst. In giovent\u00f9 sub\u00ec un incidente ad una mano e questo limit\u00f2 le sue possibilit\u00e0 nel suonare il pianoforte. Tra l'altro, aveva anche il labbro leporino.\nIl suo maggiore successo come compositore lo ebbe durante la carriera scolastica con la \"William Byrd Suite\" per orchestra, dopo una raccolta di pezzi per virginale. Il pezzo fu poi pi\u00f9 conosciuto nella trascrizione per banda sinfonica. Quando era ancora studente ricevette l'incarico, da Vaughan Williams, di arrangiare la \"English Folk Song Suite\" per orchestra sinfonica.\nJacob divenne professore presso il \"Royal College\" nel 1946 dove rimase fino al 1966.\nNegli anni trenta Jacob, assieme a diversi altri giovani compositori, scrisse musiche per la \"Sadlers Wells Ballet Company\". Il suo unico balletto originale dal titolo \"Uncle Remus\", fu scritto per detta compagnia ma molti dei suoi contributi erano degli arrangiamenti di altre opere come \"Le Silfidi\". Fra gli altri balletti arrangiati da Jacob figurano \"Mam'zelle Angot\", (su musiche di Charles Lecocq, che rimane nel repertorio del Royal Ballet) e nel 1958, \"London Morning\", composto per il \"London Festival Ballet\" da No\u00ebl Coward e orchestrato da Jacob.\nEgli contribu\u00ec anche alla composizione di musica leggera per commedia radiofonica trasmessa durante la seconda guerra mondiale, che gli valse lo sdegno dell'\u00e9lite musicale londinese e l'apprezzamento dei radio ascoltatori. Scrisse anche diverse musiche per film di propaganda realizzati durante la guerra.\nNel 1940 ricevette l'incarico di orchestrare la sonata per organo di Edward Elgar, della quale venne fatta una registrazione dalla EMI nel 1988.\nIl massimo della fama l'ebbe negli anni cinquanta quando la sua composizione \"Music for a Festival\" venne eseguita nel 1951 nel \"Festival of Britain\" ed il suo arrangiamento per fanfara dell'inno nazionale inglese eseguito nel 1953 in occasione dell'incoronazione della regina Elisabetta II d'Inghilterra.\nDopo aver lasciato il Royal College nel 1966, egli continu\u00f2 a comporre musica, spesso su commissione. Egli descriveva i suoi lavori come \"piccoli pezzi senza pretese\", come molte delle sue opere pubblicate in questo periodo, fra cui il \"Concerto per timpani e fiati\".\nJacob si spos\u00f2 due volte, nel 1924 con Sidney Gray che mor\u00ec nel 1958, e nuovamente un anno dopo con la nipote della moglie Margaret Gray. Ebbe due figli dalla seconda moglie.\nEsiste un documentario della BBC del 1959 sulla sua vita, \"Gordon Jacob\", diretto da Ken Russell, ed anche una biografia di Eric Wetherell intitolata \"Gordon Jacob: a Centenary Biography\".\nMusica.\nJacob fu uno dei musicisti pi\u00f9 conservatori della sua generazione. Nonostante avesse studiato con Vaughan Williams e Stanford al Royal College, Jacob prefer\u00ec la pi\u00f9 austera musica barocca alla musica romantica dei suoi contemporanei voltando le spalle alla musica atonale imperante in quel periodo.\nQuesta caratteristica della sua musica fece s\u00ec che le sue opere cadessero nel dimenticatoio negli anni sessanta con l'avvento dell'avanguardia musicale che egli ebbe in scarsa considerazione dicendo \"Personalmente ho repellenza per lo snobismo intellettuale di alcuni artisti progressisti ... il giorno che la melodia dovesse sparire potrete farne sicuramente a meno ..\". Non tutti gli ascoltatori trovarono per\u00f2 le sue opere troppo conservatrici o melodiche.\nEgli eccelse nella scrittura di musiche per strumenti a fiato ed ebbe gran successo con la sua idea di scrivere pezzi per orchestre di soli fiati.\nJacob fu un compositore molto prolifico e scrisse oltre 700 pezzi di vario genere, oltre a quattro libri e numerosi saggi."}
{"id": "1637418", "revid": "767487", "url": "https://it.wikipedia.org/wiki?curid=1637418", "title": "Dovevi essere morta", "text": "Dovevi essere morta (\"Deadly Friend\") \u00e8 un film del 1986 diretto da Wes Craven, basato su un romanzo di Diana Henstell.\nTrama.\nPaul Conway \u00e8 un ragazzo di 15 anni appassionato di scienza, appena trasferitosi in una nuova citt\u00e0 insieme alla madre. Il ragazzo \u00e8 il costruttore di un robottino giallo di nome Beebee, sua guardia del corpo e migliore amico. Tuttavia per\u00f2 Bee Bee tiene nascosto a Paul un lato violento e pericoloso. A sua insaputa ha quasi strangolato un ladro che stava tentando di rapinare la loro auto. Giunti nella nuova casa, Paul fa amicizia con Tom, un ragazzo che consegna i giornali, il quale rimane affascinato da BeeBee. Paul spiega di aver costruito il robottino immettendovi dei programmi di base, ma di averlo progettato con uno sperimentale cervello elettronico che gli permette di apprendere di continuo. Successivamente Paul fa conoscenza e diventa amico di Samantha, la sua bellissima vicina di casa, che vive con un padre dedito all'alcol e violento. Una sera l'uomo involontariamente fa cadere la figlia dalle scale, uccidendola. Paul con uno stratagemma riesce a trafugare il corpo dell'amica e portarlo a casa sua. Il ragazzo installa nel cervello di Samantha il microchip di Beebee per riportarla in vita, ma la nuova Samantha resuscitata non \u00e8 esattamente come la ricordava. La ragazza si comporta come un robot e al posto di essere dolce e gentile come prima \u00e8 diventata cattiva e pericolosa; difatti uccide o tenta di uccidere tutte le persone che hanno fatto del male a lei o a Paul. Tra le persone che uccide ci sono il padre di lei ed Elvira, una vicina di casa che aveva distrutto il robot di Paul. L'unico che riesce a controllare la ragazza \u00e8 Paul essendone ancora innamorato. I vicini per\u00f2 avendo paura della ragazza chiamano la polizia. Un poliziotto punta la pistola verso di lei, mentre un altro tiene fermo Paul che tenta di convincere l'altro poliziotto a non spararle. La ragazza per\u00f2 perde il controllo e corre dal poliziotto. Intanto Paul riesce a liberarsi correndo anche lui verso il poliziotto ma egli spara alla ragazza che muore fra le braccia di Paul. La ragazza viene portata nella camera mortuaria. Paul per\u00f2, andando da lei, vede che la ragazza ha qualcosa di strano. Infatti lei si sta ritrasformando nel robot Bee Bee, che infine gli mette le mani al collo tentando di strozzarlo e gli dice \"vieni con me Paul\". Gli spezza il collo e il ragazzo muore. Il film finisce con la voce del robot che dice \"Bee Bee\"."}
{"id": "1637420", "revid": "175733", "url": "https://it.wikipedia.org/wiki?curid=1637420", "title": "Jan Beukelszoon", "text": ""}
{"id": "1637424", "revid": "767487", "url": "https://it.wikipedia.org/wiki?curid=1637424", "title": "The Nation of Ulysses", "text": "I The Nation of Ulysses sono un gruppo post-hardcore statunitense originaria di Washington D.C. come molte altre band hardcore, post hardcore ed emo. Il gruppo nasce nel 1988 ispirato dalla scena della prima ondata emo e da band come Rites of Spring, Embrace e post hardcore come i Fugazi il cui chitarrista Ian MacKaye pubblicher\u00e0 tutti i principali lavori della band con la sua etichetta Dischord Records.\nLa band si scioglie nel 1992 a causa del mancato tentativo di completare il proprio terzo album studio, che verr\u00e0 pubblicato dopo molti anni dallo scioglimento. Alcuni componenti della band formarono altre band come i Cupid Car Club ed i The Make-Up.\nI The Nation of Ulysses hanno raggiunto una discreta notoriet\u00e0 per le loro idee politiche, per le loro intense esibizioni dal vivo e per la loro particolare interpretazione del movimento punk sia sotto l'aspetto culturale che \"\"estetico\". La band ha pubblicato complessivamente 5 album, tra cui due EP, tutti con la Dischord Recordsm oltre a numerose partecipazioni in diverse raccolte.\nStoria.\nLa band nata come detto nel 1988, era inizialmente composta da quattro membri: Ian Svenonius, voce e tromba, Steve Kroner, chitarra, Steve Gamboa, basso e James Canty, batteria. Il primo nome fu semplicemente \"Ulysses\". Alla fine del 1989, Tim Green entr\u00f2 nel gruppo come secondo chitarrista e determin\u00f2 il cambio del nome a \"Nation of Ulysses\"\".\nNel 1991, prima della pubblicazione del loro primo album, in una lunga intervista, Ian Svenonius rivel\u00f2 le radici e le influenze musicali e politiche della band..\nPoco dopo venne pubblicato il primo album studio, \"13-Point Program to Destroy America\", seguito un anno dopo da \"Plays Pretty for Baby\", entrambi come detto pubblicati dalla Dischord Records. Durante le registrazioni del terzo lavoro, Steve Kroner lasci\u00f2 la band. I quattro componenti rimasti continuarono le registrazioni ma dopo poco anch'essi decisero di lasciarsi. In una intervista successiva, Svenonius spieg\u00f2 le ragioni dello scioglimento, motivando sulla base delle evoluzioni musicali apportate dai Nirvana e dalla nascita del grunge - indie rock, che portarono alla formazione dei The Make-Up.\nNonostante la breve vita, i Nation of Ulysses hanno avuto una discreta influenza musicale per altre band come Refused, Sunny Day Real Estate, The Hives e Thunderbirds Are Now!."}
{"id": "1637425", "revid": "767487", "url": "https://it.wikipedia.org/wiki?curid=1637425", "title": "Livre tournois", "text": "Livre tournois (lira di Tours, \u20b6) \u00e8 stata il nome di un'unit\u00e0 di conto usata nella Francia medioevale. In seguito \u00e8 diventata la valuta francese fino all'introduzione del franco germinale\nCircolazione monetaria.\nIl \"denier tournois\" fu coniato per la prima volta agli inizi dell'XI secolo, dai monaci dell'abbazia di San Martino di Tours, in Francia. Quando, con Filippo II di Francia, le contee di Angi\u00f2 e di Tours nel 1203 passarono sotto il controllo diretto della corona di Francia, Filippo standardizz\u00f2 l'uso della \"livre tournois\" in questi nuovi possedimenti, e gradualmente la \"livre tournois\" inizi\u00f2 a prendere il posto della \"livre parisis\" (lira di Parigi) che era stata fino ad allora la moneta ufficiale della dinastia capetingia.\nLa livre tournois era, come tutte le altre monete che derivavano dalla monetazione carolingia, divisa in 20 \"sol\" (\"sou\" dopo il 1715), ognuno diviso in 12 denier. Tra il 1360 ed il 1641 fu coniata una moneta d'oro dal valore di una \"livre tournois\", nota come \"franco\". Fu battuta la prima volta durante il regno di Giovanni II di Francia, per pagare il riscatto del re che era stato fatto prigioniero dagli inglesi alla Battaglia di Poitiers, durante la guerra dei cent'anni.\nNel 1360, il Trattato di Br\u00e9tigny lo rese libero previo pagamento di tre milioni di scudi d'oro (ovvero 11640 chilogrammi). Il nome deriverebbe dall'iscrizione \"IOHANNES DEI GRATIA - FRANCORV[M] REX\", (Giovanni per grazia di Dio re dei Francesi) oppure dal fatto che era stato usato per liberare (\"franc\" in francese significa \"libero\") il re. Altri franchi furono coniati sotto Carlo V, Enrico III ed Enrico IV, nonch\u00e9 da Luigi II di Fiandra.\nIn particolare Carlo V coni\u00f2 anche un franco su cui il re era raffigurato stante e di conseguenza fu chiamato franc \u00e1 pied. Il termine \"franc\" divenne sinonimo di \"livre tournois\". La prima carta moneta francese, emessa negli anni 1701 - 1720, era denominata in livre tournois. Questa fu l'ultima volta in cui fu usato ufficialmente il termine \"livre tournois\"; sulle banconote e monete successive fu usato solo livre dato che la livre parisis era gi\u00e0 stata abolita nel 1667.\nMoneta di conto.\nDato che esistevano molte monete sia interne che internazionali (con differenti pesi, titoli e qualit\u00e0) che circolavano in Europa verso la fine del Medio evo e gli inizi dell'Era moderna, l'uso di un'unit\u00e0 di conto divenne una necessit\u00e0 finanziaria. Nel mondo bancario internazionale del XIII secolo le monete pi\u00f9 usate erano il fiorino ed il ducato. In Francia la livre tournois ed il sistema basato su questa divenne lo standard monetario per l'unit\u00e0 di conto e continu\u00f2 ad essere usato anche quando la \"livre tournois\" cess\u00f2 di esistere come moneta vera e propria.\nLa livre tournois divenne l'unit\u00e0 di conto ufficiale per tutti i contratti stipulati in Francia per legge nel 1549, ma era una delle unit\u00e0 di conto standard dal XIII secolo. Nel 1577 l'unit\u00e0 di conto \"livre tournois\" fu abolita e sostituita dell'\u00e9cu d'oro, che era al momento la moneta francese d'oro di maggior valore realmente in circolazione, ma nel 1602 fu scelta nuovamente la livre tournois come unit\u00e0 di conto. Un'unit\u00e0 di conto minore basata sulla livre parisis continu\u00f2 ad essere utilizzata per usi minori a Parigi e nei dintorni e non fu abolita ufficialmente fino al 1667 da Luigi XIV.\nDato che le monete in Europa nel Medio Evo e agli inizi dell'Era moderna (i francesi \u00e9cu, Luigi, testone d'argento, denier, double, franco; gli spagnolo doblone, pistola, real; gli italiani fiorino, ducato o zecchino; il tallero tedesco; il fiorino olandese, etc.) non avevano l'indicazione del loro valore, questo era determinato da editti reali.\nIn caso di necessit\u00e0 finanziarie il re di Francia potava svalutare la moneta. Ci\u00f2 poteva essere fatto in due modi: (1) la quantit\u00e0 di metallo prezioso nelle nuove monete veniva ridotto mantenendo il vecchio valore in livres tournois o (2) aumentando il valore legale delle monete nazionali o straniere in circolazione. Applicando misure opposte invece la moneta poteva essere rinforzata.\nPer esempio: \nI responsabili delle finanze reali dovettero fronteggiare molte difficolt\u00e0. Oltre alla speculazione, alle falsificazioni ed alla tosatura delle monete, (che era punita duramente), avevano anche il difficile problema di definire il valore delle varie monete d'oro, argento, biglione e rame, in risposta all'influenza spesso rilevante delle monete straniere ed all'apparizione di monete straniere che avevano intenzionalmente un aspetto simile. (cfr. politica monetaria e legge di Gresham).\nCronologia.\nNel periodo medievale la livre tournois era utilizzata da diversi principati, in particolare dalla Contea di Hainaut ed in Borgogna. Era coniata nell'abbazia di San Martino, vicino a Tours, da cui viene il nome. Nel 1203, con il passaggio dell'Angi\u00f2 alla corona, sotto Filippo II di Francia, sostituisce la livre parisis come moneta di conto nei domini reali. Nel 1262, la riforma monetaria di Luigi IX estende il corso legale della livre tournois a tutto il regno.\nNel 1360 \u00e8 creato il franco a cavallo dal valore di una livre tournois. Ne furono coniati 3 milioni di pezzi, necessari a pagare il riscatto di re Giovanni lI. Nel 1549, la livre tournois \u00e8 decretata unit\u00e0 di conto per la tenuta della contabilit\u00e0. questa ordinanza reale \u00e8 confermata nel 1602, dopo un breve periodo, tra il 1577 ed il 1602, durante il quale la tenuta dei conti doveva essere fatta in \u00e9cu.\nNel 1667, la livre tournois soppianta definitivamente la livre parisis, che continua ad essere utilizzata in qualche regione del regno. Nel 1720, dopo la bancorotta del sistema di Law, la denominazione ufficiale della livre tournois deviene la \"livre\". Nel 1795, il franco sostituisce la livre come unit\u00e0 di conto monetario."}
{"id": "1637430", "revid": "187240", "url": "https://it.wikipedia.org/wiki?curid=1637430", "title": "Segnale paracrino", "text": ""}
{"id": "1637434", "revid": "125604633", "url": "https://it.wikipedia.org/wiki?curid=1637434", "title": "Palazzo comunale (La Spezia)", "text": "Il palazzo comunale della Spezia, prospiciente l'attuale piazza Europa, \u00e8 un edificio eretto nel 1933 dall'architetto Franco Oliva nel tipico stile razionalista dell'epoca. \n\u00c8 caratterizzato da un'architettura massiccia appena alleggerita da un alto porticato, da un'alta torre angolare quadrata e da una loggetta arengario poligonale. \n&lt;br&gt;Il parapetto dell'arengario \u00e8 rimasto privo del rivestimento scultoreo in marmo di Carrara previsto in origine ad opera dello scultore Augusto Magli.\nSulla facciata verso la piazza si aprono quattro finestrature ad arco che comprendono pi\u00f9 piani dell'edificio."}
{"id": "1637440", "revid": "767487", "url": "https://it.wikipedia.org/wiki?curid=1637440", "title": "Principe e Socio M.", "text": "Principe e Socio M. sono un duo musicale italiano proveniente da Napoli.\nStoria.\nNel 1998 aprirono uno studio di registrazione in una torre del castello Maschio Angioino, a Napoli, esattamente la torre San Giorgio, definita da loro \"Torre sinistra\", dove Antonio De Carmine principe abita, essendo figlio del custode.\nDopo esser venuti a contatto con ambienti della cultura musicale partenopea (tra gli altri Enzo Gragnaniello, Beppe Vessicchio e Joe Amoruso) e con artisti e discografici internazionali come Caterina Caselli, Ornella Vanoni, dettero vita anche a progetti musicali in altre vesti, sia come arrangiatori e compositori che come autori e produttori artistici, tuttavia tenendo sempre in primo piano, come priorit\u00e0, il loro progetto artistico, Principe e Socio M.\nCome nome artistico scelsero i propri appellativi: Antonio \u00e8 Principe in quanto inquilino del castello Maschio Angioino di Napoli, mentre Mauro \u00e8 Socio M. in cui il termine \"socio\" \u00e8 mutuato da un'espressione dello slang giovanile partenopeo usata per chiamare gli amici, mentre la M. sta per Mauro e anche per \"mouse\", data la propensione ai computer e ai programmi musicali da parte di Spenillo.\nNel 2000 il duo pubblic\u00f2 del primo album \"Alibi Funky\", vennero poi chiamati da Vincenzo Micocci, discografico storico, direttore artistico di case discografiche come la RCA, Ricordi e altre, che ha scoperto, tra gli altri, nomi come Francesco De Gregori, Rino Gaetano, Ron, Antonello Venditti, Lucio Dalla e Paola Turci.\nI discografici, figli di Vincenzo, Francesco e Stefano Micocci sostennero e promossero il duo per tutto il 2001 portandoli al Festival di Sanremo nella categoria Nuove Proposte con la canzone \"Targato NA\", un testo narrante il disagio di Ciccio, un ragazzo gay dell'hinterland napoletano che passa dai movimenti No Global al servizio nell'Arma dei Carabinieri pensando di fare del bene.\nNello stesso anno suonarono al Cremlino, per tre sere di seguito, con Lucio Dalla e Antonello Venditti e tantissimi altri big, come rappresentanti della nuova musica italiana.\nDal 2003 hanno alternato alla carriera musicale quella di produttori di gruppi emergenti, nel luglio dello stesso anno pubblicano una nuova versione di \"Nuntereggae pi\u00f9\" di Rino Gaetano, sostituendo i nomi dei personaggi dell'epoca con quelli attuali.\nNello stesso periodo si esibirono nelle scuole napoletane e in molte universit\u00e0, e tennero seminari sulla musica come strumento, veicolo e possibilit\u00e0 per vivere il territorio in modo diverso, per aiutare i ragazzi in difficolt\u00e0, sensibilizzando i giovani circa la musica d'autore e prodigano il loro impegno per la legalit\u00e0 contro il sistema della Camorra.\nDal 2004 al 2007 si dedicarono interamente ad un nuovo progetto creando \"La stanza delle canzoni\", con l'intento di dare la possibilit\u00e0 a tutti i cantautori, cantautrici, autori, poeti ecc. di esibirsi insieme, ovunque, partendo dai salotti di casa, con pubblico presente, fino ad arrivare, poi successivamente, nei locali e club della citt\u00e0, con il proprio bagaglio e repertorio inedito\nNel 2008 parteciparono al festival di Sanremo, in veste di produttori, autori, compositori, portando un militare sul palco dell'Ariston, che canter\u00e0 una canzone da loro scritta, \"Signors\u00ec\". A questo singolo segu\u00ec un album di canzoni inedite scritte e prodotte da loro stessi \"Nato il 5 ottobre\".\nAncora nel 2008 usc\u00ec il singolo \"Margherita bellavita\", vennero poi scelti per la \"Festa di Piedigrotta\", fortemente voluti dal direttore artistico Nino D'Angelo.\nNel 2009 curarono, per l'ordine dei Ministri degli Infermi, la colonna sonora del musical \"Camillo de Lellis\".\nTra il 2010 e il 2011 i due musicisti intrapresero una strada solista mettendo il progetto Principe e Socio M in stand by. \nAntonio De Carmine pubblica, come indipendente, una serie di brani come \"Settembre d\"e criature\", \"Ash - core 'e lupo\", \"'O mare 'e faccia\", \"Famme fa pace cu 'o munno\" e altre. \nNel 2012 Principe e Socio M. tornarono con collaborazioni in concerto che vanno da Enzo Iacchetti, Claudio Mattone, Giobbe Covatta, Stefano Sarcinelli. \nNel 2013 pubblicarono il nuovo singolo \"Mimmo che volava\", per Dueffel/Artist First. \nNel 2014 tornarono nei teatri, partecipando insieme e singolarmente a spettacoli come \"Chiedetelo a Pappagone\" di e con Stefano Sarcinelli, con entrambi in scena, \"6 gradi\" di e con Giobbe Covatta. con Mauro Spenillo in scena, \"Canis Lupus\" di Cristian Izzo e di e con Arduino Speranza, colonna sonora originale \"Ash - core e lupo\", di Antonio De Carmine.\nNel 2015 Mauro Spenillo scrive il brano \"Abbracciame\" con l'artista napoletano Andrea Sannino, di cui cura l'intera produzione artistica insieme a Pippo Seno.\nNel disco di Andrea Sannino viene pubblicata \"Terra nostra\", brano in ft. con Principe e Socio M.\nAndrea Sannino e Principe e Socio M faranno un lungo percorso insieme in tour, tra concerti in piazza e in teatro. \nMauro Spenillo inizia un suo lungo percorso con Andrea Sannino e Pippo Seno, fatto di successi in teatri e nelle piazze.\nNel 2018 Antonio De Carmine esce con il singolo \"Core Mio\" Goodymusic/Warner, insieme al Dj Frank Carpentieri, con cui collaborer\u00e0 anche per altri progetti musicali, tra questi la sigla e alcune musiche del programma \"Made in Sud\", in onda su RAI2, di cui Frank Carpentieri fa parte, non solo musicalmente, da sempre, curandone tutte le musiche. \nInsieme, principe e Frank, scriveranno altre sigle e musiche per altri spettacoli come \"Sicilia Cabaret\", per lo spettacolo di Simone Schettino, \"Fondamentalista\", \"Emoticon show\" per Comedy Central.\nNel 2019 Antonio De Carmine fonda la punkrock band napoletana PPF - Principe Punk Foundation, con cui pubblica 3 singoli.\nMauro Spenillo continua il suo percorso da produttore e arrangiatore con Andrea Sannino, pubblicando il secondo Album \"Andr\u00e9\".\nTra i brani del disco, scritti e arrangiati da Mauro Spenillo, troviamo \"'O rre\", scritta da Antonio De Carmine e Ugo Gangheri, oltre ai brani scritti da Andrea Sannino, Pippo Seno e lo stesso Mauro Spenillo, che con loro cura tutta la produzione. Zeus record.\nPrincipe e Socio M continuano a collaborare e produrre progetti, insieme o singolarmente, da indipendenti o per conto di etichette discografiche, in attesa del loro nuovo album. \nWork in progress.\nNel 2020 \"Abbracciame\" \u00e8 disco d'oro."}
{"id": "1637443", "revid": "599013", "url": "https://it.wikipedia.org/wiki?curid=1637443", "title": "Lorenza Arnetoli", "text": "Carriera.\nNel 2003-04 e nel 2004-05 ha giocato nella Famila Schio, con cui ha vinto due Coppe Italia e un campionato italiano, quest'ultimo in finale play-off sulla Penta Faenza.\nNel 2005-06 \u00e8 stata acquistata dal Caff\u00e8 Mokambo Chieti, in Serie A2, che ha lasciato a gennaio 2006 per tornare nella massima serie, malgrado le ottime prestazioni sia personali che di squadra. Con la Germano Zama Faenza, per\u00f2, arriva a disputare le semifinali per lo scudetto, perse contro l'Acer Priolo.\nDall'estate 2006 al gennaio 2009 ha militato in Serie A2 nella Meccanica Nova Bologna\nDal gennaio 2009 all'estate del 2010 ha giocato in Serie A2 con la Memar Reggio Emilia.\nDal 2003 ad oggi, nei vari campionati disputati in Italia, ha giocato 168 partite segnando 1.801 punti per una media di 10,72 punti/partita (\"statistiche aggiornate al 9 maggio 2011\")."}
{"id": "1637445", "revid": "339392", "url": "https://it.wikipedia.org/wiki?curid=1637445", "title": "Dmytro Bortniansky", "text": ""}
{"id": "1637449", "revid": "339392", "url": "https://it.wikipedia.org/wiki?curid=1637449", "title": "Dmytro Bortnjans'kyj", "text": ""}
{"id": "1637450", "revid": "1543377", "url": "https://it.wikipedia.org/wiki?curid=1637450", "title": "Automatismo cardiaco", "text": " \nPer automatismo cardiaco si intende la capacit\u00e0 delle fibre cardiache di depolarizzarsi e di effettuare un nuovo potenziale di azione spontaneamente, cio\u00e8 senza che avvenga uno stimolo elettrico esterno dal sistema nervoso. \nAutomatismo normale.\nQuesta depolarizzazione spontanea \u00e8 dovuta alle varie membrane del plasma all'interno del cuore che hanno ridotto la permeabilit\u00e0 del potassio, ionizzato positivamente (K+), ma che ancora permettono il trasferimento passivo degli ioni del sodio. Il canale cos\u00ec creato porta ad un guadagno netto di cariche positive nella diastole.\nL'automaticit\u00e0, in situazioni normali, ha il suo punto di inizio nel nodo del seno, tale corrente viene chiamata \"Pacemaker del cuore\". \nOverdrive suppression.\nL'automatismo del nodo del seno prevale normalmente su tutti gli altri possibili pacemaker latenti grazie al fenomeno chiamato \"overdrive suppression\", ovvero blocca ogni altro possibile pacemaker sul nascere grazie alla sua elevata frequenza di scarico. Anomalie dell'automatismo normale comportano la nascita di aritmie.\nAutomatismo anormale.\nLe alterazioni dell'automatismo sono state ricreate in parte in laboratorio usando un passaggio di corrente che riducendo il potenziale diastolico. Possono avvenire nella muscolatura e nelle fibre di Purkinje, esse sono state osservate soprattutto in piccoli mammiferi e ancora non sono chiare la relazione che hanno con le aritmie, \nDiversa \u00e8 l'attivit\u00e0 trigger che non prevede l'automatismo."}
{"id": "1637452", "revid": "88812", "url": "https://it.wikipedia.org/wiki?curid=1637452", "title": "Navigium isidi", "text": ""}
{"id": "1637453", "revid": "767487", "url": "https://it.wikipedia.org/wiki?curid=1637453", "title": "Il serpente e l'arcobaleno", "text": "Il serpente e l'arcobaleno (\"The Serpent and the Rainbow\") \u00e8 un film del 1988 diretto da Wes Craven.\nTrama.\nDennis Allan, un giovane antropologo dell'universit\u00e0 di Harvard, si reca ad Haiti per verificare le voci relative al fenomeno dei morti viventi. Qui conosce Marielle Duchamp, una psichiatra legata alla sua gente con tutte le superstizioni e i riti del voodoo, che si mostra subito ben disposta ad aiutarlo nelle sue ricerche per rintracciare Christophe, un maestro di scuola, che \u00e8 stato reso zombie da un malvagio stregone. Dennis, che rimane sempre pi\u00f9 affascinato da quel mondo misterioso e insidioso, \u00e8 deciso a conoscere fino in fondo la verit\u00e0 sebbene sia ossessionato da orribili visioni. Infatti egli \u00e8 stato preso di mira dal capitano Dargent Peytraud, stregone dedito alla magia nera nonch\u00e9 capo della polizia segreta di Fran\u00e7ois Duvalier il dittatore di Haiti.\nDopo una serie di avventure Dennis e Marielle riescono a trovare Christophe, ma nessuno ha intenzione di aiutarli nella lotta contro il malvagio stregone. Intanto ad Haiti scoppia la rivoluzione, la dittatura di Duvalier viene abbattuta e la polizia stringe d'assedio la citt\u00e0. Dennis viene catturato da Peytraud che riesce a caricarlo di forza sull'aereo per Boston. Dennis in America \u00e8 ancora vittima di allucinazioni e, temendo che Marielle sia in pericolo, decide di fare ritorno ad Haiti, dove viene catturato dai sicari di Peytraud prima di essere salvato da Christophe. Dennis affronta Peytraud, che mette in opera tutte le sue arti magiche per abbatterlo, ma gli spiriti voodoo stavolta sono dalla parte dell'americano che riesce ad uccidere il malvagio stregone liberando cos\u00ec le anime di tutti i disgraziati che lui possedeva.\nNote.\nIl film \u00e8 basato sul libro \"The Serpent and the Rainbow\" di Wade Davis."}
{"id": "1637454", "revid": "124123", "url": "https://it.wikipedia.org/wiki?curid=1637454", "title": "Lawrence Fertig", "text": "Fertig fu editorialista per il \"New York World-Telegram\" e per il \"New York Sun\". Nel 1961 scrisse con la \"Regnery Press\", il suo libro pi\u00f9 famoso \"Prosperity Through Freedom\".\nFu il fondatore della \"Lawrence Fertig &amp; Company\", societ\u00e0 di pubblicit\u00e0 e marketing con sede a New York. La \"Hoover Institution\" ha mantenuto a Stanford, in California, un archivio di tutti gli articoli di Fertig\nEducazione.\nDopo aver iniziato gli studi alla New York University, dove ottenne un \"undergraduate degree\", complet\u00f2 gli studi alla Columbia University, dove studi\u00f2 economia. Dopo aver ottenuto il M.A. inizi\u00f2 il percorso che lo avrebbe portato al dottorato, percorso per\u00f2 interrotto dall'imminente seconda guerra mondiale.\nCommentatore economico.\nDopo aver partecipato alla Conferenza di Bretton Woods in qualit\u00e0 di reporter per la \"E. W. Scripps Company\", inizi\u00f2 a scrivere con cadenza settimanale editoriali su questioni finanziarie ed economiche, lavoro che svolse fino al collasso del \"New York World Journal Tribune\", avvenuto negli anni sessanta. Ha fatto parte della direzione di \"The Freeman\", il giornale della \"Foundation for Economic Education\". \nRapporto con Ludwig von Mises.\nFertig, che fu anche membro della direzione della New York University, diede un fondamentale aiuto all'amico Ludwig von Mises, quando questi dovette lasciare l'Europa e l'Austria a causa del Terzo Reich, e trasferirsi negli Stati Uniti. Fertig contribu\u00ec personalmente al salario di Mises. Lo stesso \"Mises Institute\" venne finanziato e sostenuto nel suo sviluppo da Fertig. Lo stesso istituto successivamente istitu\u00ec il \"Premio Fertig\" per coloro che \"riuscono meglio a difendere i valori e le teorie della tradizione austriaca\"."}
{"id": "1637469", "revid": "767487", "url": "https://it.wikipedia.org/wiki?curid=1637469", "title": "Sotto shock", "text": "Sotto shock (\"Shocker\") \u00e8 un film statunitense del 1989 diretto da Wes Craven. \u00c8 un film horror fantastico incentrato su un folle serial killer che torna in vita sotto forma di elettricit\u00e0 dopo essere sopravvissuto alla sedia elettrica.\nTrama.\nUn serial killer a piede libero terrorizza un sobborgo intorno a Los Angeles. Un riparatore TV zoppo di nome Horace Pinker \u00e8 il primo sospettato. Quando il tenente Don Parker, indagando, sta per metterlo all'angolo, Pinker gli uccide la moglie e la figlia. Il figlio adottivo di Don Parker, Jonathan, sviluppa una strana connessione con Pinker attraverso i sogni e porta Parker al negozio fatiscente dove Pinker si nasconde. Dopo una sparatoria, Pinker riesce a fuggire e prende di mira la fidanzata di Jonathan, Allison. Un altro sogno di Jonathan conduce il tenente Parker e la polizia da Pinker. Questa volta, proprio sul punto di uccidere Jonathan, Pinker viene arrestato e rapidamente condannato a morire sulla sedia elettrica.\nPrima della sua esecuzione, Pinker rivela che Jonathan \u00e8 in realt\u00e0 suo figlio e che da ragazzo lo aveva colpito al ginocchio cercando di fermare l'assassinio di sua madre facendolo diventare zoppo. Quando finalmente la sedia elettrica viene azionata, Pinker non muore ma diventa invece elettricit\u00e0 pura in grado di possedere i corpi degli altri per continuare i suoi folli delitti.\nJonathan e i suoi amici cercano di trovare un modo per combatterlo. Dato che non pu\u00f2 essere fisicamente eliminato, Jonathan, con l'aiuto dello spirito di Allison, escogita un piano e si fa trasportare tramite un cavo all'interno delle trasmissioni TV. Jonathan e Pinker si danno quindi battaglia passando da un canale televisivo all'altro, tra film dell'orrore e quiz televisivi. Alla fine, dopo aver scoperto casualmente che Pinker, come tutte le fonti energetiche, \u00e8 vincolato dalle leggi del mondo reale usa questa limitazione per sconfiggerlo. Pinker viene cos\u00ec intrappolato all'interno della TV che diventa la sua \"prigione\".\nProduzione.\nIl film fu prodotto dalla Alive Films e dalla Carolco Pictures e girato nel 1989 in California (all'Hilmer Lodge Stadium di Walnut per la scena allo stadio e al Legg Lake Park di El Monte per la scena al parco) con un budget stimato in 5.000.000 di dollari.\nCast.\nIl film \u00e8 interpretato da Mitch Pileggi (il vicedirettore Skinner dell'FBI nella serie televisiva \"X-Files\") nel ruolo del folle Horace Pinker e da Peter Berg (in seguito diventato anche regista, sceneggiatore e produttore) nel ruolo del perseguitato Jonathan Parker, figlio adottivo del tenente Don Parker (interpretato da Michael Murphy).\nVari sono i camei all'interno del film:\nColonna sonora.\nLa colonna sonora originale fu composta da Alice Cooper. I Megadeth composero una \"cover\" del successo di Alice Cooper del 1973 \"No More Mr. Nice Guy\". Il brano \"Shocker\" fu composto da Paul Stanley dei KISS e dal produttore Desmond Child (entrambi alle voci) ed eseguita dai \"The Dudes Of Wrath\", band composta da Vivian Campbell e Guy Mann-Dude alle chitarre, Rudy Sarzo (all'epoca con i Whitesnake) al basso e Tommy Lee dei M\u00f6tley Cr\u00fce alla batteria. Ai cori parteciparono anche l'ex bassista dei Van Halen Michael Anthony e Kane Roberts.\nLa canzone \"Sword &amp; Stone\", eseguita dai Bonfire e scritta da Paul Stanley, Bruce Kulick e Desmond Child, era originariamente un brano previsto per l'album Crazy Nights (1987) dei KISS ma poi scartato dal produttore Ron Nevison.\nLa colonna sonora fu pubblicata sotto etichetta Capitol/SBK Records nel 1989.\nElenco dei brani della colonna sonora:\nDistribuzione.\nIl film fu dalla distribuito da Universal Pictures e usc\u00ec nelle sale negli Stati Uniti nel mese di ottobre del 1989, incassando oltre 16 milioni di dollari al box office. Il film \u00e8 poi uscito sul mercato statunitense in DVD nel 1999, successivamente ripubblicato nel 2007 come DVD doppio insieme a \"The People Under the Stairs\" (\"La casa nera\") di Wes Craven.\nIn Italia il film venne distribuito dalla Penta Film nell'agosto 1990, l'uscita normale nei cinema fu anticipata dalle anteprime estive nelle localit\u00e0 balneari.\nDate di uscita.\nAlcune delle uscite internazionali sono state:\nPromozione.\nLe tagline furono:\nCritica.\nSecondo Rudy Salvagnini (\"Dizionario dei film horror\") il film si rivela noioso e troppo lungo mentre il personaggio del cattivo, Horace Pinker, non convince a pieno. La sua mancanza di spessore port\u00f2 al fallimento totale del progetto di Wes Craven di ricreare un nuovo, folle e coinvolgente personaggio dell'orrore sulla scia del successo di Freddy Kruger. Oltre alle numerose ed inutili sottotrame, l'errore principale del regista si avverte proprio nella mancanza di una vera nuova figura centrale atta a rivitalizzare il successo dei precedenti \"Nightmare\". Tra le poche cose che si salvano alcuni \"lampi di creativit\u00e0\" che si perdono per\u00f2 nella mediocrit\u00e0 generale. Grazie anche al relativamente basso budget di produzione (5 milioni di dollari), il film riusc\u00ec ad essere un successo ai botteghini (oltre 16 milioni di dollari solo in patria) ma non ne venne creata una saga."}
{"id": "1637470", "revid": "767487", "url": "https://it.wikipedia.org/wiki?curid=1637470", "title": "The Pipers", "text": "I The Pipers (ma in alcuni dischi il nome \u00e8 indicato senza l'articolo, come Pipers) sono stati un complesso di musica beat, attivo negli anni sessanta.\nStoria del gruppo.\nThe Pipers nascono a Milano nel 1964 con il nome I Volti, ed iniziano ad esibirsi nei locali della loro citt\u00e0 con un repertorio costituito per lo pi\u00f9 da cover di gruppi beat.\nL'anno successivo vengono notati durante un'esibizione dall'avvocato Alberico Crocetta, il proprietario del Piper Club di Roma: gli fu allora fatta un'audizione presso la ARC (etichetta di propriet\u00e0 della RCA Italiana) e poi una serata test nel locale pi\u00f9 famoso d'Italia.\nGiudici per l'audizione alla ARC erano Lucio Dalla, Luigi Tenco, Sergio Bardotti e Gianfranco Reverberi; durante l'esibizione al Piper Club suonarono \"I go crazy\", \"Like a Rolling Stone\" e poi \"Nowhere Man\" dei Beatles. A fine serata, i due proprietari del Piper, Bornigia e Crocetta, proposero loro di diventare il complesso fisso del locale, e dopo il loro ingaggio, cambiano il nome da Volti a Pipers.\nCrocetta diventa anche il loro produttore discografico, e pubblicano il loro primo 45 giri, con i testi scritti da Gianni Boncompagni, Amore lo sai/Pagher\u00f2.\nNello stesso anno lanciano un ballo, il \"See saw\", che d\u00e0 anche il titolo al loro album.\nSempre nel 1966 partecipano alla colonna sonora del film \"L'estate\" di Paolo Spinola insieme ai Motowns e a Mike Lidell e gli Atomi (in realt\u00e0 i primi eseguono solo \"Per quanto io ci provi\", ed i secondi \"La mia Inghilterra\", mentre tutte le altre canzoni sono dei Pipers).\nL'anno successivo recitano il ruolo di un complesso beat in \"Una ragazza tutta d'oro\" di Mariano Laurenti (con Ricky Shayne, Iva Zanicchi e Enrico Simonetti).\nInoltre sempre nel 1967 prendono parte all'opera beat \"Then an Alley\" di Tito Schipa Jr. (interpretata da Penny Brown, Giuliano Ferrara ed altri), come gruppo accompagnatore di tutti i cantanti, eseguendo le canzoni di Bob Dylan scelte da Schipa per la messa in scena.\nA dicembre dello stesso anno pubblicano per la Kansas l'ultimo 45 giri, con una formazione allargata a sei elementi, dopodich\u00e9 si sciolgono nel 1968, a causa dell'abbandono di due dei membri fondatori, Achille Manzotti (che diventer\u00e0 in seguito un noto produttore cinematografico) ed il tastierista Alberto Visentin, l'unico a restare nel mondo discografico come professionista con i Cyan Three, il gruppo che accompagnava Patty Pravo, e come session man per Antonello Venditti e Francesco De Gregori.\nCos\u00ec racconta la vicenda la cantante veneta:: \"Avevo iniziato la mia carriera in trio, con i Cyan Three, basso, chitarra e batteria. Molto bello, ma dopo poco mi ero resa conto che, con un repertorio come il mio, servivano anche altri strumenti, come archi e tastiere, per esempio. Chiamai Alberto che era il pi\u00f9 avanti in assoluto, lui e la sua meravigliosa Farfisa. Cos\u00ec lo strappai al suo gruppo di allora, \"I Pipers\", che erano gi\u00e0 abbastanza popolari ma ai quali, togliendo Visentin, stroncai la carriera\".\nDi Visentin si occuperanno anche i giornali di cronaca rosa a causa delle sue nozze con la nota attrice Cristina Gaioni."}
{"id": "1637474", "revid": "8911", "url": "https://it.wikipedia.org/wiki?curid=1637474", "title": "Pan Am Building", "text": ""}
{"id": "1637476", "revid": "287204", "url": "https://it.wikipedia.org/wiki?curid=1637476", "title": "Stadio Ricardo Saprissa Aym\u00e1", "text": "L'Estadio Ricardo Saprissa Aym\u00e1 \u00e8 uno dei principali stadi della Costa Rica e si trova a San Juan (Provincia di San Jos\u00e9). Con una capacit\u00e0 di 23.112 spettatori \u00e8 il pi\u00f9 grande stadio di tutto lo stato.\n\u00c8 lo stadio di casa del Deportivo Saprissa ed \u00e8 chiamato cos\u00ec in onore di Ricardo Saprissa Aym\u00e1, famoso giocatore dell'Espanyol e fondatore della squadra.\nStoria.\nAll'inizio la squadra di San Jos\u00e9 giocava le sue partite interne all'Estadio Nacional de Costa Rica, il pi\u00f9 antico impianto sportivo nazionale. Tra la fine degli anni cinquanta e l'inizio degli anni sessanta si rese necessaria la costruzione di un impianto autonomo.\nIl 3 agosto 1965 la societ\u00e0 acquist\u00f2, per circa 350.000 colones, una piantagione di caff\u00e8 a San Juan dove, il 12 ottobre 1966 Saprissa pose la prima pietra dello stadio. Sei anni dopo, il 26 agosto 1972 lo stadio fu aperto con la sua denominazione ufficiale e vi si gioc\u00f2 la prima partita, tra il costaricano Deportivo Saprissa e il guatemalteco Comunicaciones (1-1 alla fine). Il primo gol nel nuovo stadio fu segnato, per il club di Citt\u00e0 del Guatemala, da Peter Sandoval.\nNel 2005 lo stadio \u00e8 stato il primo campo in erba sintetica ad ospitare un incontro valido per le qualificazioni al campionato del mondo di calcio.\nArtisti esibitisi nello stadio.\nVari artisti si sono esibiti al Ricardo Saprissa, tra cui:"}
{"id": "1637478", "revid": "1305772", "url": "https://it.wikipedia.org/wiki?curid=1637478", "title": "Putineiu (Teleorman)", "text": "Putineiu \u00e8 un comune della Romania di 2.537 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: B\u0103duleasa, C\u00e2rlomanu, Putineiu."}
{"id": "1637479", "revid": "486946", "url": "https://it.wikipedia.org/wiki?curid=1637479", "title": "Stadio Ricardo Saprissa", "text": ""}
{"id": "1637480", "revid": "486946", "url": "https://it.wikipedia.org/wiki?curid=1637480", "title": "Estadio Ricardo Saprissa", "text": ""}
{"id": "1637487", "revid": "767487", "url": "https://it.wikipedia.org/wiki?curid=1637487", "title": "R\u0103doie\u0219ti", "text": "R\u0103doie\u0219ti \u00e8 un comune della Romania di 2.338 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Cetatea, R\u0103doie\u0219ti-Deal, R\u0103doie\u0219ti-Vale.\nLa sede comunale \u00e8 ubicata nell'abitato di R\u0103doie\u0219ti-Vale."}
{"id": "1637489", "revid": "79968", "url": "https://it.wikipedia.org/wiki?curid=1637489", "title": "Produzione mineraria ed energetica", "text": "Il settore minerario ed energetico \u00e8 fondamentale nello studio della geografia economica. Infatti i giacimenti di ferro e di altri minerali hanno storicamente rappresentato la posizione ideale delle agglomerazioni industriali, soprattutto prima della rivoluzione dei trasporti. Allo stesso modo, la vicinanza a fonti naturali per la realizzazione di energia idroelettrica o termoelettrica \u00e8 una costante per le zone maggiormente sviluppate del pianeta.\nLe materie prime minerarie sono alla base di gran parte delle attivit\u00e0 produttive e il loro possesso \u00e8 da sempre considerato come un fattore strategico. Tuttavia il loro sfruttamento su larga scala inizi\u00f2 soltanto con la rivoluzione industriale caratterizzata da un uso massiccio del ferro come materia prima e del carbone come fonte di energia. Anche l'origine del primo conflitto mondiale \u00e8 parzialmente ascrivibile alla spartizione ineguale dei domini coloniali dell'epoca e delle loro risorse. La rivoluzione industriale fu strettamente legata alla innovativa capacit\u00e0 di utilizzo di tali risorse cos\u00ec come la seconda rivoluzione industriale fu caratterizzata dall'impiego di nuove risorse e fonti energetiche. Pi\u00f9 recentemente si sono diffuse ulteriori risorse energetiche come il nucleare.\nI concetti utilizzati.\nTra le materie prime minerarie si distinguono i minerali metallici (ferro, oro, ecc) e i minerali non metallici (zolfo, sale, ecc). Nel complesso, degli 88 elementi conosciuti, presenti in quantit\u00e0 sulla crosta terrestre, alcuni sono estremamente diffusi e altri relativamente scarsi. Dal punto di vista politico-economico occorre distinguere il concetto di \"risorsa\" da quella di \"riserva\". Il primo riguarda una quantit\u00e0 di risorse minerarie scoperte e il cui sfruttamento \u00e8 tecnologicamente ed economicamente possibile. Il secondo concetto \u00e8 ancora pi\u00f9 restrittivo e indica quella parte di risorse che sono immediatamente disponibili. Le materie prime sfruttate a fini economici si presentano sotto forma di giacimenti che possono essere di superficie (a cielo aperto) o di profondit\u00e0.\nRisorse minerarie.\nLa crosta terrestre \u00e8 di grande importanza economica per l'uomo che dalle rocce che la compongono ricava materiali da costruzione e ornamentali e i minerali, elementi chiave dei processi industriali. La materia terrestre, la cui quantit\u00e0 \u00e8 fissa e determinata, cambia forma e struttura: per esempio, gli alberi diventano carbone, ma il tempo di questa trasformazione \u00e8 lentissimo. Per questo motivo le risorse minerarie presenti sulla Terra sono risorse finite e perci\u00f2 esauribili. La distribuzione delle risorse sulla Terra non \u00e8 omogenea: si stima che nel primo mondo si trovi circa il 40% delle risorse minerarie mondiali. Perch\u00e9 inizi lo sfruttamento di un giacimento occorre che questo sia economicamente conveniente; i parametri per valutarne la convenienza sono l'ampiezza del giacimento, il tenore del minerale, la posizione del giacimento, che deve essere praticabile e non troppo distante dalle linee di comunicazione o dai mercati. Il valore di questi parametri non \u00e8 fisso, ma varia in base alle esigenze di mercato e alle acquisizioni tecnologiche.\nProspezione, esaurimento e risparmio.\nSotto il profilo merceologico si distinguono le fonti usate come combustibile, dalle fonti di energia naturale. Una distinzione essenziale \u00e8 inoltre quella tra fonti energetiche non rinnovabili da quelle rinnovabili. A partire dalla rivoluzione industriale, la maggior parte dell'energia proviene da fonti non rinnovabili come il petrolio a causa della facilit\u00e0 relativa nel trasporto di questa energia. Infatti altre fonti come l'energia idroelettrica, geotermica e solare dipendono dalle condizioni tipiche del luogo e sono pi\u00f9 difficili da trasportare. L'energia nucleare ha invece i suoi limiti negli alti costi economici sia per il problema della sicurezza dell'impianto e delle scorie, sia per la limitatezza delle riserve di uranio. Il gas naturale necessita a sua volta di complesse infrastrutture di trasporto. Anche il carbone, infine, richiede investimenti ingenti per l'estrazione e il trasporto. Le fonti energetiche rinnovabili negli ultimi anni hanno sviluppato una notevole popolarit\u00e0, ma ad oggi sono utilizzate solo per lo 0,5 % della produzione globale (IEA 2004).\nSviluppo industriale e sfruttamento delle risorse sono quindi fenomeni che vanno di pari passo. In particolare, trattandosi assai spesso di risorse non rinnovabili si \u00e8 progressivamente imposto il concetto di esauribilit\u00e0, inteso come quantit\u00e0 di tempo necessario a consumare una quota considerevole di un dato materiale. Tale impostazione incentiva l'attivit\u00e0 di prospezione e le politiche di risparmio. Lo sviluppo tecnologico \u00e8 stato sempre un elemento essenziale nel definire il rapporto tra uomo e ambiente naturale. Esso infatti determina da un lato la capacit\u00e0 di utilizzo di un determinato materiale, dall'altro la stessa capacit\u00e0 di sfruttamento (ad esempio nuovi macchinari capaci di scavare a profondit\u00e0 maggiori). La relativa diffusione delle fonti energetiche si \u00e8 accompagnata, nell'ultimo secolo, all'aumento vertiginoso dei consumi e a un costante processo di sostituzione di una fonte con un'altra. Ad esempio il carbone che costituiva il 60% del consumo totale \u00e8 stato in seguito sostituito dal petrolio, dal gas naturale e dall'energia nucleare. La rapida evoluzione dei consumi \u00e8 stata resa possibile fino al 1973 dal prezzo relativamente basso degli idrocarburi. Per questo motivo si \u00e8 assistito ad uno sviluppo economico basato sul consumo energetico estensivo caratterizzato da: espansione industriale; diffusione dei beni di consumo; sistema di trasporti privati superiori a quelli pubblici; modello residenziale unifamiliare.\nLe previsioni dei consumi prevedono che i paesi in via di sviluppo, con una crescita demografica spettacolare, aumenteranno nei prossimi decenni la loro quota di consumo in maniera vertiginosa.\nregioni di produzione e di consumo minerario\nLa geografia degli spazi minerari ed energetici si basa su due ordini spaziali: i luoghi di estrazione delle fonti e le zone di distribuzione dell'energia prodotta. Le due aree sono connesse tra loro da due flussi di prodotto. L'economia statunitense con il 6% della popolazione mondiale, consuma attualmente circa un quarto dei minerali, una quota analoga a quella europea. La Russia \u00e8 invece autosufficiente e anzi, fortemente esportatrice. La geografia mineraria, in seguito al rinvenimento di nuovi depositi e alla diffusione dei centri di estrazione, si \u00e8 assai modificata negli ultimi decenni. \u00c8 capitato infatti che molti paesi storicamente privi di riserve, siano invece diventati \"paesi esportatori di risorse\" (Australia e Canada soprattutto), grazie alle nuove tecniche di prospezione, cos\u00ec come in generale le quantit\u00e0 di riserve nel mondo, non sono scese mai, anzi spesso sono aumentate, per lo stesso motivo tecnico.\nAttualmente, la complessa realt\u00e0 della geografia mineraria pu\u00f2 essere sintetizzata individuando quattro grandi situazioni regionali:\nLa geografia mineraria.\nIn modo analogo alle materie prime minerarie, anche la geografia degli spazi energetici deve tener conto delle aree di estrazione e di quelle di consumo.\nLa presenza di infrastrutture di trasporto, la vicinanza di centri urbani e altre caratteristiche del genere possono rendere pi\u00f9 o meno conveniente la scelta di sfruttare un giacimento. \u00c8 una costante, insomma, che il valore reale di una determinata riserva dipenda necessariamente dalla misura in cui essa \u00e8 economicamente sfruttabile. L'abbattimento dei costi di trasporto ha determinato la tendenza dei paesi ricchi a rifornirsi di materiali estratti nei giacimenti di oltremare. Si segnala quindi un cambiamento delle condizioni necessarie per lo sviluppo di una regione, per cui oggi non \u00e8 pi\u00f9 cos\u00ec determinante la vicinanza al giacimento. Per questo infatti i principali centri industriali si formarono nelle vicinanze di aree minerarie, mentre oggi non \u00e8 pi\u00f9 necessariamente cos\u00ec. L'attivit\u00e0 estrattiva infine, produce pesanti trasformazioni negative al paesaggio e all'ambiente.\nPrezzi, mercati, manovre speculative.\nL'organizzazione dei mercati e i prezzi relativi scontano una certa rigidit\u00e0 dell'offerta. Dall'altro lato, la scarsit\u00e0 di un materiale pi\u00f9 indurre una lievitazione del suo prezzo di mercato, che induce allo sfruttamento dei depositi o alla sostituzione dei materiali. Fino a prima della seconda guerra mondiale, i prezzi dei minerali erano relativamente alti, e solo dopo il conflitto si \u00e8 inaugurato un lungo periodo in cui i prezzi rimasero costantemente bassi fino al 1973. I prezzi delle materie prime sono comunque soggetti ad oscillazioni di breve periodo determinati da operazioni sui mercati e da manovre speculative da parte degli stati e delle imprese. Attualmente la struttura del commercio sui mercati mondiali \u00e8 significativamente differente per i diversi minerali (per alcuni vi \u00e8 maggiore concorrenza, per altri un oligopolio ecc). \nFino agli anni settanta poche grandi imprese (a prevalente capitale anglosassone) dominavano la prospezione, l'estrazione e la commercializzazione (vedi le sette sorelle). Tra gli anni sessanta e settanta la situazione mut\u00f2, e and\u00f2 consolidandosi il principio della sovranit\u00e0 degli stati sulle proprie riserve (nacque in questo periodo l'OPEC). L'industria petrolchimica si trasform\u00f2 cos\u00ec in capitale misto. L'OPEC, a partire dal 1973 riusc\u00ec ad imporre una politica di prezzi alti. Per tutti gli anni settanta e ottanta i paesi importatori di petrolio furono costretti a ridurre i consumi e a sfruttare altre fonti. Tuttavia a partire dal 1982 la coesione dei membri dell'OPEC ha teso ad allentarsi e i prezzi del greggio hanno cominciato a scendere. Per i paesi importatori \u00e8 diminuito cos\u00ec il grado di dipendenza, a tutto vantaggio delle grandi imprese del settore che nel frattempo hanno diversificato le proprie fonti di approvvigionamento."}
{"id": "1637490", "revid": "287204", "url": "https://it.wikipedia.org/wiki?curid=1637490", "title": "Radoiesti", "text": ""}
{"id": "1637495", "revid": "1305772", "url": "https://it.wikipedia.org/wiki?curid=1637495", "title": "R\u0103smire\u0219ti", "text": "R\u0103smire\u0219ti \u00e8 un comune della Romania di 897 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Lud\u0103neasca e R\u0103smire\u0219ti."}
{"id": "1637496", "revid": "289247", "url": "https://it.wikipedia.org/wiki?curid=1637496", "title": "Isola Ascensione", "text": ""}
{"id": "1637497", "revid": "287204", "url": "https://it.wikipedia.org/wiki?curid=1637497", "title": "Rasmiresti", "text": ""}
{"id": "1637500", "revid": "113757", "url": "https://it.wikipedia.org/wiki?curid=1637500", "title": "Isola Gilbert", "text": ""}
{"id": "1637501", "revid": "113757", "url": "https://it.wikipedia.org/wiki?curid=1637501", "title": "Stati caraibici", "text": ""}
{"id": "1637502", "revid": "120779839", "url": "https://it.wikipedia.org/wiki?curid=1637502", "title": "Attivit\u00e0 manifatturiera", "text": "L'attivit\u00e0 manifattura/manifatturiera (o industria manifatturiera, \u00e8 rilevante dal punto di vista geografico-economico) riguarda un insieme di aspetti spaziali ed economici quali: l'approvvigionamento delle risorse naturali, la loro trasformazione con conseguenze per l'ambiente e la distribuzione del prodotto finito\nDescrizione.\nConcetti generali.\nNei due secoli successivi alla rivoluzione industriale, l'attivit\u00e0 manifatturiera ha inciso vistosamente sull'organizzazione economica e territoriale dello spazio terrestre. Al pari della prima grande rivoluzione della storia economica (scoperta dell'agricoltura), la nascita della manifattura non fu un evento improvviso, ma venne preceduta da altre trasformazioni economiche, sociali, tecnologiche che la resero possibile. L'attivit\u00e0 manifatturiera \u00e8 un fattore fondamentale in tutti i sistemi economici moderni. L'industria \u00e8 spesso sinonimo di settore secondario e si occupa della trasformazione dei beni primari (agricoltura, minerali, ecc). Si evidenziano tre fasi distinte di questa attivit\u00e0:\nL'industria opera quindi nel sistema economico non isolatamente, ma instaurando una indispensabile serie di relazioni funzionali. Nella tradizione economica si distinguono tre tipi principali di rapporti tecnico-funzionali:\nI primi addensamenti industriali si formarono nel Settecento e consistevano soprattutto in manifatture tessili e impianti per la lavorazione dei metalli. La localizzazione di quei primi distretti era fortemente orientata verso i giacimenti minerari e le fonti di energia per tutto l'Ottocento. In Italia le prime lavorazioni tessili si localizzarono nelle basse valli alpine del Piemonte e della Lombardia, attratte soprattutto dall'abbondanza dell'energia idrica.\nBen presto i primi distretti industriali attirarono consistenti flussi migratori dalla campagne, favorendo la concentrazione della popolazione. Quella prima fase di industrializzazione favor\u00ec l'affermazione delle prime potenze industriali: Regno Unito, Francia, Germania, Stati Uniti. Solo dopo la seconda guerra mondiale lo sviluppo industriale si diffuse in altre regioni e paesi. L'intensificazione delle relazioni si realizza sia all'interno che all'esterno dell'impresa, determinando in entrambi i casi profonde conseguenze sul piano dell'organizzazione territoriale. All'interno, la riduzione dei costi di produzione \u00e8 avvenuta anzitutto aumentando la dimensione degli impianti, come conseguenza della standardizzazione e della produzione di massa. La divisione del lavoro ha consentito, sin oltre la met\u00e0 del Novecento, di accrescere la produttivit\u00e0 del lavoro utilizzando ampie quote di mano d'opera scarsamente qualificata alla quale veniva assegnata l'esecuzione di operazioni semplici e ripetitive.\nAll'esterno, l'intensificarsi delle relazioni tra pi\u00f9 imprese localizzate in una stessa area produce la formazione di fitte relazioni funzionali fra di esse e con l'ambiente sociale e culturale circostante. Risparmi di costo, o economie esterne, sono riconducibili alle seguenti tipologie:\nL'agglomerazione entro un'area urbana di medie o grandi dimensioni offre alle imprese diversi vantaggi aggiuntivi o economie di urbanizzazione, tra cui rientrano: mercato del lavoro maggiormente differenziato; vasto mercato di sbocco; infrastrutture e servizi collettivi di livello superiore; ampia gamma di servizi per la produzione e attivit\u00e0 collaterali. Le pi\u00f9 grandi regioni industriali sono concentrate in un numero ristretto di paesi e corrispondono spesso alla localizzazione di bacini carboniferi e alle aree metropolitane e portuali.\nI processi di concentrazione e agglomerazione non si riproducono all'infinito dato che oltre una certa soglia si verificano delle diseconomie di scala. Per questo si assiste talvolta a processi di deglomerazione che assumono forme diverse: rilocalizzazione (decentramento territoriale); decentramento produttivo (simile al precedente, si ha quando le imprese trovano maggiormente conveniente la frammentazione del processo produttivo da parte di pi\u00f9 aziende connesse tra di loro) esso produce un tessuto di imprese di piccole e medie dimensioni; 3 formazione di sistemi industriali periferici (conseguenza del decentramento)\nI soggetti industriali.\nLe imprese influenzano il destino del territorio in cui operano. Esse si pongono in relazione agli altri soggetti presenti. Si distingue tra grande e piccola impresa, nelle prime vi \u00e8 un organo esecutivo, nelle seconde vi \u00e8 solo la figura dell'imprenditore. Le grandi imprese sono favorite dal processo economico esse tendono infatti a formarsi inglobando quelle pi\u00f9 piccole e affermandosi per le capacit\u00e0 strategiche di cui sono in possesso. L'elevata complessit\u00e0 della moderna impresa assume una organizzazione gerarchica in cui vi sono almeno tre livelli funzionali e spaziali:\nL'organizzazione dell'impresa assume quindi i livelli centrale, semiperiferico e periferico.\nNei primi anni del Novecento la grande impresa andava affermandosi, le prime furono quelle americane. Nel primo dopoguerra gli investimenti internazionali si concentrarono soprattutto nelle economie industrializzate e gli scambi internazionali avvenivano soprattutto tra gli stati fino al secondo dopoguerra. Soprattutto dagli anni 1980 invece, oltre la met\u00e0 degli scambi inizia ad avvenire soprattutto tra le grandi imprese. In questo periodo si pass\u00f2 dal capitalismo concorrenziale, di inizio secolo, al capitalismo monopolistico moderno. La fase pi\u00f9 recente dello sviluppo della grande impresa multinazionale corrisponde all'approfondimento delle tendenze volte alla scomposizione internazionale dei cicli produttivi. Lo sviluppo delle tecnologie informatiche e la maggior efficienza delle comunicazioni hanno consentito l'organizzazione di un sistema produttivo che presenta un'elevata flessibilit\u00e0.\nInoltre le grandi imprese, fin dagli anni 1980 hanno avuto nuove esigenze come l'ampliamento dei propri settori di attivit\u00e0, la differenziazione del prodotto, il perseguimento della ricerca tecnologica, nuove forme di strategia come alleanze e accordi. Schematicamente \u00e8 possibile identificare alcune tipologie essenziali:\nL'impresa multinazionale appare di conseguenza pi\u00f9 flessibile e libera di muoversi sui diversi continenti riducendo i costi e realizzando una scomposizione del ciclo produttivo. Si parla in questo caso di \u201cimpresa globale\u201d. Le multinazionali dunque seguono una logica duplice: le produzioni a basso contenuto tecnologico si collocano nelle zone in via di sviluppo, le produzioni altamente tecnologiche privilegiano zone di consolidata base industriale. A seguito di queste novit\u00e0 nel sistema di imprese, si \u00e8 andato affermando una nuova situazione economica mondiale per cui la periferia del mondo non \u00e8 pi\u00f9 un fornitore di materie prime quanto di mano d'opera.\nInnovazione tecnologica e trasformazioni dello spazio industriale.\nPer gran parte del Novecento, l'economia industriale \u00e8 andata organizzandosi intorno alla grande impresa e la concentrazione delle funzioni produttive in spazi relativamente ristretti. L'organizzazione produttiva dominante del secolo \u00e8 definita Ford-Taylorista. Il modello fordista si basava sulla grande dimensione degli impianti, l'integrazione verticale del ciclo produttivo e la standardizzazione dei beni. L'apporto di Frederick Taylor (Taylorismo) fu invece sulla capacit\u00e0 di quel tipo di impresa di espandersi e diventare soggetto dominante dell'economia. A queste condizioni, le grandi imprese iniziarono a concentrare le proprie funzioni nei pressi delle grandi agglomerazioni. L'impresa era anche spinta a internalizzare funzioni crescenti al proprio interno allo scopo di realizzare sia economie di scala sia economie di variet\u00e0. Entrambe infatti realizzavano risparmi sui costi grazie alla produzione diversificata e in grandi quantit\u00e0 di beni. Questo modello organizzativo era per\u00f2 molto rigido e sulla fine degli anni 1970 tali limiti si trasformarono in vere e proprie diseconomie di scala.\nA partire dagli anni 1970, nei paesi sviluppati si verifica una nuova rivoluzione tecnologica con effetti tanto profondi da essere considerata analoga alla prima rivoluzione industriale. Lo scambio delle informazioni diveniva sempre pi\u00f9 facilitato e rapido, mentre si iniziavano a programmare sui calcolatori, diverse funzioni complesse per l'uomo. Le conseguenze della rivoluzione tecnologica sono soprattutto di processo e non di prodotto. La tendenza verso una crescente flessibilit\u00e0 del sistema \u00e8 spiegabile individuando i principali cambiamenti:\nGlobalizzazione dell'economia.\nL'introduzione di nuove tecnologie non \u00e8 un fenomeno estraneo ad altri processi sociali ed economici. Essa \u00e8 innanzitutto la risposta dei soggetti economici alla crescente globalizzazione e differenziazione della domanda di mercato. Per internazionalizzazione si intendono i processi che hanno caratterizzato nel corso del Novecento l'evoluzione delle grandi imprese industriali. All'inizio degli anni 1990, gli investimenti esteri diretti hanno registrato una riduzione relativa e sono invece aumentati gli accordi inter-impresa e soprattutto si \u00e8 andato sviluppando un modello spiccatamente regionalizzato.\nL'organizzazione spaziale del sistema globale e multinazionale \u00e8 caratterizzata da una struttura altamente integrata e gerarchizzata che si articola su tre livelli principali:\nSpazio industriale contemporaneo.\nLe condizioni moderne favoriscono quindi una nuova organizzazione economica basata sui seguenti criteri: decentramento delle funzioni produttive; selettivit\u00e0 spaziale dei processi industriali; consolidamento dei nuovi sistemi produttivi periferici; concentramento di produzioni a elevato contenuto tecnologico.\nI processi di industrializzazione hanno coinvolto soprattutto i paesi a reddito medio, privilegiando l'Asia e marginalizzando l'Africa sub-sahariana.\nI flussi di investimento sono divenuti pi\u00f9 complessi anche se i destinatari principali sono ancora le economie sviluppate. L'Unione europea costituisce la zona geografica maggiormente dipendente dagli investimenti esteri, ma si registra una crescita nelle aree in via di sviluppo. Alcune aree geografiche restano comunque ancora marginalizzate. Il termine Triade globale evidenza l'organizzazione tripolare del mondo economico contemporaneo che ruota sui tre vertici: Nord America, Europa occidentale, Asia orientale.\nSe nei primi decenni del Novecento le piccole e piccolissime imprese sembravano destinate a scomparire in seguito alla competizione con le grandi imprese standardizzate, negli ultimi anni pare che stiano invece riscoprendo una crescita di importanza nell'economia. Nei paesi di pi\u00f9 antica industrializzazione si sono verificati nel tempo processi di agglomerazione, in Italia invece ancora oggi le piccole imprese detengono un numero di occupati maggiore a quello delle grandi imprese. L'affermazione della piccola impresa si \u00e8 fondata spesso sulla valorizzazione di condizioni imprenditoriali locali capaci per\u00f2 di attivare relazioni con ambiti pi\u00f9 vasti, nazionali e internazionali. Caratteristiche peculiari della situazione italiana sono state: Presenza di capitale disponibile; tradizione commerciale e artigianale storicamente radicata; forza lavoro dispersa in una miriade di unit\u00e0 di piccole dimensioni; la struttura familiare \u201callargata\u201d; la tradizionale frammentazione della propriet\u00e0 agricola; mancata polarizzazione urbano-industriale che ha evitato le diseconomie moderne; forte coesione sociale e culturale.\nLa piccola impresa in virt\u00f9 della sua elevata flessibilit\u00e0 \u00e8 spesso coinvolta nella ricerca e nello sviluppo unitamente alla grandi imprese. Si tratta in questi casi di \"impresa innovativa\". Nel complesso, l'egemonia dei paesi sviluppati nei segmenti maggiormente produttivi si deve ad alcuni fattori decisivi: Le quote pi\u00f9 alte destinate alla ricerca; Definizione di politiche strategiche nazionali o regionali in materia tecnologica; La presenza di particolari condizioni infrastrutturali; la vicinanza ai principali poli universitari; Efficiente sistema di infrastrutture; Presenza di economie di urbanizzazione; Una base industriale differenziata; vicinanza ai centri di ricerca militari; condizioni climatiche favorevoli e buon livello di qualit\u00e0 della vita."}
{"id": "1637505", "revid": "1305772", "url": "https://it.wikipedia.org/wiki?curid=1637505", "title": "Salcia (Teleorman)", "text": "Salcia \u00e8 un comune della Romania di 3.090 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: B\u0103neasa, Salcia, Tudor Vladimirescu."}
{"id": "1637506", "revid": "287204", "url": "https://it.wikipedia.org/wiki?curid=1637506", "title": "Freak (singolo Samuele Bersani)", "text": "Freak \u00e8 una canzone scritta e interpretata da Samuele Bersani nel 1994. \u00c8 stato il primo singolo estratto dall'album omonimo.\nVideo musicale.\nIl videoclip di Freak, girato a Goa in India, mostra il cantante spostarsi per il Paese cercando di vendere la piadina romagnola."}
{"id": "1637507", "revid": "287204", "url": "https://it.wikipedia.org/wiki?curid=1637507", "title": "Pablo Sebastian Alvarez", "text": ""}
{"id": "1637515", "revid": "767487", "url": "https://it.wikipedia.org/wiki?curid=1637515", "title": "Pierre Joseph Pelletier", "text": "La scoperta del chinino.\nPierre Joseph Pelletier ha svolto ricerche sugli alcaloidi di origine vegetale e ha scoperto, unitamente a Joseph Caventou, il chinino, la stricnina e isolato numerosi altri alcaloidi (tra cui la tebaina).\nNel 1820, grazie al lavoro dei due chimici, fu estratto dalla corteccia della chinina ed isolato il principio attivo in forma pura, un alcaloide che fu denominato chinino dai due francesi.\nDal 1840 \u00e8 stato membro dell'Accademia delle scienze francese."}
{"id": "1637516", "revid": "110157", "url": "https://it.wikipedia.org/wiki?curid=1637516", "title": "S\u0103ceni", "text": "S\u0103ceni \u00e8 un comune della Romania di 1.413 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di tre villaggi: Butcule\u0219ti, Ciurari, S\u0103ceni."}
{"id": "1637517", "revid": "767487", "url": "https://it.wikipedia.org/wiki?curid=1637517", "title": "Servizi e territorio", "text": "Il settore terziario \u00e8 anch'esso di notevole interesse per lo studio geografico-economico perch\u00e9 i servizi riguardano la circolazione spaziale delle merci (mercato locale e globale), del denaro (finanza), delle persone (turismo) e dell'informazione (telematica). Inoltre anche la pubblica amministrazione attraverso determinati servizi, influisce sulla territorio amministrato.\nLa terziarizzazione dell'economia.\nFino a pochi decenni fa il carattere distintivo del terziario rispetto a industria e agricoltura, era quello di essere un settore residuale. Pi\u00f9 recentemente, vista l'espansione delle attivit\u00e0 terziarie, il terziario \u00e8 stato suddiviso in modo pi\u00f9 articolato. Le attivit\u00e0 tipiche sono:\nIn tutti i paesi si \u00e8 avuto un aumento degli impiegati nel settore terziario a scapito del settore agricolo. Il dato risulta per\u00f2 gonfiato nel caso dei paesi poveri, in cui nel terziario non rientrano servizi altamente produttivi come nei paesi sviluppati. L'espansione del terziario non determina necessariamente un passaggio definitivo dal settore industriale a quello dei servizi, piuttosto indica un mutamento del processo produttivo. Le recenti innovazioni tecnico-produttive hanno determinato una forte meccanizzazione delle produzioni e di conseguenza un processo di dequalificazione/sovraqualificazione della mano d'opera. Si sono dunque sviluppate crescenti attivit\u00e0 non direttamente produttive, ma tuttavia necessarie per il processo di produzione dei beni. La complessificazione del processo produttivo \u00e8 stata seguita dalla crescita di importanza del capitale finanziario. Si parla in proposito di finanziarizzazione dell'economia (con conseguente sviluppo delle societ\u00e0 finanziarie).\nLa classificazione funzionale delle attivit\u00e0 terziarie.\nLa tradizionale suddivisione delle attivit\u00e0 finanziarie si basa su un criterio merceologico. Tuttavia appaiono pi\u00f9 utili le suddivisioni in attivit\u00e0 gerarchico-territoriale e funzionale. Questa ultima comprende: servizi per le famiglie; servizi per la collettivit\u00e0; servizi per le imprese; attivit\u00e0 quaternarie. Il terziario non va confuso con il \u201cterzo settore\u201d che indica le attivit\u00e0 no-profit.\nI servizi per le famiglie.\nQuesto tipo di servizi si localizzano territorialmente, in funzione della distribuzione della popolazione e dei suoi consumi e si concentra quindi nei luoghi pi\u00f9 densamente abitati e pi\u00f9 sviluppati. Tra i servizi per le famiglie il pi\u00f9 importante dal punto di vista occupazionale \u00e8 il commercio. Nei paesi del sud del mondo il commercio presenta un doppio circuito: un primo circuito \u00e8 di tipo tradizionale/di sussistenza, e riguarda la fascia povera della popolazione; l'altro circuito riguarda la classe agiata e si fonda su un mercato di tipo moderno.\nI servizi per la collettivit\u00e0.\nLe infrastrutture sociali e di trasporto e comunicazione sono destinate a soddisfare gli interessi della collettivit\u00e0. La presenza di tali servizi pu\u00f2 fungere da indicatore dello sviluppo economico di un paese. La loro localizzazione segue tendenzialmente le zone ad alta densit\u00e0, ma essendo spesso generate per mano statale, possono essere fattori trainanti e non conseguenze dello sviluppo. Negli ultimi anni si \u00e8 assistito a importanti processi di privatizzazione in molti paesi soprattutto dopo gli accordi di Marrakesh del 1994. Da questi accordi nacque il GATS, che mira a favorire la concorrenza in questo settore.\nI servizi per le imprese.\nPresenti in modo massiccio nei paesi sviluppati, i servizi per le imprese possono essere offerti sia da attivit\u00e0 private sia dalla pubblica amministrazione. Si distinguono in servizi tradizionali (servizi di routine) e innovativi (ricerca, sviluppo, logistica). Inoltre si suddividono anche in servizi espliciti (prodotti esternamente dall'impresa) e impliciti (internamente).\nLe attivit\u00e0 quaternarie.\nSono definite quaternarie tutte le attivit\u00e0 di comando, decisione, pianificazione e controllo a livello politico, sociale, economico e culturale. Il quaternario definisce quindi il cervello del sistema. Nei casi in cui esiste una distribuzione in pi\u00f9 citt\u00e0 delle funzioni quaternarie ci\u00f2 pu\u00f2 dipendere dalla separazione tra centri specializzati nell'attivit\u00e0 politica e centri specializzati nell'attivit\u00e0 economica (come Roma e Milano in Italia). Ogni paese ha il proprio settore quaternario e in alcuni casi esso travalica i confini nazionali come accade per l'influenza di Londra in materia finanziaria. Tali citt\u00e0 in cui risiedono le attivit\u00e0 quaternarie sono veri e propri nodi della rete mondiale e vengono definite citt\u00e0 globali.\nLa distribuzione dei servizi sul territorio.\nLa distribuzione delle attivit\u00e0 terziarie sul territorio non \u00e8 uniforme. Per interpretare la distribuzione geografica dei servizi occorre perci\u00f2 tener conto del raggio geografico dell'utenza. Sotto questo aspetto si possono distinguere tre categorie di servizi:\nNel complesso le attivit\u00e0 terziarie sono quindi distribuite sul territorio secondo una logica gerarchica. L'organizzazione gerarchica pu\u00f2 essere modificata o indirizzata dalla politica.\nLa diffusione dei servizi per le imprese.\nI servizi per le imprese sono in larga misura soggetti ai processi di agglomerazione dato che seguono la localizzazione delle industrie. Il processo di crescita delle funzioni terziarie urbane \u00e8 di tipo cumulativo e ci\u00f2 contribuisce a creare la concentrazione della crescita in pochi centri. Lo spazio polarizzato che ne deriva parrebbe riprodurre lo schema centro-periferia. Tuttavia, verifiche empiriche mettono in discussione l'inevitabilit\u00e0 del processo cumulativo, evidenziandone i limiti. Nelle aree urbane vi sono dei limiti nei costi di insediamento, di congestione urbana e ecologica. Si \u00e8 cos\u00ec determinata una depolarizzazione selettiva sia delle attivit\u00e0 industriali, sia di una serie di servizi ad esse connessi. Le nuove strutture urbane sembrano per\u00f2 solo modificare, senza eliminare, il rapporto dominanza-dipendenza tra i vari livelli della gerarchia della scala regionale, nazionale e internazionale. La gerarchia urbana moderna tende infatti a dilatarsi alla base e restringersi ai vertici. I servizi per la produzione possono essere il vero motore per lo sviluppo di una regione, e non necessariamente la risposta a una domanda preesistente."}
{"id": "1637518", "revid": "287204", "url": "https://it.wikipedia.org/wiki?curid=1637518", "title": "Saceni", "text": ""}
{"id": "1637520", "revid": "1305772", "url": "https://it.wikipedia.org/wiki?curid=1637520", "title": "Las Margaritas (Chiapas)", "text": "La citt\u00e0 di Las Margaritas \u00e8 a capo dell'omonimo comune, nello stato del Chiapas, Messico. Conta 17.267 abitanti secondo le stime del censimento del 2005 e le sue coordinate sono 16\u00b018'N 91\u00b058'W.\nToponimia.\nC'\u00e8 una leggenda popolare secondo la quale il nome della citt\u00e0 \u00e8 stato dato in onore a tre belle donne di nome Margarita che vivevano in questa comunit\u00e0.\nStoria.\nFu creata e fatta capoluogo mediante decreto il 9 dicembre del 1871, prolungato da Jos\u00e9 Pantale\u00f3n Dom\u00ednguez, governatore dello stato. La formazione della citt\u00e0 venne fatta per mezzo degli abitanti dell'allora Rancher\u00eda Las Margaritas del Dipartamento di Comit\u00e1n.\nNel 1981 al capoluogo venne dato il rango di \"Citt\u00e0\" per decreto del governatore Juan Sabines Guti\u00e9rrez.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica \"III: FRONTERIZA\"."}
{"id": "1637521", "revid": "767487", "url": "https://it.wikipedia.org/wiki?curid=1637521", "title": "Arthur Wing Pinero", "text": "Numerosi suoi lavori vennero adattati per il cinema gi\u00e0 dal 1913 e il suo nome compare nella sceneggiatura di circa quaranta film.\nBiografia.\nAttore di modeste qualit\u00e0, esord\u00ec come autore teatrale nel 1877, con una commedia brillante (\"Duecento sterline l'anno\") che ottenne un certo successo. Ma la sua fama fu affidata soprattutto a drammi di stampo ibseniano (\"La Seconda Moglie [The Second Mrs. Tanquery]\", 1893), che egli altern\u00f2 alle commedie sentimentali (\"La casa in ordine\", 1906; \"Il villino incantato\", 1922) e a farse di costume (\"L'allegro lord Quex\", 1899). La sua opera, apprezzata per la sapiente struttura scenica e la finezza del dialogo, contribu\u00ec in misura notevole al rinnovamento della tecnica teatrale inglese del tempo.\nIl Garrick Theatre, inaugurato il 24 aprile 1889, apr\u00ec con la messa in scena di un'opera di Pinero, \"The Profligate\"."}
{"id": "1637524", "revid": "1305772", "url": "https://it.wikipedia.org/wiki?curid=1637524", "title": "S\u00e2rbeni", "text": "S\u00e2rbeni \u00e8 un comune della Romania di 1.610 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: S\u00e2rbeni, S\u00e2rbenii de Jos, Udeni.\nLa sede comunale \u00e8 ubicata nell'abitato di S\u00e2rbenii de Jos."}
{"id": "1637525", "revid": "237256", "url": "https://it.wikipedia.org/wiki?curid=1637525", "title": "Genrikh Grigor'evi\u010d Jagoda", "text": ""}
{"id": "1637526", "revid": "287204", "url": "https://it.wikipedia.org/wiki?curid=1637526", "title": "Sarbeni", "text": ""}
{"id": "1637529", "revid": "287204", "url": "https://it.wikipedia.org/wiki?curid=1637529", "title": "Angstrom", "text": ""}
{"id": "1637531", "revid": "156618", "url": "https://it.wikipedia.org/wiki?curid=1637531", "title": "Regno di Gran Bretagna e Irlanda", "text": ""}
{"id": "1637532", "revid": "1305772", "url": "https://it.wikipedia.org/wiki?curid=1637532", "title": "Scrioa\u0219tea", "text": "Scrioa\u0219tea \u00e8 un comune della Romania di 4.225 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 4 villaggi: Brebina, Cucue\u021bi, Scrioa\u0219tea, Viile."}
{"id": "1637533", "revid": "486946", "url": "https://it.wikipedia.org/wiki?curid=1637533", "title": "Museo della Collegiata di Sant'Andrea (Empoli)", "text": ""}
{"id": "1637534", "revid": "287204", "url": "https://it.wikipedia.org/wiki?curid=1637534", "title": "Scrioastea", "text": ""}
{"id": "1637537", "revid": "907190", "url": "https://it.wikipedia.org/wiki?curid=1637537", "title": "Ciliegia Arecca", "text": "La ciliegia Arecca, denominata anche \"Recca\" o \"della Recca\", \u00e8 una variet\u00e0 di ciliegia tipica della Campania.\nStoria.\nLe prime testimonianze storiche di tale variet\u00e0 di ciliegia risalgono al 1550, e ne attribuiscono l'introduzione nel Napoletano a Gaspare Ricca che, sposando una nobildonna di Marano, divenne proprietario di un ampio appezzamento di terreno che si estendeva dalla collina dei Camaldoli fino all'attuale quartiere partenopeo di Pianura. La denominazione \"Arecca\", che oggi indica la collina di Marano e la cultivar di ciliegie prodotte in quest'area (la della Recca), deriverebbe appunto dalla deformazione del cognome del proprietario (Ricca&gt;Recca) .\nLa tradizione locale racconta, invece, che l'albero fu importato dall'amante del re di Spagna, Caterina Manriquez, quando fu cacciata da Madrid a seguito della scoperta della sua tresca, ad opera della regina, e fu spedita a Marano col titolo di principessa. Costei, per ricordarsi della sua terra, port\u00f2 con s\u00e9 una dozzina di alberelli di ciliegio che piant\u00f2 appunto sulla Recca, dando vita a questa variet\u00e0.\nCaratteristiche.\nTale tipica ciliegia ha un colore rosa-pallido ed un frutto duro, carnoso e bianco, e compie la maturazione a giugno.\nLa produzione \u00e8 destinata prevalentemente al consumo fresco, ma \u00e8 utilizzata anche per preparare sciroppi, succhi, canditi, marmellate e distillati."}
{"id": "1637541", "revid": "1305772", "url": "https://it.wikipedia.org/wiki?curid=1637541", "title": "Scurtu Mare", "text": "Scurtu Mare \u00e8 un comune della Romania di 1.939 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 6 villaggi: Albeni, Dr\u0103ce\u0219ti, Negrile\u0219ti, Scurtu Mare, Scurtu-Sl\u0103ve\u0219ti, Valea Po\u0219tei."}
{"id": "1637545", "revid": "287204", "url": "https://it.wikipedia.org/wiki?curid=1637545", "title": "Giudizi universali", "text": "Giudizi universali \u00e8 un brano musicale scritto e interpretato da Samuele Bersani nel 1997, ed \u00e8 il secondo singolo ad essere estratto dall'album \"Samuele Bersani\".\nIl brano.\nIl singolo \u00e8 uno dei pi\u00f9 noti di Samuele Bersani. Nel 1998 \"Giudizi universali\" ha ricevuto il \"Premio Lunezia\" come \"miglior testo letterario\", assegnato da una giuria di critici musicali presieduta dalla scrittrice e traduttrice Fernanda Pivano.\nLa canzone, cos\u00ec come molte altre di Samuele Bersani, fu anche inserita nella colonna sonora del film di Aldo, Giovanni e Giacomo \"Chiedimi se sono felice\" ed \u00e8 presente nel film \"Fuochi d'artificio\" di Leonardo Pieraccioni.\nVideo musicale.\nIl video musicale prodotto per \"Giudizi universali\" \u00e8 stato diretto da Ambrogio Lo Giudice, e vede Bersani all'interno di una stanza tappezzata da fotografie e completamente vuota, ad eccezione di un pianoforte."}
{"id": "1637550", "revid": "339392", "url": "https://it.wikipedia.org/wiki?curid=1637550", "title": "Calcio Venezia", "text": ""}
{"id": "1637551", "revid": "110157", "url": "https://it.wikipedia.org/wiki?curid=1637551", "title": "Seaca (Teleorman)", "text": "Seaca \u00e8 un comune della Romania di 2.700 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: N\u0103vodari e Seaca."}
{"id": "1637552", "revid": "1158002", "url": "https://it.wikipedia.org/wiki?curid=1637552", "title": "Via ferrata Monte Pelsa-Fiamme Gialle", "text": "La via ferrata Monte Pelsa-Fiamme Gialle \u00e8 un interessante e difficile itinerario ai piedi del massiccio del monte Civetta, assicurato solo con funi metalliche. Realizzata nel 1980, la via s'inerpica lungo le pareti occidentali della Palazza Alta (2255\u00a0m). Lungo la via si gode di stupendi panorami e dalla cresta sommitale si apre una magnifica vista sulla valle Corpassa e sul massiccio del Civetta con le due torri Venezia e Trieste.\nDescrizione.\nAccesso.\nIl punto di partenza della ferrata \u00e8 il piccolo borgo di Bastiani (971\u00a0m), frazione del paese di Cencenighe Agordino (BL). \u00c8 presente un piccolo parcheggio per le vetture all'inizio del sentiero.\nDal parcheggio si prende il sentiero 562, che, in circa un'ora e mezza (e 500 metri di dislivello) porta all'attacco della ferrata (1480\u00a0m. circa).\nVia ferrata.\nSebbene sia al di fuori dei circoli alpinistici pi\u00f9 importanti la Monte Pelsa \u00e8 una ferrata di prim'ordine, sconsigliata ai neofiti e adatta agli amanti dell'estremo. In alcuni punti, al naturale, il sentiero potrebbe essere classificato come un IV grado di difficolt\u00e0. La ferrata vera e propria comincia comunque a quota 1780\u00a0m., con una arrampicata di circa due ore che porta al superamento di canaloni, diedri e spigoli esposti. Poco prima della cresta sommitale il sentiero si biforca: a sinistra la variante difficile (bastione di roccia verticale), a destra la variante pi\u00f9 facile."}
{"id": "1637555", "revid": "486946", "url": "https://it.wikipedia.org/wiki?curid=1637555", "title": "Decio Azzolini seniore", "text": ""}
{"id": "1637556", "revid": "110157", "url": "https://it.wikipedia.org/wiki?curid=1637556", "title": "Segarcea-Vale", "text": "Segarcea-Vale \u00e8 un comune della Romania di 3.491 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Olteanca, Segarcea-Deal, Segarcea-Vale."}
{"id": "1637557", "revid": "86343", "url": "https://it.wikipedia.org/wiki?curid=1637557", "title": "Segarcea Vale", "text": ""}
{"id": "1637558", "revid": "237256", "url": "https://it.wikipedia.org/wiki?curid=1637558", "title": "Igor di Kiev", "text": ""}
{"id": "1637564", "revid": "1305772", "url": "https://it.wikipedia.org/wiki?curid=1637564", "title": "Sfin\u021be\u0219ti", "text": "Sfin\u021be\u0219ti \u00e8 un comune della Romania di 1.302 abitanti, ubicato nel distretto di Teleorman, nella regione storica della Muntenia. "}
{"id": "1637565", "revid": "287204", "url": "https://it.wikipedia.org/wiki?curid=1637565", "title": "Sfintesti", "text": ""}
{"id": "1637566", "revid": "729019", "url": "https://it.wikipedia.org/wiki?curid=1637566", "title": "Milizia di difesa territoriale", "text": "Milizia di difesa territoriale (MDT o \"Landschutz-Miliz\", come la definivano i tedeschi) fu la denominazione che assunse la Guardia Nazionale Repubblicana (GNR) nella Zona d'operazioni del litorale adriatico (OZAK).\nPremessa.\nLe legioni della Milizia Volontaria per la Sicurezza Nazionale (MVSN) presenti sulle terre orientali italiane, che a differenza degli altri organismi militari non si erano sbandati in seguito all'armistizio di Cassibile, reso noto l'8 settembre 1943, continuarono a funzionare come corpi d'ordine pubblico e di lotta ai partigiani nei giorni successivi grazie all'apporto di numerose camicie nere reduci dai vari teatri di guerra e di giovani volontari che si riconobbero nella nuova versione repubblicana del fascismo.\nLe legioni MVSN erano:\ninquadrate nell'Ispettorato Regionale per il \"Friuli-Venezia Giulia\", che fu inizialmente tenuto dalla VI Zona delle CC.NN. a Trieste grazie al console generale Aristide Chiappa, poi sostituito dal parigrado Italo Di Pasquale nell'ottobre 1943.\nLa MVSN diventa GNR.\nA differenza che nell'OZAV - Operationszone Alpenvorland (comprendente i territori delle province di Bolzano, di Trento e di Belluno), nell'OZAK - Operationszone Adriatisches K\u00fcstenland (comprendente i territori delle province di Trieste, di Gorizia e di Lubiana) i tedeschi tollerarono, inizialmente, la direttiva del novembre 1943 della Repubblica Sociale Italiana per la creazione della Guardia Nazionale Repubblicana attraverso la fusione della MVSN, dei Carabinieri (solo nelle province di Udine e Gorizia essi risposero in massa all'appello, nelle restanti giurisdizioni la maggior parte fin\u00ec deportata ed internata in Germania o and\u00f2 ad ingrossare le file dei partigiani) e della Polizia dell'Africa italiana (PAI), tutte le legioni vi furono inglobate assimilandone gli stessi nomi.\nIl 28 gennaio 1944 il colonnello Italo De Pasquale sostitu\u00ec il maggior generale Angelo Sommavilla quale Ispettore Regionale della GNR per il Friuli-Venezia Giulia.\nDa GNR a MDT.\nNel marzo 1944 pervenne la disposizione del Gauleiter dell'OZAK nazista Friedrich Rainer di divieto riguardo all'utilizzo della denominazione \"Guardia Nazionale Repubblicana (GNR)\", direttiva esplicitamente anti-italiana, si dovette, quindi, mutarlo in \"Milizia di Difesa Territoriale (MDT)\" (\"Landschutz-Miliz\").\nIl Comando Generale della Guardia Nazionale Repubblicana rispose tardivamente alla questione, inviando la missiva di mutamento della denominazione solo il 20 maggio 1944.\nNel giugno 1944 la trasformazione si complet\u00f2 e l'\"Ispettorato Regionale della Guardia Nazionale Repubblicana per il Friuli-Venezia Giulia\" divenne \"Comando Superiore della MDT della Zona d'operazioni del Litorale adriatico\", guidato da Angelo Sommavilla, subentrato al maggiore generale Augusto Bastianon, e le 6 Legioni GNR pi\u00f9 la 5\u00aa Legione di Milizia Ferroviaria dettero vita a 5 Reggimenti MDT, con un organico, teorico, di 1.800/1.900 militi per reggimento, composto da 3 battaglioni, ognuno dei quali di 3 compagnie.\nIl MDT fu cos\u00ec strutturato:\nOgni reggimento, inoltre, disponeva naturalmente di:\nNel complesso le forze della Repubblica Sociale Italiana presenti nell'OZAK (dove i tedeschi non permisero la costituzione delle Brigate Nere) dovevano probabilmente superare i 15.000 militi."}
{"id": "1637567", "revid": "287204", "url": "https://it.wikipedia.org/wiki?curid=1637567", "title": "L'apprendista stregone (Topolino)", "text": ""}
{"id": "1637571", "revid": "1829380", "url": "https://it.wikipedia.org/wiki?curid=1637571", "title": "Teatro Novissimo", "text": "Il Teatro Novissimo (o Teatro Nuovissimo) fu un teatro d'opera veneziano attivo nel XVII secolo, uno dei celebri della Venezia barocca.\nCostruito \"ex novo\" su impulso dell'Accademia degli Incogniti nel 1641, il Novissimo, come molti altri palcoscenici della Venezia secentesca, fu attivo solo pochi anni, dal 1641 al 1645. Per molti anni la storia di questa sala rimase molto lacunosa e oscura in certi punti; questo probabilmente a causa del processo che port\u00f2 alla chiusura del teatro stesso, che coinvolgeva numerose personalit\u00e0 di spicco di quel periodo. Solamente nella seconda met\u00e0 del XX secolo venne fatta finalmente chiarezza sulle varie vicende riguardanti il palcoscenico. Fu dunque rivalutata la sua importanza che ebbe nella storia del teatro in musica."}
{"id": "1637572", "revid": "834", "url": "https://it.wikipedia.org/wiki?curid=1637572", "title": "Bridge to Terabithia", "text": ""}
{"id": "1637577", "revid": "92723", "url": "https://it.wikipedia.org/wiki?curid=1637577", "title": "Gourock", "text": "Gourock (\"Guireag\" in gaelico) \u00e8 una cittadina dell'area amministrativa scozzese dell'Inverclyde, nel Regno Unito. La sua popolazione \u00e8 di circa 11.690 abitanti (2004).\nIn passato \u00e8 stata una stazione balneare sull'estuario del fiume Clyde. Oggi \u00e8 principalmente una localit\u00e0 residenziale contigua alla citt\u00e0 di Greenock, capolinea ferroviario e porto per i servizi traghetto sul Clyde.\nStoria.\nI primi cenni storici di Gourock nei documenti risalgono al 1494, quando Giacomo IV salp\u00f2 da qui alla volta delle Ebridi, per reprimere la ribellione dei clan delle Highlands. Duecento anni pi\u00f9 tardi Guglielmo III assegn\u00f2 a Gourock il rango di Burgh of Barony. Nel 1784 i territori di Gourock furono acquistati da Duncan Darroch, un ex commerciante, che costru\u00ec la \"Gourock House\" all'interno di un parco (il \"Darroch Park\"), che fu poi regalato alla citt\u00e0 e pi\u00f9 tardi rinominato \"Gourock Park\".\nInizialmente un villaggio di pescatori, Gourock si dedic\u00f2 in seguito al trattamento delle aringhe, all'estrazione del rame e della pietra, alla cordatura e alla costruzione e riparazione delle navi.\nNel momento in cui le compagnie ferroviarie cominciarono ad estendere le loro linee per facilitare l'accesso ai servizi traghetto sul Clyde, il molo di Gourock divenne capolinea ferroviario. Oggi le navi traghetto della Caledonian MacBrayne e della \"Western Ferries\" forniscono corse da Gourock per Dunoon, mentre i traghetti della \"Clyde Marine\" servono Kilcreggan e Helensburgh.\nAlla pari di molte altre citt\u00e0 costiere scozzesi, il momento di maggior afflusso turistico per Gourock si registr\u00f2 a cavallo tra XIX e XX secolo, finendo per diminuire notevolmente nel corso dei decenni successivi.\nLuoghi d'interesse.\nLa pietra megalitica di Kempock (\"Kempock Stone\"), situata su un dirupo dietro Kempock Street, la strada principale di Gourock, \u00e8 legata a una superstizione: si credeva che camminare sette volte attorno alla pietra avrebbe portato buona fortuna ai pescatori in procinto di salpare o alle coppie in procinto di sposarsi. Poco distanti sono la chiesa di \"St John\" e il palazzo noto come \"Castle Mansions\", risalente al 1747.\nGourock vanta una delle poche piscine all'aperto ancora rimanenti in Scozia. Costruita nel 1909 e ricostruita nel 1969, in passato dipendeva dalle maree ed aveva il fondo sabbioso, ma \u00e8 stata ora convertita in una struttura moderna, dotata di riscaldamento e depuratore dell'acqua marina utilizzata per rifornire la vasca.\nNella zona orientale della citt\u00e0 sono situati il \"Gourock Park\" e l'adiacente \"Scott Hall\"."}
{"id": "1637578", "revid": "287204", "url": "https://it.wikipedia.org/wiki?curid=1637578", "title": "Frauenburg", "text": ""}
{"id": "1637583", "revid": "115415123", "url": "https://it.wikipedia.org/wiki?curid=1637583", "title": "Alpi Centro-orientali", "text": "Le Alpi Centro-orientali sono una sezione delle Alpi, in particolare delle Alpi orientali. Si collocano a nord dell'Italia e ad est della Svizzera e attraversano l'Austria in tutta la sua lunghezza. Il territorio interessato \u00e8 soprattutto in Austria, ma anche in Liechtenstein, in Svizzera e, marginalmente, in Italia, Slovenia ed Ungheria.\nSi distinguono dalle Alpi Nord-orientali e dalle Alpi Sud-orientali per la loro natura geologica in quanto sono composte da rocce cristalline e non da rocce sedimentarie come le Nord-orientali e le Sud-orientali. Storicamente le suddivisioni delle Alpi non dividevano le Alpi orientali da nord a sud in considerazione della loro diversa natura geologica. Ad esempio la Partizione delle Alpi parla semplicemente di Alpi occidentali, Alpi centrali ed Alpi orientali. Ancor oggi non vi \u00e8 un accordo totale sulla delimitazione geografica delle Alpi Centro-orientali e sulla loro suddivisione.\nClassificazione della SOIUSA.\nLa Suddivisione Orografica Internazionale Unificata del Sistema Alpino (SOIUSA) introdotta nel 2005 le divide in 6 sezioni (SZ), 25 sottosezioni (STS) e 64 supergruppi (SPG):\nClassificazione del Club Alpino tedesco-austriaco.\nSecondo il Club alpino tedesco-austriaco le Alpi Centro-orientali sono suddivise in 22 massicci cos\u00ec individuati da est verso ovest:\nRispetto alla classificazione della SOIUSA si pu\u00f2 dire che:"}
{"id": "1637586", "revid": "1718925", "url": "https://it.wikipedia.org/wiki?curid=1637586", "title": "Stairway to Heaven", "text": "Stairway to Heaven \u00e8 un brano del gruppo musicale britannico Led Zeppelin, quarta traccia del quarto album in studio \"Led Zeppelin IV\" pubblicato nel 1971.\nViene considerata una delle canzoni pi\u00f9 famose nella storia della musica e del rock, \u00e8 a tutt'oggi una delle pi\u00f9 richieste dalle stazioni radio negli Stati Uniti d'America nonostante non sia mai stata pubblicata come singolo; fu invece pubblicata negli States come disco promozionale e come EP acustico in Australia; mentre l'assolo di chitarra contenuto nel brano \u00e8 considerato dalla rivista \"Guitar World\" il migliore mai eseguito.\nStoria.\nLa canzone venne scritta e registrata nell'Headley Grange e non nel Bron-Yr-Aur come si credeva un tempo. Il primo riferimento conosciuto a una \"scalinata verso il paradiso\" si trova nella Bibbia, nel libro della \"Genesi\" .\nLa canzone venne eseguita dal vivo per la prima volta il 5 marzo 1971 alla Ulster Hall di Belfast e rimase nella scaletta dei concerti dei Led Zeppelin ininterrottamente dal 1975 al 1980. Normalmente la canzone faceva parte del bis finale ed era eseguita prevalentemente verso la fine del concerto. \"Stairway to Heaven\" fu anche suonata al Live Aid nel 1985, alla festa per il quarantesimo anniversario della Atlantic Records nel 1988, e da Jimmy Page in versione strumentale durante i suoi tour da solista. A proposito della canzone Page disse durante un'intervista a Rolling Stone: \"[La canzone] ha cristallizzato l'essenza della nostra band. Aveva tutto e ci ha rappresentato al meglio. \u00c8 stata una pietra miliare. Ogni musicista vuole fare qualcosa di duraturo, qualcosa che rimarr\u00e0 a lungo nel tempo. Noi lo abbiamo fatto con Stairway\".\nLa partitura di \"Stairway to Heaven\" \u00e8 una delle pi\u00f9 vendute nella storia del rock: le copie acquistate sono infatti oltre un milione. Nonostante l'enorme successo del brano, Robert Plant nel 1988 ha dichiarato che suonare \"Stairway to Heaven\" a diciassette anni di distanza dalla pubblicazione non fa pi\u00f9 per lui e che gli verrebbe l'orticaria se dovesse eseguire la canzone in ogni concerto (\"I'd break out in hives if I had to sing that song in every show\").\nTesto.\nIl testo, scritto dal cantante Robert Plant, \u00e8 sfuggente, mistico, e non si riesce bene a capire di cosa tratti realmente. Di sicuro, Plant fu ispirato dalla lettura di alcuni romanzi. Una prima influenza fu il libro \"Magic Arts in Celtic Britain\" di Lewis Spence, che Plant aveva letto da poco; fra i riferimenti al libro nella canzone ci sono ad esempio quelli riguardanti la \"Regina di maggio\" (\"May Queen\"), i \"pifferai\" (\"pipers\") e il \"trambusto nella siepe\" (\"bustle in your hedgerow\"). Il passaggio \u00ab\"In my thoughts I have seen rings of smoke through the trees\"\u00bb (\u00ab\"nei miei pensieri ho visto anelli di fumo fra gli alberi\"\u00bb) potrebbe riferirsi al poema di William Wordsworth \"Tintern Abbey\" (\u00ab\"...and wreaths of smoke / Sent up, in silence, from among the trees!\"\u00bb).\nIl significato del testo \u00e8 molto discusso ed \u00e8 stato interpretato anche in modi opposti. Sollecitate dalla presenza di presunti messaggi subliminali satanici, rilevati ascoltando alcuni versi al contrario, alcune interpretazioni danno di questo brano una visione estremamente cupa e priva di una conclusione morale, quasi fosse una chiamata alle armi verso una qualche nuova religione o fede, caratterizzata da un forte nichilismo. In un'intervista Robert Plant ammette a chiare note di aver composto il testo sotto l'influsso della \"scrittura automatica\", tipica dei medium quando cadono in trance, laddove dichiara: \u201cTenevo in mano un pezzo di carta e una penna e, per qualche ragione, ero di pessimo umore. Quindi, all'improvviso, le mie mani cominciarono a buttare gi\u00f9 parole. Me ne rimasi l\u00ec a fissarle e poi quasi balzai in aria per lo stupore\u201d. Nella medesima intervista si accenna a passaggi criptici nel testo della canzone, quali quello della dualit\u00e0 bene - male (\u201cYes, there are two paths you can go by, but in the long run, there's still time to change the road you're on\u201d, in italiano \"S\u00ec, ci sono due sentieri che puoi percorrere, ma a lungo andare c'\u00e8 ancora tempo per cambiare quello che stai percorrendo\") e quello relativo al regno dei morti (nelle culture pagane l'occidente rappresentava il reame delle ombre, dei morti, perch\u00e9 l\u00ec moriva - in apparenza - il sole): \"There's a feeling I get, when I look to the west, and my spirit's crying for leavin' \" (\"C'\u00e8 una sensazione ch'io provo quando volgo lo sguardo ad occidente e la mia anima sta piangendo per la partenza\"). Altri versi criptici sono: \"The piper's calling you to join him\" (\"Il pifferaio ti sta chiamando per unirti a lui\"), laddove nelle saghe medioevali rappresenta \"Il pifferaio di Hamelin\", dai poteri sovrannaturali, e, nei carmi classici, raffigura il dio Pan. Oppure \"There's a sign on the wall, but she wants to be sure, 'cause you know, sometimes words have two meanings\" (\"C'\u00e8 una scritta sul muro, ma essa vuole sincerarsi perch\u00e9, come ben sai, a volte le parole hanno un doppio significato\"). Oppure: \"Sometimes all of our thoughts are misgiven\" (\"A volte tutti i nostri pensieri vengon fraintesi\"). E infine: \"And as we wind on down the road, our shadows [are] taller then our souls\" (\"E nel momento in cui ci precipitiamo in strada, le nostre ombre [diventano] pi\u00f9 lunghe delle nostre anime\")\nD'altronde \u00e8 nota la passione di Jimmy Page per l'occultismo: il chitarrista acquist\u00f2 infatti la villa di Boleskine House, sulla riva orientale di Loch Ness, in Scozia, precedentemente appartenuta ad Aleister Crowley.\nStruttura.\nLa canzone, scritta in tonalit\u00e0 di La minore, \u00e8 una suite composta da vari movimenti. L'introduzione di chitarra folk e flauto dolce si trasforma gradualmente in un intermezzo di chitarra elettrica, prima di esplodere nella sezione finale, pi\u00f9 veloce e tipicamente hard rock, come in altre canzoni dei Led Zeppelin.\nL'introduzione si apre con una progressione di accordi La- / Fa7+ con una linea di basso cromatica discendente La / Lab / Sol / Solb / Fa, ed \u00e8 uno dei brani pi\u00f9 famosi mai composti per chitarra rock. Da questa notoriet\u00e0 nasce il divieto, pi\u00f9 o meno scherzoso, di accennare la canzone in alcuni negozi di strumenti.\nJohn Paul Jones si occup\u00f2 della parte di flauto dolce basso nella sezione introduttiva (al posto di questo dal vivo utilizz\u00f2 un mellotron dal 1972 al 1977, in seguito usufru\u00ec di un Yamaha CP70B Grand Piano e una Yamaha GX-1) e del Fender Rhodes nella parte centrale. Jimmy Page suon\u00f2 l'assolo di chitarra nel finale su una Fender Telecaster del 1959 donatagli da Jeff Beck e collegata a un amplificatore Supro. Page registr\u00f2 tre diversi assoli, decidendo solo in seguito quale dei tre fosse migliore per l'atmosfera della canzone. Le altre parti di chitarra vennero eseguite su una chitarra folk Harmony Sovereign H1260 e una Fender Electric XII (a 12 corde); entrambe possono essere udite nei canali di registrazione sinistro e destro, rispettivamente. Per i concerti, Page utilizzava una Heritage Cherry Gibson EDS-1275 6/12 Doubleneck (a doppio manico).\nControversie.\nIl brano \u00e8 stato criticato per il presunto contenuto di messaggi subliminali; secondo alcune interpretazioni un verso del brano, riprodotto al contrario, conterrebbe un inno al demonio. \nAscoltando questa parte al contrario, si pu\u00f2 interpretare il seguente messaggio: \nIl testo ascoltato nel senso normale gi\u00e0 alluderebbe al bifrontismo delle parole. Dice infatti: \u00abCause you know sometimes words have two meanings\"\u00bb (\u00ab\"Perch\u00e9 come sai a volte le parole hanno due significati\"\u00bb). In realt\u00e0 non vi \u00e8 alcuna prova che gli autori abbiano volutamente inserito questi messaggi con la tecnica del backmasking, e probabilmente si tratta di uno dei tanti casi di illusione uditiva della storia del rock, poich\u00e9 altres\u00ec non esiste prova che tali messaggi nascosti siano stati inseriti volutamente. Pur senza nascondere di essere un ammiratore di Aleister Crowley, Page neg\u00f2 sempre queste dicerie. Anche il tecnico del suono Eddie Kramer, che cur\u00f2 il disco, conferm\u00f2 le falsit\u00e0 delle accuse, giudicandole ridicole. Robert Plant afferm\u00f2 in una intervista: Accusa di plagio\"'\nLa canzone \u00e8 stata oggetto di un'accusa di plagio presentata dagli eredi di Randy California, ex chitarrista degli Spirit. Il pezzo incriminato \u00e8 l'arpeggio iniziale con cui Jimmy Page d\u00e0 il via alla ballata e che somiglierebbe a un arpeggio contenuto nel brano \"Taurus\" degli Spirit. L'accusa \u00e8 caduta nel 2016 a seguito di un processo che ha assolto i Led Zeppelin ma il 28 settembre del 2018 la corte d'appello ha riscontrato vizi di forma dunque il processo sar\u00e0 da ripetere.\nNel 2020 la Corte Suprema degli Stati Uniti ha dichiarato che non avrebbe giudicato il caso, lasciando in vigore la sentenza della corte d'appello in cui si afferma che i Led Zeppelin non hanno copiato parte del brano \"Taurus\" del 1968 degli Spirit. [15]"}
{"id": "1637587", "revid": "3082", "url": "https://it.wikipedia.org/wiki?curid=1637587", "title": "Adam Adalbert von Neipperg", "text": ""}
{"id": "1637601", "revid": "119322581", "url": "https://it.wikipedia.org/wiki?curid=1637601", "title": "Distretto di Boles\u0142awiec", "text": "Il distretto di Boles\u0142awiec (in polacco powiat boles\u0142awiecki) \u00e8 un distretto polacco appartenente al voivodato della Bassa Slesia.\nGeografia antropica.\nSuddivisioni amministrative.\nIl distretto comprende 6 comuni."}
{"id": "1637606", "revid": "287204", "url": "https://it.wikipedia.org/wiki?curid=1637606", "title": "Alessandra Vignoli", "text": "Biografia.\nAlessandra \u00e8 la primogenita di Farpi, scultore e Eva Ronzani.\nCresce in una casa frequentata da artisti; dall'arte figurativa di Paolo Manaresi e Luciano Minguzzi, all'architettura di Giuseppe Vaccaro e De Angelis, fino alla poesia di Alfonso Gatto.\nUltimati gli studi liceali, si iscrive alla facolt\u00e0 di Lettere antiche, coltivando anche la passione per il balletto classico.\nTerminati gli studi universitari insegna scultura al Liceo Artistico di Bologna, al posto del padre.\nLegge molto: dalla narrativa russa di Dostoevskij e Lev Tolstoj, alla poesia contemporanea, verso la quale si sente sempre pi\u00f9 attratta. Inizia cos\u00ec la sua ricerca di un linguaggio nel quale riconoscersi, farsi conoscere e rifugiarsi, nei momenti oscuri, o riflettersi, in quelli, rari, di luminosa serenit\u00e0.\nIncitata a farlo dal primo maestro Alfonso Gatto, pubblica diverse raccolte di poesie.\nDi carattere riservato, generalmente non partecipa ai concorsi.\nScrive il poeta toscano Antonio Rinaldi nella presentazione alla prima raccolta pubblicata, \"Poesie\", dell\"81 \u00ab\"[\u2026]con la tua vita e con queste poesie di vera qualit\u00e0 - difficilmente riscontrabile nella attuale produzione di oggi - mostri di avere coraggio. Reagisci e vai avanti. Ma l\"avanti\" \u00e8 solo l'apparenza. In poesia, come in tutta la realt\u00e0, il progresso consiste solo nello scavare sempre pi\u00f9 a fondo. E il tuo lavoro nei versi \u00e8 proprio in questa direzione.[...]. Antonio Rinaldi - (Firenze, 5 maggio 1981)\"\u00bb\nCos\u00ec le risponde il poeta Eugenio Montale, pochi mesi prima della scomparsa: \u00ab\"Gentile Signorina, ho letto le Sue poesie che trovo non prive di interesse. Le faccio i miei pi\u00f9 sinceri auguri. Eugenio Montale. Milano, 25/4/1981\"\u00bb. (Lo scritto, con firma autografa del Maestro, \u00e8 riportato integralmente nel libro: \"Poesie 2\").\nAnche il critico e scrittore Giovanni Raboni, lette alcune composizioni inviategli per un giudizio, esprime, in una prima occasione, il proprio apprezzamento per l'impegno profuso \u00ab\"[\u2026]ho trovato nel suo lavoro una vena di toccante autenticit\u00e0 sentimentale, una sensibilit\u00e0 sottile e vibrante, insomma le tracce evidenti della storia di un'anima. Giovanni Raboni\". (Milano, 12 novembre 1986).\u00bb\nNuovamente, nella presentazione autografa alla raccolta \"Tre momenti\", del '90, Raboni scrive: \u00ab\"Gentile Alessandra Vignoli, ho letto e molto riletto le sue poesie nelle quali ho ritrovato le doti di sensibilit\u00e0 intensa e delicata che gi\u00e0 avevo notato e afferrato nelle precedenti. Sono contento che Lei si mantenga fedele, nel tempo, a questa ispirazione di fondo e Le auguro buon lavoro. Mi creda, con le pi\u00f9 sincere cordialit\u00e0. Il suo Giovanni Raboni. Milano, 26/2/1990\"\u00bb"}
{"id": "1637610", "revid": "7", "url": "https://it.wikipedia.org/wiki?curid=1637610", "title": "Encyclopedia Britannica", "text": ""}
{"id": "1637622", "revid": "1845796", "url": "https://it.wikipedia.org/wiki?curid=1637622", "title": "Francesco Galgano", "text": "Nascita e studi.\nNato da una famiglia di origini lucane il 31 dicembre 1932, fu registrato all'anagrafe il 1\u00ba gennaio 1933. Visse nella primissima infanzia nella citt\u00e0 etnea, per poi trasferirsi, al seguito della famiglia, a Tripoli, Roma, e quindi Bologna, che divenne a tutti gli effetti la sua citt\u00e0 d'adozione.\nConsegu\u00ec la laurea in giurisprudenza nell'Universit\u00e0 di Bologna e qui inizi\u00f2 l'attivit\u00e0 accademica.\nCarriera accademica e professionale.\nFu assistente del famosissimo giurista Walter Bigiavi. A seguito del superamento di concorsi universitari, fu professore straordinario di diritto commerciale dal 1964 al 1966 presso la facolt\u00e0 di Giurisprudenza dell'Universit\u00e0 di Trieste; successivamente, fu nominato professore ordinario nella stessa disciplina nella Facolt\u00e0 di economia e commercio dell'Universit\u00e0 di Bologna, dove rimase fino al 1972, per poi passare alla facolt\u00e0 di Giurisprudenza come professore ordinario di istituzioni di diritto privato fino al 1975 e di diritto civile fino al 2008.\nPrima ancora di diventare assistente universitario, fu Pubblico Ministero e poi giudice per circa tre anni, come si legge nel suo \"Il rovescio del diritto\", richiamato tra le fonti.\nContemporaneamente svolse l'attivit\u00e0 di avvocato iscrivendosi all'albo degli avvocati nel 1967. Nello svolgimento della professione ebbe fra i principali clienti il Monte dei Paschi di Siena, e fu, tra gli altri, consulente di Silvio Berlusconi quando questi cercava di ottenere il controllo della Arnoldo Mondadori Editore. Difese i massimi vertici della Fiat dall'imputazione di falso in bilancio; contribu\u00ec, per conto dell'Aga Khan IV, a dare una compiuta disciplina giuridica al Consorzio Costa Smeralda.\nGrazie al successo e alla fama come professore universitario fu chiamato a met\u00e0 degli anni ottanta da Mino Martinazzoli, allora Ministro della Giustizia, a far parte della commissione per la riforma dello statuto dell'impresa.\nNegli anni '90 fu nominato dal Ministro Giulio Tremonti membro del Comitato per le privatizzazioni e, negli anni 2000, Presidente della Commissione di studio sulla trasparenza finanziaria. Ha partecipato a varie riforme legislative, in particolare la Commissione per la Riforma del diritto societario. In campo editoriale fu direttore delle riviste \"Contratto e impresa\" e \"Contratto e impresa/Europa\"; fu inoltre membro della direzione della \"Rivista trimestrale di diritto e procedura civile\", della \"Rivista critica di diritto privato\", della \"Rivista delle societ\u00e0\", della \"Rivista della informazione e dell'informatica\" e della \"Rivista della cooperazione\".\nTra i suoi pi\u00f9 illustri allievi: Massimo Franzoni e Giusella Dolores Finocchiaro, oggi entrambi professori ordinari di diritto civile presso il dipartimento di scienze giuridiche dell\u2019ateneo bolognese. \n\u00c8 morto a Bologna il 6 febbraio 2012 all'et\u00e0 di 79 anni"}
{"id": "1637623", "revid": "339392", "url": "https://it.wikipedia.org/wiki?curid=1637623", "title": "Agripolis", "text": ""}
{"id": "1637624", "revid": "21880", "url": "https://it.wikipedia.org/wiki?curid=1637624", "title": "Cherimoya", "text": ""}
{"id": "1637627", "revid": "287204", "url": "https://it.wikipedia.org/wiki?curid=1637627", "title": "Ilona Slupianek", "text": "In carriera ha vinto anche due ori europei a Praga 1978 ed Atene 1982, oltre che un bronzo ai Mondiali 1983, sempre nel getto del peso.\nBiografia.\nNel 1980 ha migliorato due volte il record mondiale, che ha detenuto dal 2 maggio di quell'anno fino al 27 maggio 1984, quando fu superata da Natal'ja Lisovskaja. Ha stabilito la miglior prestazione mondiale stagionale per 6 anni consecutivi, fra il 1978 e il 1983.\nDoping.\nDopo aver dominato la gara di getto del peso nell'edizione della Coppa Europa del 1977, \u00e8 stata trovata positiva ad un test antidoping al nandrolone e squalificata per un anno dalle competizioni.\nNel 1991 molti atleti vennero trovati positivi ai test antidoping, l'ex atleta Brigitte Berendonk, Werner Franke e i ricercatori della \"Milit\u00e4rmedizinische Akademie Bad Saarow\" iniziano a elaborare diversi studi sul doping. Sulla base di queste ricerche si \u00e8 arrivati a pensare che moltissimi atleti della GDR per migliorare le proprie prestazioni abbiano fatto uso di doping.\nGli studi hanno rilevato la somministrazione, tra il 1981 e il 1984, di dosi di Oral Turinabol, un anabolizzante."}
{"id": "1637631", "revid": "78184087", "url": "https://it.wikipedia.org/wiki?curid=1637631", "title": "Maestri Comacini", "text": ""}
{"id": "1637650", "revid": "287204", "url": "https://it.wikipedia.org/wiki?curid=1637650", "title": "Angora (fibra)", "text": "Langora \u00e8 un tipo di lana pregiata prodotta con il pelo del coniglio d'angora. Questo coniglio, di corporatura grossa, \u00e8 di colore bianco e coperto da un pelo lungo e morbido; originario della Turchia, si diffuse in Europa nel XVIII secolo. Il suo pelo cresce velocemente, la tosatura avviene ogni tre mesi e produce circa 250 grammi di lana.\nIl mohair, la lana prodotta dalla capra d'angora, non \u00e8 lana d'angora.\nCaratteristiche e Produzione.\nLa lana d'angora ha una mano gonfia, scivolosa, calda, soffice, ed ha aspetto lucente. Lo spessore della fibra va da 10 a 12 micron. Non avendo molta resistenza all'usura ed al lavaggio, viene usata per produrre filati solamente in mescola con lana fine, mohair, alpaca o seta. La mescola, oltre a dare corpo al filato, serve a mitigarne il costo comunque alto. \nViene utilizzata per produrre capi pregiati, sia con la maglieria che con la tessitura, la grande morbidezza e delicatezza la rendono indicata per abbigliamento infantile e femminile, o biancheria intima calda. La fibra viene anche usata per calze.\nL'angora si pu\u00f2 prelevare dai conigli vivi spiumandoli o tosandoli. Nel primo caso si ottiene lana migliore, ma serve pi\u00f9 tempo ed \u00e8 dolorosissimo per il coniglio; nel secondo la qualit\u00e0 della lana \u00e8 peggiore, ma se ne ottiene di pi\u00f9 in meno tempo, oltre al fatto che questo metodo non \u00e8 doloroso per il coniglio in s\u00e9. In alternativa essi possono essere parzialmente scuoiati da morti.\nEtichettatura tessile: WA\nIl 90% dell'angora mondiale proviene dalla Cina."}
{"id": "1637652", "revid": "36426", "url": "https://it.wikipedia.org/wiki?curid=1637652", "title": "Piazza Mercatale (Prato)", "text": ""}
{"id": "1637655", "revid": "287204", "url": "https://it.wikipedia.org/wiki?curid=1637655", "title": "Yumileidi Cumba", "text": ""}
{"id": "1637659", "revid": "599013", "url": "https://it.wikipedia.org/wiki?curid=1637659", "title": "Yumileidi Cumb\u00e1", "text": "Biografia.\nAll'interno della sua lunga carriera, ha ottenuto il suo risultato pi\u00f9 importante alle Olimpiadi di Atene 2004.\nIn finale, proprio all'ultimo tentativo riusc\u00ec a superare la tedesca da Nadine Kleinert con un lancio a 19,59 metri conquistando cos\u00ec la medaglia d'argento.\nLa vincitrice fu la russa Irina Korzhanenko che per\u00f2, pochi giorni dopo, venne squalificata perch\u00e9 trovata positiva ad un test antidoping.\nQuell'ultimo lancio che la port\u00f2 all'argento le valse cos\u00ec il titolo olimpico.\nHa ottenuto il suo record personale di 19,97 metri nel 2004 ai campionati Ibero-Americani tenutisi a Huelva."}
{"id": "1637660", "revid": "1048993", "url": "https://it.wikipedia.org/wiki?curid=1637660", "title": "Alexandra La Capria", "text": "Biografia.\n\u00c8 figlia dello scrittore Raffaele La Capria e dell'attrice Ilaria Occhini (\u00e8 quindi anche pronipote dello scrittore fiorentino Giovanni Papini) ed \u00e8 stata sposata con l'attore Francesco Venditti, dal quale ha avuto due figli."}
{"id": "1637661", "revid": "287204", "url": "https://it.wikipedia.org/wiki?curid=1637661", "title": "Buthier", "text": "Il Buthier (pron. fr. : ) \u00e8 un torrente affluente di sinistra della Dora Baltea. Percorre in tutta la sua lunghezza la Valpelline in Valle d'Aosta.\nPercorso.\nUn ramo del Buthier nasce dal ghiacciaio di Tsa de Tsan a circa 2.700 m s.l.m.; un secondo ramo nasce dal ghiacciaio des Grandes Murailles a circa 3.000 m s.l.m.. Questi due rami sono di recente formazione, essendo dovuti alla scomparsa alla fine del XX secolo del Basso ghiacciaio di Tsa de Tsan. Localmente, sono chiamati rispettivamente \"Buthier de Tsa de Tsan\" e \"Buthier des Grandes Murailles\", anche se questi toponimi non sono stati ufficializzati. Viene interrotto artificialmente a formare il lago di Place-Moulin. Dopo essere uscito dal lago, attraversa i comuni di Bionaz, Oyace, Valpelline, Roisan e Aosta. Si getta nella Dora Baltea presso Aosta.\nIl Buthier \u00e8 usato per la produzione di energia idroelettrica, in particolare grazie alla centrale idroelettrica di Signayes e alla centrale idroelettrica di Quart.\nPrima dello sbocco nella valle centrale della Dora Baltea, attraversa il vallone di Saumont e costeggia l'omonimo parco.\nAllo sbocco nella valle centrale, forma un ampio conoide alluvionale sul quale si \u00e8 sviluppata la citt\u00e0 di Aosta.\nNel capoluogo, nei pressi dell'Arco di Augusto, si conserva il ponte di pietra, di cui oggi \u00e8 visibile solo un'arcata poco distante dal letto del torrente, deviato a causa di un'inondazione. Il ponte, di epoca romana, consentiva l'accesso alla citt\u00e0 di Augusta Pr\u00e6toria Salassorum.\nAffluenti.\nI principali affluenti di sinistra sono:\ni principali affluenti di destra sono:\nGeologia.\nLa parte bassa della valle presenta affioramenti di calcescisti e metaofioliti delle falde liguri-Piemontesi (Zona del Combin), a cui si sovrappone la falda austroalpina."}
{"id": "1637669", "revid": "466539", "url": "https://it.wikipedia.org/wiki?curid=1637669", "title": "Ludwig K\u00fcbler", "text": "Fu un generale della Wehrmacht durante la seconda guerra mondiale.\nBiografia.\nDopo aver combattuto durante la prima guerra mondiale ed essere rimasto sfregiato durante una battaglia, fece carriera nell'esercito germanico. Nel 1938 assunse come \"GeneralMajor\" il comando della \"1. Gebirgs Division\" che guid\u00f2 in Polonia, venendo promosso \"Generalleutnant\". Fu poi in Francia dove venne promosso \"General der Infanterie\", guidando poi il XXXXIX Corpo d'armata alpino in Jugoslavia e in Unione Sovietica.\nNominato comandante delle truppe bloccate di fronte a Mosca, fu definito disfattista da Hitler e venne in seguito nominato \"Befehlshaber\" (responsabile militare) nella Zona d'Operazione del Litorale Adriatico. Considerato il fondatore delle truppe alpine tedesche, era duro, freddo e severo con se stesso ed i subordinati.\nTerminato il conflitto fu catturato dagli Alleati, venne processato a Lubiana assieme a Friedrich Rainer e poi impiccato nell'agosto del 1947."}
{"id": "1637692", "revid": "767487", "url": "https://it.wikipedia.org/wiki?curid=1637692", "title": "S\u00e9verine Ferrer", "text": "Cresce nell'Isola della Riunione diventando una celebrit\u00e0 locale. Nel 1991 segue la famiglia a Parigi, dove prosegue la sua carriera di artista.\nSuccessivamente si stabilisce nel Principato di Monaco, che rappresenta all'Eurovision Song Contest 2006 con la canzone \"La Coco Dance\", che tuttavia non supera le semifinali classificandosi 21\u00aa.\n\u00c8 sposata con il giornalista francese Fr\u00e9d\u00e9ric Maz\u00e9 ed ha due figli."}
{"id": "1637695", "revid": "367445", "url": "https://it.wikipedia.org/wiki?curid=1637695", "title": "Marigliano", "text": "Marigliano \u00e8 un comune italiano di abitanti della citt\u00e0 metropolitana di Napoli in Campania.\nTerritorio.\nMarigliano si trova nella pianura a nord del Vesuvio, in prossimit\u00e0 dell'Area Nolana e forma un unico agglomerato urbano con i comuni limitrofi.\nIl comune si \u00e8 sviluppato lungo la Strada statale 7 bis di Terra di Lavoro nel tratto che collega Pomigliano d'Arco a Nola. Dista 17\u00a0km da Napoli e rientra nella sua area metropolitana.\nStoria.\nDalle origini all'anno 1000.\nSulle origini di Marigliano non si hanno dati certi. Sicuramente per\u00f2 la citt\u00e0 esisteva gi\u00e0 in epoca romana, come testimoniano iscrizioni funerarie e reperti archeologici risalenti al I-II secolo.\nLe ipotesi sulla genesi della citt\u00e0 sono sostanzialmente due. La prima individua il nucleo originale in un'antica villa, fatta costruire da una famiglia di latifondisti Romani (la \"gens\" Maria, oppure secondo altre ipotesi Marilia o Mariana) al centro del proprio latifondo nell'agro nolano.\nLa seconda invece fa risalire il nucleo originario a una colonia romana sorta fra il 216 e il 214 a.C. ad opera del console Marco Claudio Marcello, impegnato nella lotta contro Annibale. Nell'89 a.C., Silla strapp\u00f2 definitivamente Nola e le terre circostanti ai Sanniti, redistribuendole ai legionari impegnati nella Guerra sociale. In particolare la famiglia Mari venne premiata con i territori oggi appartenenti a Marigliano.\nDopo la caduta dell'Impero romano d'Occidente, Marigliano fu oggetto di un'aspra contesa fra le citt\u00e0 di Nola e Napoli, che rivendicavano il possesso di quelle terre.\nIl primo documento che attesta l'esistenza di Marigliano risale al 27 marzo 917: \u00e8 un atto, scritto su pergamena, di donazione di un fondo nei pressi di \"Marilianum\". Sempre al X secolo appartengono altri documenti attestanti l'esistenza anche di due casali (attualmente sue frazioni): \"Casa-Ferrea\" (Casaferro) e \"Faibanum\" (Faibano).\nLa dominazione normanna e angioina.\nIl Ducato di Napoli, di cui Marigliano ed altre terre della Liburia facevano parte, sub\u00ec l'invasione normanna nel 1132, quando il Duca Sergio VII si sottomise a Ruggero II di Sicilia. L'area venne trasformata in feudo ed assegnata al normanno Ruggero di Medania, conte di Acerra. A questi successe poi Riccardo, cognato di re Tancredi.\nIn seguito alla conquista del Regno normanno di Sicilia da parte di Enrico VI, Marigliano pass\u00f2 sotto dominio svevo. Nel 1197, proprio Enrico VI costrinse il signore di Marigliano Riccardo di Acerra (ultimo rappresentante della dinastia normanna) ad essere prima trascinato da un cavallo per le vie di Capua e poi ad essere impiccato a testa in gi\u00f9.\nLe sue terre passarono cos\u00ec a Diopoldo d'Acerra, che consegn\u00f2 materialmente Riccardo ad Enrico VI. Diopoldo fu successivamente imprigionato da Federico II e privato delle terre, che vennero date al conte di Aquino Tommaso, che le trasfer\u00ec a sua volta al nipote Tommaso. Questi le tenne fino al 24 aprile 1274, quando il Regno svevo venne conquistato da Carlo I d'Angi\u00f2.\nQuesti pass\u00f2 il feudo di cui Marigliano era parte al conte Roberto di Alverno. Il figlio di Tommaso II d'Aquino, Adinulfo, riusc\u00ec ad entrare nelle grazie di Carlo II e si impossess\u00f2 dell'acerrano e del mariglianese. Adinulfo si macchi\u00f2 poi di fellonia ed i feudi furono ceduti (assieme al Principato di Salerno) a Filippo I, figlio di Carlo I. A Filippo I successe il figlio Roberto e, quindi, il fratello Filippo II.\nNel 1348 le terre del napoletano, dell'acerrano e del mariglianese furono saccheggiate dall'esercito ungherese di Luigi I, intenzionato a vendicare il fratello Andrea, marito di Giovanna I e ucciso nel 1345.\nA Filippo II successe il nipote Giacomo Del Balzo, che si trov\u00f2 a scontrarsi due volte proprio contro la regina Giovanna I, accorsa in aiuto di Ugone Sanseverino (a cui Giacomo aveva sottratto Matera). L'acerrano ed il mariglianese finirono per essere assegnate ad Ottone di Brunswick, duca di Sassonia e quarto marito di Giovanna I.\nIn seguito alla lotta fra Giovanna (sostenitrice dell'Antipapa Clemente VII) e Carlo di Durazzo (sostenitore di Papa Urbano VI) ed alla vittoria di quest'ultimo, Marigliano venne venduta a Ramondello Orsini del Balzo. Dopo la morte di questi, le terre vennero confiscate da re Ladislao I e vendute ad Annecchino Mormile di Napoli per 7.700 ducati d'oro.\nIl 7 giugno 1421, il feudo di Marigliano fu assediato dai mercenari di Braccio da Montone, assoldato da Giovanna II per strapparlo al ribelle Mormile, sostenitore del duca Ludovico d'Angi\u00f2 al trono di Napoli.\nIl periodo aragonese.\nIl 1\u00ba aprile 1422, Marigliano torn\u00f2 fra i possedimenti del Principe di Taranto Giovanni Antonio Orsini Del Balzo. Alla sua morte (16 novembre 1463), tutti i suoi averi andarono per sua volont\u00e0 a Ferdinando d'Aragona. Per 16 anni, Marigliano fece parte del Regio Demanio.\nIl 26 agosto 1479, Ferdinando vendette il feudo per circa 6.000 ducati al Regio Consigliere Alberico Carafa, che ottenne nel 1482 il titolo di conte. Il Conte Carafa fu molto impegnato nella ricostruzione e restauro del borgo: si ricordano, ad esempio, l'ampliamento e restauro della Chiesa di San Vito e Santa Maria delle Grazie (che divent\u00f2 anche Collegiata).\nAd Alberico successero dapprima il figlio Francesco e poi il nipote Alberico II. Questi per\u00f2 si vide confiscati tutti i beni e costretto a fuggire in Francia in seguito all'accusa di tradimento, per aver parteggiato contro l'Imperatore Carlo V. Il 30 giugno 1532, Carlo V (divenuto nel frattempo anche re delle Due Sicilie) don\u00f2 il contado di Marigliano e il ducato di Ariano a Ferrante I Gonzaga, principe di Molfetta.\nA questi successe il figlio Cesare che il 6 settembre 1566 vendette Marigliano a Giovan Vincenzo Carafa, fratello di Alberico II. Carafa mor\u00ec sette anni dopo (1573), lasciando pesanti debiti di ogni genere, tanto che il 14 aprile 1573 le sue stesse terre (fra cui il contado di Marigliano) vennero messe all'asta e comprate da Geronimo Montenegro, banchiere di Napoli che il 23 dicembre 1578 ottenne il titolo di marchese dall'Imperatore Filippo II.\nDal 1644 alla fine del XIX secolo.\nLa famiglia Montenegro vendette il possedimento mariglianese a Cesare Zattera di Genova che, a sua volta, lo cedette a Giulio Mastrilli per 136.800 ducati. Questi, gi\u00e0 consigliere del Re, il 4 agosto 1644 ottenne il titolo di duca da Filippo IV. I Mastrilli esercitarono il controllo del territorio per circa 150 anni. Da ricordare \u00e8 il notevole interessamento di Isabella Mastrilli per i fiorentissimi centri di cultura dell'epoca, costituiti per la gran parte da accademie culturali: ella fu anche l'iniziatrice della \"Accademia di Marigliano\", di cui fecero parte notissimi esponenti della cultura del secolo tra i quali Carlo Pecchia.\nIl lungo dominio della famiglia Mastrilli, per\u00f2, fu comunque costellato da problemi e traversie: \u00e8 il caso della rivolta dei vassalli di Giulio Mastrilli, costretto a rinchiudersi nel Convento di San Vito a causa delle tasse troppo alte; dell'epidemia di peste del 1656; dell'inondazione del casale di Faibano del 1743; della carestia del 1764; della siccit\u00e0 dell 1779; dell'eruzione del Vesuvio dell'8 agosto 1779.\nIl 3 maggio 1799, l'ultimo Duca di Marigliano Giovanni Mastrilli venne arrestato. Dopo la breve restaurazione borbonica durata fino al 1806, Napoleone Bonaparte nomin\u00f2 il fratello Giuseppe re di Napoli. Questi, il 2 agosto 1806, dichiar\u00f2 definitivamente estinta la feudalit\u00e0 e Marigliano divent\u00f2 un libero Comune.\nDopo la Restaurazione, Marigliano non rimase estranea alle lotte risorgimentali. Tra i tanti che presero parte ai moti, si ricorda la figura di Mariano Semmola, docente universitario e poi Segretario del Parlamento, che partecip\u00f2 insieme a Michele Morelli e Giuseppe Silvati ai moti del luglio 1820.\nIl 2 aprile 1896, il Re Umberto I e il Presidente del Consiglio Francesco Crispi firmarono il Decreto col quale si concedeva a Marigliano il titolo di \"Citt\u00e0\".\nIl XX secolo.\nL'area mariglianese soffr\u00ec le condizioni di sottosviluppo del Mezzogiorno per tutto il XX secolo e l'estrema incertezza delle condizioni di vita nei due dopoguerra. Anche se viene risparmiata dai bombardamenti della Seconda guerra mondiale, nel secondo dopoguerra l'agricoltura sub\u00ec un gravissimo danno dalla dorifora (o \"parassita della patata\"): la produzione di tuberi (l'ortaggio pi\u00f9 coltivato con il pomodoro di San Marzano) fu devastata per anni, causando enormi ripercussioni sull'economia della zona soprattutto negli anni cinquanta.\nL'esasperazione culmin\u00f2 con la protesta del luglio 1959, quando quasi tutti i contadini del paese manifestarono per le precarie condizioni di vita. La protesta degener\u00f2 poi con l'incendio del Palazzo del Municipio e vari episodi di violenza.\nA partire dagli anni sessanta, il mariglianese venne interessato dalla modernizzazione agricola, da una timida industrializzazione (legata pi\u00f9 che altro al polo di Pomigliano d'Arco) e dallo sviluppo dell'edilizia e dell'artigianato.\nSimboli.\nLo stemma del Comune di Marigliano \u00e8 stato concesso con regio decreto del 16 gennaio 1896.\nMonumenti e luoghi d'interesse.\nArchitetture religiose.\nChiesa di Santa Maria delle Grazie.\nLa chiesa di Santa Maria delle Grazie nacque come parrocchia con fonte battesimale intorno all'anno 1000. Il primo documento in cui viene menzionata \u00e8 una bolla di Papa Innocenzo III del 1215, che determinava i confini della Diocesi di Nola.\nNel 1494, la Chiesa fu elevata a Collegiata per volere del conte Alberico Carafa. Nel 1633, fu ulteriormente ampliata ed abbellita dalla famiglia ducale dei Mastrilli, che si rivolse ai maggiori artisti dell'epoca. La trasformazione pi\u00f9 importante, che connota l'immagine della Chiesa come ancora oggi appare, \u00e8 quella operata nei primi decenni del Settecento da Domenico Antonio Vaccaro. Del suo intervento restano ancora intatte le decorazioni a stucco, i marmi, le tele del soffitto e la pala dell'altare maggiore. Sono invece opera di Ludovico Mazzanti le due tele del presbiterio, gli affreschi della cupola e dei pennacchi.\nNella cappella dei Santi Patroni di particolare interesse sono le sculture raffiguranti i tre santi: quelle di San Vito e San Rocco, in legno scolpito e dipinto, risalgono al XVI\u2013XVII secolo, mentre la statua di San Sebastiano, in argento, \u00e8 stata pi\u00f9 volte rifatta a seguito di furti.\nIl Campanile della Collegiata fu probabilmente eretto nel 1494. La costruzione \u00e8 in tufo, mattoncini rossi e pietra lavica ed \u00e8 alta circa 40,3 metri. \u00c8 strutturata su cinque piani: tre sono a base quadrata, mentre i restanti due a base ottagonale. In origine, questi erano sormontati da un cupolino ricoperto di maioliche gialle e decorazioni verdi, alla cui sommit\u00e0 vi era la sfera con banderuola e croce. Crollato insieme all'ultimo piano durante il terremoto del 1980, il cupolino \u00e8 stato ricostruito con la stessa forma, ma utilizzando materiali diversi.\nChiesa dell'Annunziata.\nAdiacente e comunicante con la Collegiata \u00e8 la Chiesa dell'Annunziata, sede della \"Congrega dell'Ave Grazia Plena\", di antica costruzione, come testimonia il catino absidale coperto da una caratteristica volta di forme tardo-gotiche.\nDi notevolissimo interesse il polittico dell'altare maggiore, in legno scolpito policromo e dorato. La struttura, realizzata nel 1628, racchiude un pi\u00f9 antico trittico risalente alla fine del XV secolo, raffigurante l'Annunciazione ed i Santi Giovanni e Pietro. La Chiesa custodisce, inoltre, un notevole corredo di marmi (lapidi funerarie ed iscrizioni) e sculture lignee di Santi del XVII\u2013XVIII secolo.\nIl Castello Ducale.\nIl palazzo ducale \u00e8 la trasformazione di un antico castello-fortezza la cui esistenza \u00e8 attestata nei documenti almeno dal XII secolo. L'immagine attuale \u00e8 frutto degli interventi successivi, in particolare di quelli voluti dalla famiglia Mastrilli tra il XVII e il XVIII secolo.\nDell'antica fortezza la costruzione conserva la pianta quadrata con torri angolari, le feritoie ed i ponti sopra il doppio fossato che la circonda, mentre le ampie logge porticate, le eleganti finestre e gli altri elementi decorativi della facciata sono frutto della trasformazione (XVIII secolo) della fabbrica militare in dimora gentilizia. Nella torre a nord ovest vi \u00e8 ancora la barriera daziale con lo stemma marmoreo dei Carafa e la grande bascuglia.\nAnnesso al Palazzo vi \u00e8 un grande parco, in cui si rinvengono ancora le tracce del disegno della sistemazione settecentesca che venne eseguito in base alle pi\u00f9 raffinate teorie paesaggistiche dell'epoca, con viali decorati in stile neoclassico, fontane ed un laghetto artificiale.\nAttualmente l'edificio, molto rimaneggiato negli interni, \u00e8 sede dell'Ordine delle Suore Vincenziane, cui venne venduto dai discendenti della famiglia Mastrilli.\nInoltre, \u00e8 diffusa fra il popolo mariglianese una sorta di leggenda secondo la quale esisterebbe un cunicolo sotterraneo che dovrebbe collegare il Castello Ducale al Complesso Monastico di San Vito.\nSociet\u00e0.\nLa presenza della camorra.\nCome si evince dalla relazione approvata dalla Camera dei deputati nel 2000 sullo stato alla lotta alla criminalit\u00e0 organizzata in Campania, la zona di Marigliano era stata \"teatro di uno scontro tra il gruppo riconducibile ad Antonio Capasso e una cellula operativa del clan Mazzarella, insediatasi a Pontecitra. L'arresto di alcuni componenti di quest'ultimo sodalizio ha, peraltro, consentito ai Capasso di riappropriarsi completamente del territorio\".\nIl problema delle discariche abusive.\nNell'agosto 2004, la rivista medica inglese \"The Lancet Oncology\" pubblic\u00f2 un lavoro di Alfredo Mazza, ricercatore in Fisiologia Clinica del CNR. In questo rapporto, Marigliano viene indicata come uno dei tre vertici di un \"triangolo della morte\" assieme ai comuni di Nola ed Acerra: in seguito alle operazioni di smaltimento illegale dei rifiuti tossici compiute dalla criminalit\u00e0 organizzata, l'area indicata \u00e8 pesantemente esposta a sostanze tossiche e cancerogene.\nSi registrano inoltre picchi di mortalit\u00e0 legata a tumori al fegato, alla vescica, al sistema nervoso e alla prostata ben pi\u00f9 alti della media nazionale.\nGeografia antropica.\nUrbanistica.\nCentro storico.\nIl centro storico di Marigliano conserva ancora immutato il suo aspetto originario, generato da un \"castrum\" militare romano, con la sua rete di cardini e decumani, ortogonali tra loro. Fino alla met\u00e0 del XIX secolo, erano ancora visibili le mura di cinta e le quattro porte d'accesso, coincidenti con i punti cardinali.\nLa Via Giannone, antico \"cardo maximus\" dell'accampamento militare, continua a svolgere la sua funzione di via principale della citt\u00e0, segnata da alcune delle architetture pi\u00f9 significative, quali il complesso della Collegiata, la Chiesa di San Biagio, la Chiesa del Purgatorio. Tra le architetture civili, si segnalano Palazzo Nicotera (interessante complesso nato dall'unificazione nel XVIII secolo di pi\u00f9 edifici, di epoca anteriore, in un'unica dimora gentilizia), Palazzo Cesarano (che conserva ancora intatto il colto disegno del XVIII secolo) e il cosiddetto \"Palazzo delle Ornie Catalane\".\nIn Via Torre, uno degli antichi decumani, oltre all'antica costruzione che d\u00e0 il nome alla strada, si trovano alcuni tra gli edifici civili pi\u00f9 significativi, quali Palazzo Griffo (che reca visibili tracce della sua origine rinascimentale) e Palazzo De Ruggiero.\nGran parte di un'insula, prospettante su Via Giordano Bruno, \u00e8 occupata dal complesso monastico carmelitano dei Santi Giuseppe e , divenuto casa gesuitica nel XVIII secolo e poi sede della scuola \"Antonia Maria Verna\" fino al sisma del 1980, che ne ha determinato la chiusura.\nEconomia.\nMarigliano rappresenta un importante centro agricolo della Pianura Campana. Nel 2011 circa il 4% della popolazione attiva \u00e8 occupata nell'agricoltura, il 26% nell'industria e la restante parte nel settore terziario.\nInfrastrutture e trasporti.\nMobilit\u00e0 urbana.\nI trasporti urbani e interurbani di Marigliano vengono svolti con autoservizi di linea gestiti dalla societ\u00e0 Viaggi Lucio Srl.\nSport.\nHa sede nel comune la societ\u00e0 di calcio U.S. Mariglianese Calcio che ha disputato campionati dilettantistici regionali. Dal campionato 2014-2015 milita in Eccellenza\nDalla stagione 2019/2020 milita nel campionato di Eccellenza Campania, girone A. Attualmente disputante il campionato nazionale di serie D.\nIl Futsal Marigliano, squadra biancorossa di calcio a 5, milita nel campionato nazionale di Serie B Girone G.\n La squadra femminile, la NAB Marigliano, nella stagione 2015/2016 milita nel campionato di Serie B.\nLa squadra di pallavolo maschile, Tya Marigliano 1995 milita nel campionato nazionale di Serie A3."}
{"id": "1637696", "revid": "1762097", "url": "https://it.wikipedia.org/wiki?curid=1637696", "title": "Maria Assunta Lorenzoni", "text": "Biografia.\nFiglia di Giovanni Lorenzoni, professore a Firenze e segretario generale dell'Istituto internazionale d'agricoltura, Maria Assunta, durante la seconda guerra mondiale, presta servizio come crocerossina.\nDopo l'Armistizio di Cassibile, si mette in contatto con il movimento antifascista fiorentino. A Firenze entra a far parte della Brigata V della Divisione \"Giustizia e Libert\u00e0\", nel quale si occupa dei collegamenti con il comando della Divisione. Svolge numerose missioni pericolose e organizza l'espatrio di cittadini d'origine ebraica e di perseguitati politici.\nDurante la battaglia per la liberazione di Firenze, riesce pi\u00f9 volte ad attraversare le linee di combattimento per portare ordini al Comando d'Oltrarno. Catturata da una pattuglia tedesca, viene portata a Villa Cisterna e rinchiusa in una stanza per essere interrogata. Rimasta sola, tenta di fuggire, ma viene uccisa da una raffica di mitra mentre tenta la fuga scavalcando il reticolato di recinzione. Nella stessa mattinata, suo padre che, dopo aver saputo della cattura di Tina aveva raggiunto un avamposto degli Alleati per organizzare uno scambio di prigionieri, cade colpito da una granata tedesca.\n\u00c8 stata citata da Piero Calamandrei nel discorso pronunciato all'Assemblea costituente nella seduta del 4 marzo 1947.\n\u00c8 una delle 19 donne decorate di Medaglia d'Oro al Valor Militare nella seconda guerra mondiale, tra cui 15 alla memoria.\nLe \u00e8 stato dedicato un francobollo, nell'ambito della serie \"A beneficio del comitato nazionale pro vittime politiche\", del valore di 2 lire, marcato 21 agosto 1944, data della proclamazione della decorazione militare ricevuta."}
{"id": "1637699", "revid": "222571", "url": "https://it.wikipedia.org/wiki?curid=1637699", "title": "Cima XII", "text": "Cima XII (scritta altrimenti Cima Dodici, nota anche come Ferozzo, in lingua cimbra \"Fiorotz\") \u00e8 una montagna delle Prealpi Vicentine alta 2336 m s.l.m., situata tra le province di Vicenza e Trento. \u00c8 la vetta pi\u00f9 elevata del gruppo, nonch\u00e9 dell'intera provincia di Vicenza.\nDivide l'altopiano di Asiago dalla val di Sella, collaterale della Valsugana. Dal punto di vista amministrativo, il versante sudest \u00e8 compreso nel censuario del comune di Asiago, ma \u00e8 soggetto a uso civico dagli abitanti dell'ex comune di Lusiana che ne \u00e8 proprietario (oggi con il comune di Lusiana Conco), mentre il versante a nordovest rientra nel comune di Borgo Valsugana.\nAccessi e descrizione.\nL'accesso pi\u00f9 diretto alla cima \u00e8 dalla valle di Galmarara, collaterale sinistra della val d'Assa. Dal crocevia di malga Galmarara (1614 m, raggiungibile in auto) si prosegue per due vecchie strade militari austriache, la Zoviellostra\u00dfe (o, in alternativa, il sentiero 830) e la Kaiser Karl Stra\u00dfe. Poco oltre il Bivio Italia (1987 m) si imbocca il sentiero 835 che conduce alla vetta.\nLa salita dalla val di Sella \u00e8 pi\u00f9 difficoltosa a causa del marcato dislivello. Avviene attraverso il segnavia 211 che, iniziando dalla strada del Dosso, raggiunge direttamente la vetta attraverso il vallone delle Dodici e la valle delle Trappole; oppure, per il segnavia 231, che si stacca dal precedente per risalire la valle delle Dodici e ritornare sullo stesso nei pressi del bivacco Busa delle Dodese.\nI sentieri 835 e 211 fanno parte dell'alta via n. 11 e proprio Cima XII ne rappresenta il punto di massima altitudine.\nDalla sommit\u00e0 della cima la vista spazia sulle Alpi Orientali, dalle Dolomiti di Brenta alle Pale di San Martino e tutta la catena del Lagorai:\nSulla cima vi sono due croci. La prima, in legno, \u00e8 stata innalzata nel 1946 dal C.A.I. di Asiago, in sostituzione di una precedente, sempre lignea, posta nel 1900 da Giuseppe Dalmaso del Consorzio dei Sette Comuni; quest'ultima era dotata anche di un crocifisso in ghisa dal quale, una volta fuso, \u00e8 stata ricavata la piccola croce istoriata inserita al centro dell'attuale. La seconda, costituita da tubi metallici, venne eretta dalla S.A.T. di Borgo Valsugana nel 1973.\nEtimologia e storia.\nIl toponimo Cima Dodici, che \u00e8 oggi quello pi\u00f9 diffuso su entrambi i versanti, le \u00e8 stato attribuito dagli abitanti di Borgo Valsugana. Infatti, come le vicine Cima Dieci (o monte Castelnuovo, 2215 m) e Cima Undici (o cima delle Pozze, 2229 m), \u00e8 parte di una \"meridiana naturale\" che, vista dalla Valsugana, pu\u00f2 dare un'idea dell'orario in base alla posizione del sole sulle varie vette. \nSull'altopiano di Asiago, pi\u00f9 in passato che oggi, \u00e8 nota come Ferozzo. Secondo alcuni, potrebbe essere un'italianizzazione del cimbro \"Freyjoch\" \"montagna, giogo di Freya\", per cui Cima Dodici sarebbe stata consacrata alla dea germanica dell'amore e della fertilit\u00e0. Questa etimologia \u00e8 sostenuta da quanti, come lo scrittore Mario Rigoni Stern, vedono negli attuali Cimbri i discendenti dell'omonima popolazione, ritenuta di origine scandinava. Lo storico Ottone Brentari individua invece i toponimi \"Fiorotz\" e \"Gallmarer\", quest'ultimo italianizzato in seguito in \"Cima di Galmarara\", ossia il nome della valle posta a sud della montagna.\nData la sua posizione di confine (prima tra la Serenissima e la contea del Tirolo, poi tra il Regno d'Italia e l'Impero Asburgico), fu al centro di dispute che si acuirono alla vigilia della prima guerra mondiale. Come tutto l'acrocoro altopianese, anche Cima XII \u00e8 stata infatti interessata da importanti eventi bellici durante quel conflitto. In localit\u00e0 Covolin, ai piedi della montagna, si trovava uno dei vari cimiteri di guerra dell'Altopiano dei Sette Comuni, in cui erano sepolti novecento caduti austroungarici. Come altri, fu in seguito smantellato e i resti furono trasferiti nel sacrario militare di Asiago."}
{"id": "1637702", "revid": "297031", "url": "https://it.wikipedia.org/wiki?curid=1637702", "title": "Cronologia della radio", "text": "La cronologia della radio, elenca, all'interno della storia, la tecnologia ed eventi che hanno prodotto strumenti che utilizzano le onde radio e le attivit\u00e0 collegate ai suoi inventori. Pi\u00f9 tardi la storia \u00e8 dominata dalla programmazione e dai contenuti, tanto da essere considerata pi\u00f9 vicina a una storiografia ufficiale.\nOrigini e sviluppi.\nLa determinazione del primo inventore della radio, al tempo chiamata telegrafia senza fili, \u00e8 sempre stata oggetto nel corso del tempo di infinite controversie. L'invenzione determinante per l'inizio della \u2018trasmissione senza fili' di dati che utilizza l'intero spettro di frequenza, noto come la trasmittente a spinterometro \u00e8 stata attribuita rispettivamente a Nikola Tesla, Guglielmo Marconi e a \"Julio Cervera Baviera\".\nInizio delle trasmissioni senza filo.\nNella storia della radio e nello sviluppo della \"telegrafia senza fili\", vi sono varie richieste per l'invenzione della radio. Marconi dot\u00f2 navi di comunicazioni senza fili salva-vita, e stabil\u00ec il primo servizio radio transatlantico. Tesla svilupp\u00f2 mezzi per produrre radiofrequenze affidabili, dimostrando pubblicamente i principi della radio, emettendo i primi segnali su lunga distanza.\nTelegrafia a spinterometro.\nGrazie all'utilizzo dei suoi brevetti, Marconi fond\u00f2 la prima societ\u00e0 di comunicazione, la \"Britannica Marconi\", il cui scopo consisteva nella comunicazione tra stazioni radio costiere e navi in mare . Questa societ\u00e0, insieme alla sua filiale americana, la \"Telefono &amp; Telegrafo\", ebbe il predominio su tale tecnologia, operando fino al 1983, rifiutandosi addirittura di comunicare con navi non equipaggiate con il sistema Marconi. Con il tempo, grazie a diversi inventori, la qualit\u00e0 della radio miglior\u00f2, ma un decisivo impulso venne da due inventori, Adolf Slaby e Von Georg Arco, attraverso l'invenzione di una tecnologia senza fili, chiamata Slaby-Arco, dispositivo che in seguito venne acquistato dalla Telefunken.\nRadiodiffusione audio (1915 - 1930).\nMet\u00e0 del 1920:\nLe prime multinazionali.\nSi formano le prime multinazionali della trasmissione radio, un'allenza di costruttori e di dententori di brevetti, che comprende : Westinghouse, General Electric, American Telephone and Telegraph, e Radio Corporation of America, proprietaria di una quota azionaria della RCA. Tutte le radio costruite dalla General Electric e dalla Westinghouse furono vendute sotto il marchio RCA, per il 60% alla GE e per il 40% dalla Westinghouse. La Western Electric della ATT costru\u00ec trasmettitori radio. La Westinghouse, la GE, e la ATT, tentarono di formare un monopolio, ma fallirono. Infatti, diversi brevetti, contenevano clasusole per proteggere gli inventori amatoriali, anche se tale vincolo non fu certo di impedimento ai grandi costruttori.\nLa diffusione esponenziale.\nLa diffusione e la regolamentazione delle trasmissioni radio condusse allo sviluppo esponenziale di Reti di stazioni commerciali negli USA e statali in Europa, nella creazione della \"Federal Radio Commission\", della Federal Communications Commission, e della nascita della soap opera.\nLa Modulazione di Frequenza e le onde corte (1933 - 1943).\nGare verso onde pi\u00f9 corte e FM.\nTelegrafia sulla radio.\nNonostante la quasi totale diffusione della radio, la telegrafia non scomparve del tutto. Fu oggetto nel corso degli anni di miglioramenti tecnologici aumentando il proprio livello di automazione. Nel 1930 venne introdotta, sulle linee di terra, una tecnologia in grado di automatizzare la codifica delle telescriventi, creando un codice pulsato per automatizzare i percorsi , il telex. Per 30 anni fu l'assoluta forma dominatrice di comunicazione sulle lunghe distanze, in quanto 25 canali telex occupavano la stessa larghezza di banda di un canale voce ; un notevole vantaggio per le aziende e i governi, in quanto tale sistema produceva direttamente documenti scritti.\nAlcuni sistemi telex furono adattati a sistemi di trasmissione ad onde corte per inviare toni su bande singole. Il pi\u00f9 avanzato standard telex dell'epoca, il CCITT R.44, incorporava la rivelazione e la ritrasmissione di errori di caratteri trasmessi e ricevuti, cos\u00ec come la codifica e l'indirizzamento automatico . Il sistema telex via radio (TOR) fu per molti anni l'unica tecnologia utilizzabile, soprattutto per alcuni paesi dei terzo mondo. Il TOR \u00e8 ancora oggi utilizzato, anche se venne soppiantato con il tempo da forme di posta elettronica meno costose. \nSviluppi nel XXI secolo.\nDigital Audio Broadcasting.\nIl Digital Audio Broadcasting (DAB) \u00e8 un sistema di radiodiffusione digitale che permette la trasmissione sonora di programmi radiofonici con una qualit\u00e0 paragonabile a quella di un compact disc.\nDal 2007 lo standard \u00e8 stato aggiornato dall'ETSI al DAB+ soppiantando il precedente DAB, ed impiegando, a differenza di quest'ultimo, l'algoritmo di compressione HE-AAC. Il DAB+ consente, a parit\u00e0 di qualit\u00e0 e potenza del segnale, di raddoppiare, o addirittura triplicare il numero dei programmi trasmessi in un singolo bouquet , consentendo eventualmente l'inserimento di altri servizi radiofonici. In alcuni stati del mondo, come la Norvegia, si sta attuando o pianificando il rimpiazzo degli altri sistemi di radio diffusione con questo.\nRadio internet.\nLa radio internet consiste nel mandare programmi tipo radio su flusso di connessioni internet: non sono necessari trasmettitori radio ad ogni punto del processo."}
{"id": "1637704", "revid": "22356", "url": "https://it.wikipedia.org/wiki?curid=1637704", "title": "Actinodontidae", "text": ""}
{"id": "1637705", "revid": "22356", "url": "https://it.wikipedia.org/wiki?curid=1637705", "title": "Archegosauridae", "text": ""}
{"id": "1637722", "revid": "2110845", "url": "https://it.wikipedia.org/wiki?curid=1637722", "title": "Micheline Ostermeyer", "text": "Biografia.\nBuona suonatrice di pianoforte, pratic\u00f2 anche la pallacanestro prima di dedicarsi unicamente all'atletica leggera. A Londra 1948 aggiunse all'accoppiata d'oro disco-peso la medaglia di bronzo nel salto in alto. Questo grande exploit fu per\u00f2 messo in ombra dalle quattro medaglie d'oro di Fanny Blankers-Koen, personaggio femminile di quei Giochi.\nVinte due medaglie ai campionati europei di atletica leggera 1950 decise di ritirarsi."}
{"id": "1637727", "revid": "196390", "url": "https://it.wikipedia.org/wiki?curid=1637727", "title": "L'oca selvaggia 2", "text": ""}
{"id": "1637734", "revid": "767487", "url": "https://it.wikipedia.org/wiki?curid=1637734", "title": "Kazimierz Serocki", "text": "Biografia.\nEgli studi\u00f2 composizione con Kazimierz Sikorski e pianoforte con Stanis\u0142aw Szpinalski alla \"Scuola di stato di musica\" di \u0141\u00f3d\u017a e si laure\u00f2 nel 1946. And\u00f2 quindi a Parigi per studiare composizione con Nadia Boulanger e pianoforte con Lazare L\u00e9vy, prima di laurearsi nel 1948. Fra 1946 ed 1951 si esib\u00ec in concerto sia in Polonia che all'estero come pianista, ma per il resto della sua carriera si dedic\u00f2 esclusivamente alla composizione. La produzione musicale di Serocki \u00e8 suddivisa in due specifici filoni: musica per orchestra e musica vocale-strumentale su testi in polacco da lui scelti con grande cura. \nSerocki fu uno dei fondatori, con Tadeusz Baird, del \"Warsaw Autumn\" festival internazionale di musica contemporanea. Assieme a Tadeusz Baird e Jan Krenz egli fond\u00f2 il \"Group 49\" un'associazione di compositori polacchi. Fu vice presidente, dal 1954 al 1955, dell'Unione dei compositori polacchi. Nel corso della sua carriera ricevette numerosi premi e onorificenze sia in patria che all'estero."}
{"id": "1637737", "revid": "80598", "url": "https://it.wikipedia.org/wiki?curid=1637737", "title": "Ci vorrebbe un amico", "text": ""}
{"id": "1637742", "revid": "287204", "url": "https://it.wikipedia.org/wiki?curid=1637742", "title": "Topolino apprendista stregone", "text": ""}
{"id": "1637746", "revid": "767487", "url": "https://it.wikipedia.org/wiki?curid=1637746", "title": "Apr\u00e8s La Classe (album)", "text": "Apr\u00e8s La Classe \u00e8 il primo album dell'omonimo gruppo musicale degli Apr\u00e8s La Classe.\nFu pubblicato nel 2002 e riscosse successo. In particolare il brano \"Paris\" \u00e8 divenuto popolare nelle discoteche e nel 2006 sarebbe stato scelto per uno spot televisivo. Conobbe fama anche \"Ricominciamo\", cover della canzone di Adriano Pappalardo. Nella lista delle tracce compaiono anche \"Lu rusciu de lu mare\" (\"Il fruscio del mare\") e \"Kalinifta\" (\"Buonanotte\" in griko), rifacimenti di canzoni popolari del Salento, terra d'origine della band, e della Grec\u00eca Salentina. La canzone \"Lu sule, lu mare, lu jentu\", che riprende un tradizionale motto per indicare il Salento, \u00e8 dedicata proprio alla penisola salentina e vede la partecipazione del corregionale Caparezza."}
{"id": "1637748", "revid": "222571", "url": "https://it.wikipedia.org/wiki?curid=1637748", "title": "Campo Gallina", "text": "Campo Gallina \u00e8 una localit\u00e0 sita a 1.855\u00a0m s.l.m. sulla parte settentrionale dell'Altopiano dei Sette Comuni, acrocoro posto a nord della Provincia di Vicenza, tra i confini del Veneto e del Trentino.\nPrima guerra mondiale.\nDurante la prima guerra mondiale nella conca di Campo Gallina (denominata dagli imperiali \"Dosso del Fine\" o \"Campo Trentin\") esisteva una vera e propria cittadella austroungarica dotata di chiesa, cinema, ricoveri, spaccio, ospedale e magazzini. Si stima che abbia ospitato all'epoca fino a 25.000 militari austro-ungarici. La zona era difatti sede della 6\u00aa Divisione di Fanteria A.U. (comandante il generale von Mecenseffy) e della 6\u00aa Brigata di artiglieria campale (comandante il colonnello Von Rabl) e venne qui ubicata per evitare ai soldati di percorrere la Erzherzog Eugen Stra\u00dfe, strada sottoposta ad elevato rischio slavine per diversi mesi l'anno. Vi si trovava anche uno dei 41 Cimiteri di guerra dell'Altopiano dei Sette Comuni.\nDal giugno del 1916 all'autunno del 1917 la Divisione schierava in linea la 12\u00aa Brigata (che comprendeva il 20\u00ba e il 7\u00ba Battaglione Feldj\u00e4ger ed il 17\u00ba Reggimento \"Kronprinz\") e l'11\u00aa Brigata (che comprendeva il 27\u00ba Reggimento \"K\u00f6nig der Belgier\" ed il 2\u00ba Reggimento bosno-erzegovese). Dopo aver sostenuto l'offensiva italiana del giugno 1917 (la Battaglia dell'Ortigara), nell'autunno la Divisione partecip\u00f2 ai sanguinosi combattimenti contro le Melette di Gallio ed il Monte Zomo, dovendo poi essere ritirata dall'Altopiano a causa delle ingenti perdite subite.\nLa conca \u00e8 raggiungibile percorrendo la Erzherzog Eugen Stra\u00dfe, strada militare sterrata costruita da 1.300 soldati austriaci nella primavera del 1916 (in appena 32 giorni) che taglia il profilo occidentale del Monte Portule e percorribile solamente a piedi o in mountain-bike in quanto chiusa al traffico veicolare. La \"Erzherzog Eugen Strasse\" termina al trivio denominato \"I Monumenti\", da cui si diramano la Karl Stra\u00dfe (denominata \"Kaiser Karl Strasse\" in memoria del principe austriaco salito al trono alla morte dell'imperatore Francesco Giuseppe) e la Zoviellostra\u00dfe: per raggiungere Campo Gallina si deve salire lungo la \"Kaiser Karl Strasse\". Proseguendo lungo la strada (che conduce al Monte Ortigara), poco oltre la conca di Campo Gallina, si giunge alla \"Selletta Mecenseffy\" (localit\u00e0 dove il 6 ottobre 1917 vide la morte il comandante la 6\u00aa Divisione di Fanteria A.U. di Graz Artur Edler von Mecenseffy), colpito da un colpo di artiglieria sparato dalla Cima della Caldiera.\nIl monumento in memoria di von Mecenseffy venne per\u00f2 realizzato in prossimit\u00e0 della sede di Campo Gallina mentre sul punto della morte, alla \"Selletta Mecenseffy\", venne semplicemente murata una lapide. Comandante per un lunghissimo periodo della grande unit\u00e0 austro-ungarica, il Feldmarschalleutnant Mecenseffy prima della 6\u00aa Divisione aveva comandato la 10\u00aa Divisione di fanteria e ricoperto incarichi di stato maggiore nella 2\u00aa e nella 4\u00aa Armata. Nel settembre del 1916 era subentrato al GM Rudolf Muller al comando della 6\u00aa Divisione schierata nel settore nord dell'Altopiano. Sepolto inizialmente sull'Altopiano di Asiago, il suo corpo venne esumato subito dopo su disposizione del Capo di stato maggiore Franz Conrad von H\u00f6tzendorf e trasferito nella cripta di famiglia a Vienna, nel cimitero di D\u00f6bling, dove tuttora riposa.\nDopo la costruzione delle tre strade militari, il trivio dei Monumenti divenne un punto nevralgico del sistema logistico della 6\u00aa Divisione. Qui terminava inoltre la teleferica da campo n.14 proveniente dalla Val d'Assa e transitava anche la teleferica n.13 diretta proprio a Campo Gallina. Oltre a numerosi baraccamenti lungo la \"Karl strasse\", venne scavata dai reparti del Genio anche una imponente caverna, con tre entrate, destinata a deposito munizioni.\nAlla fine delle ostilit\u00e0, la chiesetta di Campo Gallina, fu smontata, trasportata e ricostruita a Roana per sostituire quella del paese, andata completamente distrutta dai bombardamenti. Attualmente a Campo Gallina \u00e8 ancora visibile il basamento della chiesa oltre a ruderi di altre opere.\nSeconda guerra mondiale.\nDurante la seconda guerra mondiale Campo Gallina era il punto scelto dagli aerei alleati per paracadutare armi e viveri a sostegno della Resistenza, in particolar modo quella locale, ma anche a servizio della Resistenza di tutto il Veneto occidentale.\nCampo Gallina oggi.\nPer ricordare il 100\u00ba anniversario dalla fine delle ostilit\u00e0, la zona \u00e8 stata interessata da una serie di interventi a carattere restaurativo grazie al progetto denominato \"ecomuseo Grande Guerra delle Prealpi vicentine\". Inoltre fa parte del percorso denominato \"Sentiero della Pace\" che ripercorre alcuni luoghi legati alla prima guerra mondiale.\nAttualmente sono visibili i seguenti resti della ex base logistica:"}
{"id": "1637750", "revid": "122395389", "url": "https://it.wikipedia.org/wiki?curid=1637750", "title": "Ancilla Marighetto", "text": "Biografia.\nCol nome di battaglia \"Ora\", fu attiva nella Resistenza nella zona di Castello Tesino, nel Trentino orientale, al confine con la provincia di Belluno, di cui fu artefice principale un gruppo composto anche da alcuni ex ufficiali del Regio Esercito, fra i quali il fratello di Ancilla, Celestino.\nNel giugno 1944, il gruppo trentino decise di contattare i comandanti della Brigata Garibaldi \"Antonio Gramsci\", attiva con circa mille uomini sulle vicine Vette Feltrine, che era parte della Resistenza bellunese organizzata capillarmente fin dal novembre 1943, grazie anche a numerosi elementi provenienti dalla vita militare e a una diffusa adesione popolare. Due mesi dopo fu istituita e destinata al vicino Tesino e alla bassa Valsugana la compagnia \"Giorgio Gherlenda\", elevata al rango di battaglione un mese pi\u00f9 tardi, intitolata a un partigiano della \"Gramsci\" fucilato dai tedeschi pochi giorni prima e composta da 29 partigiani, in buona parte provenienti dai comuni bellunesi di confine affiancati da alcuni trentini. Quasi subito fu operativa come staffetta anche Ancilla Marighetto, col nome di battaglia \"Ora\".\nFra le prime azioni del \"Gherlenda\" vi fu, il 14 settembre 1944, l'assalto alla caserma del Corpo di sicurezza trentino (Cst) di Castello Tesino, al fine di impossessarsi di armi e munizioni: il colpo riusc\u00ec e furono fatti prigionieri temporaneamente 55 soldati trentini arruolati dai tedeschi per controllare il territorio e svolgere attivit\u00e0 antipartigiana (il Cst era attivo in provincia di Belluno, come il pi\u00f9 noto SS-Polizei-Regiment \"Bozen\", e partecipava attivamente anche a rastrellamenti e rappresaglie).\nL'assalto provoc\u00f2 il 15 settembre 1944 un enorme rastrellamento che si spinse fino ai monti di Costabrunella, il rifugio sul Lagorai del battaglione Gherlenda. Negli scontri fu ucciso anche il comandante \"Fumo\", Isidoro Giacomin da Fonzaso, e in seguito per i partigiani del \"Gherlenda\" - le cui file si erano ingrossate fino a toccare circa le ottanta unit\u00e0 - la vita fu sempre pi\u00f9 difficile, fino alla decisione del neoeletto comandante \"Marco\", l'ex maresciallo di artiglieria Antonio Da Ronch di Feltre, di suddividere il battaglione in tre compagnie, due delle quali si sciolsero poco dopo.\nDopo l'appello alleato (13 novembre 1944) alla Resistenza di sospendere le attivit\u00e0 durante l'inverno, una parte dei combattenti fece rientro alla vita civile. Nel Bellunese l'appello non ebbe molto seguito, nel caso del \"Gherlenda\" rimasero in montagna solo un gruppo ristretto di sette partigiani noti, che difficilmente sarebbero passati inosservati al rientro nei rispettivi paesi (per numerosi loro compagni, infatti, il destino dopo il ritorno fu tragico).\nFra i sette c'era \"Ora\" e il loro nascondiglio fu in una valletta impervia nella zona del passo Brocon, la Val Caora; da qui partirono anche per alcune azioni di sabotaggio contro l'occupante. Alla met\u00e0 di febbraio 1945, il gruppetto decise di trasferirsi in una zona meglio esposta al sole e fece tappa a malga Vallarica di Sotto, dove il 19 febbraio fu sorpreso da una pattuglia di tredici uomini del Corpo di sicurezza trentino guidata dal capitano delle SS austriaco Karl Julius Hegenbart.\nNel fuggi fuggi \"Ora\" (contrariamente a quanto riportato in alcune ricostruzioni approssimative) non riusc\u00ec a mettersi i suoi sci perch\u00e9 in precedenza li aveva prestati al fratello \"Renato\" e gli attacchi non erano stati ancora risistemati per lei. La ragazza si mise allora a correre verso valle, sulla neve, in direzione Lamon, insieme con il compagno \"Raul\"; quando sentirono avvicinarsi i nazisti che avevano gli sci, i due si arrampicarono su due abeti per nascondersi; erano nei pressi del Col del Toc, in territorio comunale di Lamon. Solo l'ultimo uomo della pattuglia si accorse di \"Ora\" e richiam\u00f2 gli altri: la giovane impugnava la pistola ma alla fine - per qualche motivo - non la utilizz\u00f2 (diversamente da quanto si legge in alcune ricostruzioni piuttosto fantasiose), e accolse l'invito del capitano Hegenbart a scendere dall'albero.\n\"Ora\" fu subito interrogata, e, pur sottoposta a brutali sevizie e percosse, oppose il silenzio alle domande del comandante tedesco. Hegenbart ordin\u00f2 allora a uno dei soldati trentini presenti, un sottufficiale di Cavalese, di sparare alla testa di Ancilla.\nQuando la pattuglia se ne and\u00f2, \"Raul\" scese dall'albero e seppell\u00ec \"Ora\" sotto la neve; la salma fu recuperata due giorni dopo da due giovani di Lamon, sollecitati dai partigiani superstiti, e trasportata al vicino rifugio Croset dove fu tumulata sotto un cumulo di sassi; dopo la Liberazione sar\u00e0 traslata a Castello Tesino dove il 16 giugno 1945 si tennero i funerali dei partigiani Ancilla Marighetto \"Ora\", Isidoro Giacomin \"Fumo\", Clorinda Menguzzato \"Veglia\", Gastone Velo \"Nazzari\", Luigi Parer \"Pronto\" e Dario Zampiero \"Mosca\", Dorimberto Rocco Dallemule.\nDopo la guerra il miliziano che uccise \"Ora\" fu condannato a 22 anni di reclusione; ma ne scont\u00f2 solo cinque, perch\u00e9 la martoriata famiglia Marighetto (nell'ottobre 1944 anche il padre di Ancilla, Giacomo, era stato fucilato dai tedeschi), acconsent\u00ec alla grazia per la quale si erano spesi esponenti della Chiesa trentina. Il capitano Hegenbart, invece, condannato all'ergastolo in Italia per una lunga serie di crimini di guerra, non fu mai estradato dall'Austria, dove visse indisturbato e mor\u00ec nel 1993.\nTeatro.\nLa storia di Ancilla Marighetto, Ora, insieme a quella di Clorinda Menguzzato, Veglia, sono state prese come spunto per lo spettacolo teatrale \"Ora Veglia, il silenzio e la neve\", coprodotto da ariaTeatro e teatroBlu. In occasione dello spettacolo \u00e8 stata editata da Publistampa una pubblicazione con il medesimo titolo."}
{"id": "1637751", "revid": "599013", "url": "https://it.wikipedia.org/wiki?curid=1637751", "title": "Natal'ja Sadova", "text": "In precedenza ad Atlanta 1996 aveva raccolto una medaglia d'argento. Ha anche ottenuto la miglior prestazione mondiale dell'anno nel 1999, nel 2001 e nel 2003.\nBiografia.\nFu prima nella gara dei Campionati mondiali di Edmonton 2001, ma fu squalificata perch\u00e9 trovata positiva alla caffeina.\nNel maggio 2006 \u00e8 risultata ancora una volta positiva ad un test antidoping, stavolta al metandrostenolone uno steroide anabolizzante, ed ha subito una squalifica di due anni dalle competizioni."}
{"id": "1637752", "revid": "22356", "url": "https://it.wikipedia.org/wiki?curid=1637752", "title": "Eryopidae", "text": "Gli eriopidi (Eryopidae) sono una famiglia di anfibi estinti, appartenenti al gruppo dei temnospondili. Vissero tra il Carbonifero superiore e il Permiano medio (circa 306 \u2013 270 milioni di anni fa), e i loro resti sono stati ritrovati in Europa e in Nordamerica. \nDescrizione.\nDi dimensioni medio \u2013 grandi (1 \u20132 metri di lunghezza), gli eriopidi sono stati per lungo tempo tra i principali predatori delle paludi carbonifere e permiane; furono tra i primi anfibi specializzati a ricoprire questa nicchia ecologica. Il corpo era generalmente tozzo e compatto, mentre le corte zampe sporgevano ai lati del corpo. Le vertebre erano molto robuste, al contrario dei precedenti anfibi carboniferi, ad indicare che questi animali potevano spostarsi senza problemi sulla terraferma. In senso cladistico, sono definiti come tutti quegli eriopoidi dotati di cavit\u00e0 interpterigoidee (spazi nell'osso interpterigoide) arrotondate nella parte anteriore, e di grandi narici esterne (Laurin e Steyer, 2000).\nClassificazione.\nLa famiglia Eryopidae \u00e8 definita a livello cladistico come tutti gli Eryopoidea dotati di spazi nell'osso interpterigoide arrotondati nella parte frontale, e dotati di grandi narici esterne (Laurin e Soler-Gijon, 2006). Il genere tipo, e anche il pi\u00f9 rappresentativo, \u00e8 \"Eryops\" del Permiano inferiore nordamericano. Pi\u00f9 antico e primitivo era \"Glaukerpeton\", anch'esso nordamericano ma proveniente da strati del Carbonifero superiore. In Europa sono noti \"Onchiodon\" del Permiano inferiore e \"Clamorosaurus\" del Permiano medio. Il genere \"Actinodon\", sempre europeo, \u00e8 a volte ascritto a questa famiglia."}
{"id": "1637756", "revid": "88592357", "url": "https://it.wikipedia.org/wiki?curid=1637756", "title": "Ernesto Egon di F\u00fcrstenberg-Heiligenberg", "text": ""}
{"id": "1637762", "revid": "1305772", "url": "https://it.wikipedia.org/wiki?curid=1637762", "title": "Alta fedelt\u00e0 (disambigua)", "text": ""}
{"id": "1637765", "revid": "21583", "url": "https://it.wikipedia.org/wiki?curid=1637765", "title": "Edward Hyde, primo Conte di Clarendon", "text": ""}
{"id": "1637767", "revid": "1745361", "url": "https://it.wikipedia.org/wiki?curid=1637767", "title": "Aulide", "text": "Aulide \u00e8 un personaggio della mitologia greca, una delle tre figlie del re Ogige di Tebe.\nMitologia.\nSorella di Alalcomenea e Telsinia, le tre donne sono note come Prassidiche, nutrici di Atena e dispensatrici della \"giusta punizione\".\nCome avveniva per altre divinit\u00e0 greche anche a lei venivano sacrificati animali, ma solo le teste."}
{"id": "1637773", "revid": "2022203", "url": "https://it.wikipedia.org/wiki?curid=1637773", "title": "Gabriello Carnazza", "text": "Fu ministro dei lavori pubblici nel primo governo Mussolini.\nBiografia.\nFiglio del senatore Giuseppe Carnazza, era fratello di Carlo, nipote di Gabriello e cugino di Giuseppe Carnazza Amari. Docente universitario di Diritto Romano, dal 1893 all'universit\u00e0 di Palermo, dall'anno successivo in quella di Catania fino al 1896, quando lascia la carriera accademica per quella forense.\nNel 1906 \u00e8 eletto per la prima volta alla Camera nel collegio di Catania con i giolittiani in una elezione suppletiva della XXII legislatura, fino al 1909. Torna in Parlamento nel 1919 con i Demo Sociali e ancora una volta nel 1921. Dall'aprile al luglio di quell'anno \u00e8 sottosegretario al Tesoro nel V governo Giolitti. Divenuto uno dei leader della Democrazia sociale, il 31 ottobre 1922 diviene ministro dei lavori pubblici nel governo Mussolini fino al luglio 1924.\nNel dicembre 1923 lascia i demosociali e aderisce al fascismo e nel febbraio 1924 \u00e8 membro del Gran Consiglio del Fascismo. \nNel 1924 \u00e8 rieletto deputato nel listone fascista dove \u00e8 il primo eletto in Sicilia, superando Vittorio Emanuele Orlando. Il 31 dicembre 1925 \u00e8 nominato cavaliere del lavoro per la sua attivit\u00e0 imprenditoriale agricola.\nNel 1927 si allontana dal fascismo ed \u00e8 espulso nel 1928 dal PNF insieme al fratello Carlo. Non si ricandida alla Camera nel 1929. \nFu amico di Giovanni Verga.\nMatteotti e l'affare Sinclair Oil.\nFu dimissionato dal governo nel luglio 1924, perch\u00e9 coinvolto nelle vicende che portarono all'omicidio di Giacomo Matteotti. Emerse infatti che era finanziatore del \"Corriere italiano\" di Filippo Filippelli.\nLo storico statunitense Peter Tompkins, nel volume \"Dalle carte segrete del Duce\" (2001), aderisce alla tesi secondo cui Matteotti sarebbe stato assassinato, oltre che per l'incisiva denuncia delle irregolarit\u00e0 e delle violenze compiute dai fascisti nelle elezioni politiche del 1924, anche perch\u00e9 in possesso di documenti attestanti le tangenti versate dalla compagnia petrolifera Sinclair Oil Company ai ministri Gabriello Carnazza e Orso Mario Corbino, entrambi massoni di Piazza del Ges\u00f9."}
{"id": "1637783", "revid": "125015528", "url": "https://it.wikipedia.org/wiki?curid=1637783", "title": "Battaglie dei Tre Monti", "text": "Le battaglie dei Tre Monti furono una serie di battaglie combattute durante la prima guerra mondiale tra l'esercito italiano che, assieme a reparti francesi, britannici e legioni cecoslovacche, fronteggi\u00f2 quello austroungarico per la conquista dei \"Tre Monti\": il col del Rosso, il col d'Echele ed il monte Valbella, sull'altopiano dei Sette Comuni, in provincia di Vicenza. Le battaglie si svilupparono tra la fine del 1917 e l'ottobre 1918 a seguito della seconda battaglia delle Melette. Furono tra le pi\u00f9 grandi battaglie d'artiglieria campale della Prima guerra mondiale. Sui Tre Monti si registrarono inoltre le prime vittorie dell'esercito italiano dopo Caporetto e l'anniversario della Brigata Sassari cade il 28 gennaio, in ricordo della prima battaglia dei Tre Monti. Tale data, sino al 1993, fu anche la festa della Regione Sardegna in ricordo degli stessi eventi.\nLe battaglie.\nDopo l'Offensiva di Primavera (che interess\u00f2 marginalmente e per pochi giorni la zona nel 1916), sui Tre Monti si combatt\u00e9 per un anno intero sul finire della guerra, con le fasi belliche che spiccarono in due grandi battaglie: la prima fu combattuta dal 28 al 31 gennaio 1918 (contrattacco italiano per la riconquista del terreno perso a seguito del ripiegamento sulle Melette dopo Caporetto, con successivo ulteriore ripiegamento proprio sui Tre Monti) e tale battaglia lasci\u00f2 sul campo ingenti perdite: circa 4750 soldati tra le file imperiali (2000 uomini e 150 ufficiali tra morti, feriti e dispersi e circa 100 ufficiali e 2500 soldati caduti prigionieri) e 5240 uomini tra i reparti dell'Intesa (268 ufficiali, di cui 45 morti, 185 feriti e 38 dispersi e 4972 soldati di cui 534 morti, 3152 feriti e 1286 dispersi) a cui si devono aggiungere 810 prigionieri; la seconda battaglia ebbe luogo tra il 15 ed il 30 giugno 1918 (tentativo di sfondamento austro-ungarico con l\"'operazione Radetzky\" all'interno della Battaglia del solstizio). Il 30 giugno 1918 le perdite tra gli austro-ungarici ammontarono a circa 2000 prigionieri, mentre le perdite italiane furono di 552 soldati, di cui 82 cecoslovacchi.\nReparti.\nSui Tre Monti si affrontarono, tra gli altri, i migliori reparti dell'esercito austroungarico (come la terza divisione \"Edelweiss\"), la 18\u00aa divisione, la 26\u00aa divisione Schutzen, le divisioni 53 e 46, la 36^ Honv\u00e9d contro reparti del IV Bersaglieri, delle brigate di fanteria Sassari, Mantova, Liguria, Perugia, Bisagno, Pinerolo, Etna oltre che truppe francesi e legioni cecoslovacche ed altre unit\u00e0 ancora.\nFurono impiegate anche le Sto\u00dftrupp e gli Arditi.\nI Tre Monti oggi.\nNella zona dei monti interessati dalle battaglie numerosi sono i monumenti a ricordo delle truppe che vi combatterono. \nSulla sommit\u00e0 del monte Valbella una stele ricorda gli episodi della battaglia del solstizio e anche i reparti francesi che qui combatterono, mentre sulla vetta del Col d'Echele \u00e8 il monumento in memoria di Roberto Sarfatti, la pi\u00f9 giovane medaglia d'oro al valor militare, figlio di Margherita e Cesare Sarfatti. All'inaugurazione del monumento, progettato dall'architetto Giuseppe Terragni, fu presente anche il re Vittorio Emanuele III. \nAltri monumenti si trovano sul Col del Rosso (tra cui un cippo che ricorda la medaglia d'oro alla bandiera conferita alla brigata Sassari per i combattimenti nella zona ed un cippo in ricordo della brigata Liguria), in val di Melago (alla memoria del tenente Eugenio Niccolai) e a Cima Ekar (brigata Pinerolo).\nI nomi dei Tre Monti, assieme ad altre localit\u00e0 ove combatterono truppe austriache, sono scolpiti in una lapide commemorativa all'interno della chiesa di San Carlo Borromeo di Vienna.\nDiverse opere belliche come molte linee trincerate sono oggi scomparse a causa dell'utilizzo dei versanti a pascolo, della costruzione di impianti di risalita e dell'apertura di cave di pietra, nonch\u00e9 di una grande discarica. Tuttavia restano ancora ben evidenti i resti di altre trincee e soprattutto delle buche provocate dalle granate in tutta la zona, ma particolarmente in val di Melago.\nLocalizzazione.\nLe tre montagne (\"Tre Monti\") si trovano comprese tra gli abitati di Bertigo di Gallio, Campomezzavia, Stoccareddo e Sasso di Asiago: proprio in questa localit\u00e0 esiste il Museo \u201cBattaglia dei Tre Monti\u201d."}
{"id": "1637786", "revid": "767487", "url": "https://it.wikipedia.org/wiki?curid=1637786", "title": "KJ Sawka", "text": "La particolarit\u00e0 di quest'artista sta nel saper suonare rigorosamente dal vivo musica jungle e drum and bass utilizzando la batteria acustica (e un sintetizzatore per le basslines e le melodie), a differenza della generale tendenza presente nei DJ e produttori di questo genere, che utilizzano esclusivamente drum machine.\nBiografia.\nKJ Sawka ha iniziato la propria attivit\u00e0 musicale all'et\u00e0 di 12 anni, in seguito a un incidente occorso alla mano. All'et\u00e0 di 18 anni ha cominciato ad appassionarsi alla drum and bass, periodo nel quale suonava in uno dei vari gruppi rock del panorama underground di Seattle. Dopo aver ascoltato un brano del DJ britannico LTJ Bukem decise di riprodurre i beat frenetici della jungle con la sua batteria.\nLa configurazione della batteria, che gli permette una maggiore capacit\u00e0 di improvvisazione, \u00e8 fortemente personalizzata ed \u00e8 dettata dal tipo di musica suonato: sono presenti ad esempio molti piatti disposti a coppie con le campane poste una sull'altra, e vari tipi di rullante. Rispetto agli album in studio, pi\u00f9 curati nelle parti elettroniche, nelle esibizioni dal vivo la parte di batteria \u00e8 predominante.\nA partire dal 2010 \u00e8 divenuto il batterista del gruppo musicale drum and bass australiano Pendulum, con i quali ha pubblicato \"Immersion\".\nNel 2012, insieme ai produttori Excision e Downlink, ha fondato il supergruppo Destroid, di cui \u00e8 il batterista.\nIl 28 aprile 2015 KJ Sawka ha fondato l'etichetta discografica indipendente Impossible Records."}
{"id": "1637789", "revid": "1272592", "url": "https://it.wikipedia.org/wiki?curid=1637789", "title": "Storia di Parabiago", "text": "La storia di Parabiago ha probabilmente inizio ai tempi della cultura di Canegrate (XIII secolo a.C.).\nL'etimologia \u00e8 probabilmente da attribuirsi all'era preistorica o protostorica, infatti pare derivi da una parola composita, \"para-blacum\", \"para-blacus\" o \"para-llacus\", con il significato di \"vicino a terreni ammollati (o paludi)\" e farebbe pensare al sorgere di alcune palafitte in prossimit\u00e0 dell'Olona.\nAntichit\u00e0.\nLa citt\u00e0 di Parabiago ha origini antichissime: al primo insediamento probabilmente palafitticolo della cultura di Canegrate (XIII secolo a.C.), si sovrapposero nel IV secolo a.C. genti celtiche di stirpe insubre.\nSuccessivamente l'abitato si \u00e8 sviluppato attraverso la civilt\u00e0 latina, soprattutto durante la dominazione dell'Impero romano (I secolo a.C. - V secolo d.C.), come documentano vari ritrovamenti archeologici di piccoli oggetti dell'epoca, tra i quali spicca la famosa Patera di Parabiago, uno splendido piatto d'argento lavorato a sbalzo e che probabilmente ricopriva un'urna cineraria. Durante la dominazione romana vennero attuate bonifiche e disboscamenti, atti a favorire l'agricoltura.\nMedioevo.\nAlto medioevo.\nDurante i secoli VI e VII, l'attuale cittadina fu capoluogo di una contea o contado autonomo, ma non \u00e8 ben chiaro se il \"Comitatus Parabiagi\" corrispondesse alla Burgaria o se fosse a s\u00e9 stante, poich\u00e9 i cronisti, nella descrizione dei confini della Burgaria, citavano la cittadina come punto tra la suddetta ed il Seprio; quel che \u00e8 certo \u00e8 che fu retta dai conti Sambonifacio, famiglia franca di origini veronesi\nFu un centro talmente importante da spingere, nel corso del VII secolo, la regina longobarda Teodolinda a donarvi un piccolo corso d'acqua artificiale chiamato Riale o nel linguaggio locale R\u00f6ngia, il quale attingeva le acque dal fiume Olona e scorreva all'interno del borgo: tale ruscello sopravvisse nei secoli, fino al 1928, anno in cui fu interrato definitivamente.\n\u00c8 sicuro che il borgo fu capopieve durante tutto il medioevo, da essa dipendevano Canegrate (all'epoca ricordata come \"Canagra\"), Cantalupo (\"Catalouo\"), Cerro con San Vittore (\"San Victore\"), Casorezzo (\"Casorezo\"), Arluno e Uboldo (o \"Ugobaldo\").\nBasso medioevo.\nAnche durante il basso Medioevo Parabiago fu un centro attivo e protagonista delle vicende lombarde.\nTra i giorni 28 e 29 agosto del 1257 avvenne la tregua di Parabiago, premessa di un trattato di pace (pace di Sant'Ambrogio - 4 agosto 1258), che pose fine al rischio di una guerra civile all'interno del comune di Milano tra classe nobiliare e popolo.\nMa evento ancor pi\u00f9 importante avvenne il 21 febbraio 1339, la fatidica battaglia di Parabiago, combattuta tra le truppe milanesi di Azzone e lo zio Luchino Visconti, e la Compagnia di San Giorgio, composta da mercenari elvetici e guidata da Lodrisio, fratello di Luchino, per il dominio della Signoria di Milano e risolta secondo la leggenda dall'intervento miracoloso di Sant'Ambrogio a favore delle truppe \"meneghine\".\nIn quest'era i conti di Parabiago, o forse anche della Burgaria, furono uno dei pi\u00f9 antichi rami della potente famiglia nobiliare milanese dei Crivelli, i Crivelli de Parabiaco, come venivano ricordati all'epoca, essi erano diretti discendenti dei Sambonifacio.\nEpoca rinascimentale.\nNel corso del XV secolo si svilupparono la coltivazione del gelso e l'allevamento del baco da seta.\nDurante i secoli successivi Parabiago ebbe una lenta decadenza, difatti subisce ben due saccheggi: nel 1449 ad opera di Francesco Sforza, durante la guerra contro l'Aurea Repubblica Ambrosiana; nel 1527 per mano borbonica, le cui truppe occuparonono il Ducato di Milano, per poi discendere verso Fiorenzuola d'Arda, dove si ricongiungeranno con il lanzichenecchi. Oltre a due epidemie (nel 1529 e nel 1540).\nEpoca Moderna.\nTra il '500 ed il '600.\nNel 1582 Carlo Borromeo abolisce la pieve di Parabiago, declassandola a parrocchia all'interno della pieve di Legnano; all'inizio del '600 l'influenza parrocchiale di Parabiago perdette ancora forza, difatti nel 1625 Villastanza divenne parrocchia indipendente, distaccandosi dal capoluogo.\nUnica nota storica rilevante del XVII secolo, epoca di dominazione spagnola sul milanese, fu la decisione del governatore di Milano Bernardo Fernandez de Velasco, di infeudare tutti i territori del Ducato, che ancora non erano stati assegnati, decisione annunciata il 12 febbraio 1647: lo scopo era quello di ricevere nuove entrate fiscali, per mantenere l'esercito spagnolo nella guerra dei trent'anni. Cos\u00ec il 26 settembre del 1658, il marchese Camillo Castelli acquist\u00f2 per se e per la sua discendenza il Feudo di Parabiago, contro la somma di lire 8800; egli fece edificare il Palazzo Castelli (incompiuto), che popolarmente viene ancora chiamato la Torre. La famiglia Castelli rimase feudataria in loco per pi\u00f9 di un secolo, cio\u00e8 fino al 20 aprile 1783, data in cui mor\u00ec l'ultimo discendente di Camillo, il cardinale Giuseppe Castelli.\nIntanto nel 1668 un gruppo di Monaci Cistercensi si insediano presso il monastero di Sant'Ambrogio della Vittoria.\nIl Settecento.\nUn ulteriore sviluppo per Parabiago, ha avuto luogo durante il Settecento austriaco.\nNel marzo dell'anno 1700 Don Claudio Cavalleri e suo fratello Filippo fondano il \"Collegio Cavalleri\", rinomata scuola rivolta ai figli delle famiglie nobili milanesi.\nNel 1708 la principessa Elisabetta Cristina di Brunswick, promessa sposa del re di Spagna Carlo III d'Asburgo-Borbone, \u00e8 per qualche giorno ospite dei Monaci Cistercensi di S. Ambrogio della Vittoria; l'intero paese \u00e8 in festa per questo evento.\nIn questo periodo si ricorda la nascita di un importante artista a livello internazionale, Giuseppe Maggiolini, ricordato come \"maestro d'intarsio\": fu infatti un grande mobiliere e a livello mondiale il principale ebanista neoclassico; grazie alle sue conoscenze in campo artistico, giunge a Parabiago l'architetto Giuseppe Piermarini, che tra il 1780 ed il 1781, in occasione di un importante ampliamento della chiesa dei Santi Gervasio e Protasio, ne disegna la facciata.\nSempre durante questo secolo fu visitato varie volte dall'imperatrice Maria Teresa d'Austria e dall'arciduca Ferdinando.\nFu a cavallo tra i secoli '700 e '800, che il medico parabiaghese Giuseppe Giannini oper\u00f2 sul campo e scrisse saggi di medicina.\nUnica nota dolente del secolo avviene nel 1798: a causa della Rivoluzione francese, l'Ordine cistercense viene soppresso, quindi il monastero di Sant'Ambrogio della Vittoria chiude.\nTra il 1600 ed il 1900, le famiglie nobili residenti in Parabiago, oltre ai gi\u00e0 citati Castelli, furono i Maggi che edificarono l'attuale \"Villa Maggi-Corvini\", i Corvini che la acquistarono nel 1899, i marchesi Moriggia che nel XVII secolo risiedevano in via Sant'Ambrogio (\"Villa Moriggia\" attualmente non esiste pi\u00f9), i conti Giulini che nel 1800 edificarono il loro Palazzo in via Santa Maria (ora scomparso) ed aprirono una filanda di breve durata.\nTra l'Ottocento ed il 1945.\nIl XIX secolo.\nNel 1845 viene restaurata la \"pieve di Parabiago\", dalla quale dipendevano ancora gli stessi territori del medioevo, con l'aggiunta di San Giorgio; era parte del \"Vicariato del Seprio inferiore\", insieme alle \"Pievi\" di Gallarate, Appiano, Angera, Corbetta, Somma, Dairago, Olgiate e Nerviano.\nLungo tutto l'arco del secondo ottocento vi si gettarono le basi alla futura industrializzazione, soprattutto nei campi cotoniero e tessile: il processo part\u00ec dal campo agricolo, dove le coltivazioni di cereali e viti furono definitivamente sostituite dal gelso e dall'allevamento dei bachi da seta.\nA cavallo tra i secoli XIX e XX l'industrializzazione ebbe una sterzata importante, facendo divenire Parabiago una cittadina industriale per il resto del novecento; gli imprenditori artefici della \"Rivoluzione industriale parabiaghese\" furono Felice Gajo, ideatore dellUnione Manifatture di Parabiago\", e Paolo Castelnuovo, che nel 1899 fond\u00f2 la prima\"' fabbrica di scarpe (da donna) della finora cosiddetta \"Citt\u00e0 della calzatura\": ancora negli anni '90, infatti, circa il 70% della produzione industriale era rivolta in quel campo, che oggi per\u00f2 versa in una crisi di settore.\nA fianco dell'incremento industriale nacquero due nuove realt\u00e0 lombarde: nel 1860 fu attivata la linea ferroviaria Milano-Gallarate; nel 1884 venne inaugurato il Canale Villoresi.\nNel frattempo per\u00f2, la storicamente gloriosa istituzione e l'attivit\u00e0 del \"Collegio Cavalleri\" risultano essere obsolete, quindi nell'anno 1857 viene soppresso.\nIl 29 ottobre 1898 San Lorenzo diventa Parrocchia autonoma.\nLa prima met\u00e0 del XX secolo.\nDurante le due guerre mondiali, Parabiago fu avamposto militare di minor importanza: nella prima guerra mondiale sorse un piccolo accampamento militare delle truppe reali, sito nell'attuale zona tra il centro ed il confine con Canegrate, che dal dopoguerra si tramut\u00f2 in abitazioni, fino al sorgervi di una corte chiamata ancora oggi \"l'accampamento\" (in insubre \"l'accampam\u00ebnt\"); nella seconda guerra mondiale, e precisamente durante l'epoca della Repubblica di Sal\u00f2, ebbe luogo un passaggio con sosta temporanea di qualche giorno dell'esercito del terzo Reich che, sfruttando la ferrovia, si dirigeva a Milano.\nIntanto il 25 agosto del 1923 un parabiaghese di nome Libero Ferrario, vince a Zurigo la terza edizione dei Campionati del mondo di ciclismo su strada per la categoria Dilettanti; nel 1928 viene definitivamente interrato l'antico \"Riale\", di origini longobarde, che per pi\u00f9 di 1200 anni ha portato l'acqua potabile del fiume Olona nel centro del paese; durante l'epoca fascista scomparvero la bachicoltura e la coltivazione del gelso, ritenute ormai obsolete.\nIn data 2 dicembre 1940, il \"Decreto Reale numero 1858\" autorizza il Comune di Parabiago a mutare la denominazione della frazione \"Tiracoda\" in \"Villapia\".\nDal secondo dopoguerra ad oggi.\nDurante gli anni sessanta anche a Parabiago avvengono il boom economico e demografico: l'industrializzazione prende il sopravvento, i piccoli calzaturieri artigianali si tramutarono in industrie (Fratelli Rossetti e ReDe), anche di medie e grandi proporzioni, sorgono grandi stabilimenti metalmeccanici (Rancilio, Termozeta e MEP) e chimici (Icap-Sira) e, con l'immigrazione dal mezzogiorno, la cittadina cresce in popolazione; la zona oltreferrovia verso Ravello si amplia fino a creare una continuit\u00e0 urbanistca con la frazione, viene creata la Parrocchia autonoma di Ravello con sede nella nuova chiesa del quartiere in espansione.\n\u00c8 anche il periodo in cui lo sport parabiaghese per eccellenza, il ciclismo, raggiunge il suo apice: nel 1972 il 55\u00ba Giro d'Italia, grazie agli sponsores Rancilio e Termozeta, arriva in paese, la 15\u00aa tappa con arrivo e partenza da Parabiago e dopo un turno di riposo, avviene la successiva partenza della 16\u00aa tappa; nel 1982 Giuseppe Saronni \u00e8 il secondo parabiaghese Campione del mondo di ciclismo su Strada, questa volta per la categoria professionisti.\nIl boom demografico, attivo fino agli anni ottanta, raggiunge un importante risultato: il D.P.R. del 27 novembre 1985 porta al 26 ottobre del 1986, quando l'allora presidente del Consiglio Bettino Craxi giunge in visita con lo scopo di celebrare la cerimonia di \"promozione\" del comune e, con la simbolica consegna della pergamena al sindaco Renzo Fontana, sancisce la nomina di Parabiago a Citt\u00e0.\nAll'inizio degli anni novanta, nonostante il tentativo della maggioranza dei consiglieri comunali dei partiti DC - PSI - PRI di evitare ci\u00f2 che si presagiva a proposito del rinnovo del Piano Regolatore Generale, anche la politica parabiaghese viene travolta dalla cosiddetta \"tangentopoli\", con l'arresto di alcuni protagonisti di spicco delle amministrazioni municipali anni ottanta.\nIn conseguenza di ci\u00f2 si prospetta l'alternativa della Lega Nord che governa per due anni; dopo questa parentesi, la politica locale ritrova il riflesso di quella nazionale: nei decenni precedenti con il \"dominio\" della Democrazia Cristiana, dagli anni novanta in poi l'alternanza tra i due poli.\nDurante l'anno 1991 venne istituito il Parco del Roccolo, riconosciuto nel 1994 dalla Regione Lombardia come parco locale d'interesse sovracomunale.\nNel frattempo circa il 70% della produzione industriale locale \u00e8 rivolto nel campo calzaturiero, Parabiago \u00e8 conosciuta in Italia e all'estero come la citt\u00e0 della calzatura, Questo settore \u00e8 costretto, nel primo decennio del XXI secolo, ad entrare in crisi, a causa della nuova ed economica concorrenza cinese.\nL'anno 2000 \u00e8 l'inizio di un periodo catastrofico per l'ecosistema di Parabiago e di tutto l'Altomilanese: all'interno del territorio comunale, viene avvistato per la prima volta in Italia ed in Europa un coleottero chiamato \"Anoplophora chinensis malasiaca\" (comunemente detta Cerambice dalle lunghe antenne o impropriamente Tarlo asiatico), originario dell'Estremo Oriente, introdotto per errore dal Giappone, che nel giro di qualche mese, ha provocato un grave disastro ecologico per la Regione Lombardia.\nLe date del 15, 16 e 17 giugno 2007, riportano il nome della cittadina lombarda ai vertici dello sport mondiale: si svolgono i primi Campionati mondiali di handbike (ciclismo per diversamente abili) della WHF (World Hancycling Federation), organizzati dal Gruppo Sportivo Rancilio; in citt\u00e0 giungono circa 200 atleti diversamente abili di diverse nazionalit\u00e0. Parabiago si dimostra ancora citt\u00e0 reginetta del ciclismo e dei suoi derivati.\nIl 20 marzo 2008 viene istituito, lungo le rive dell'Olona, il Parco dei Mulini, riconosciuto subito dalla Regione Lombardia come parco locale d'interesse sovracomunale.\nIl 16 gennaio 2010 il sindaco di Parabiago Olindo Garavaglia ed il suo collega di Samobor (Croazia), firmarono nella cittadina balcanica il gemellaggio tra le due municipalit\u00e0.\nElenco dei sindaci di Parabiago.\nSono qui elencati i sindaci della cittadina dall'unit\u00e0 d'Italia fino ai giorni d'oggi; tuttavia va ricordato prima dell'unit\u00e0, circa intorno alla met\u00e0 del XIX secolo, il lungo mandato durato ben 36 anni di Gaspare Crivelli, morto nel 1882 con il titolo di Cavaliere della Corona d'Italia."}
{"id": "1637794", "revid": "1904508", "url": "https://it.wikipedia.org/wiki?curid=1637794", "title": "Ferdinando Federico Egon di F\u00fcrstenberg-Heiligenberg", "text": "Biografia.\nGiovinezza.\nFerdinando Federico Egon era figlio del conte Egon VIII di F\u00fcrstenberg-Heiligenberg (1563-1618) e della contessa Anna Maria di Hohenzollern-Hechingen.\nConte di F\u00fcrstenberg-Heiligenberg.\nCresciuto alla corte comitale dei F\u00fcrstenberg-Heiligenberg, dal 1635 venne associato al governo con il padre e con il fratello Ermanno Egon, e con quest'ultimo resse in particolare le sorti della contea durante le assenze del padre, in quegli anni impegnato in particolar modo nella Guerra dei Trent'anni sul fronte bavarese, a capo della lega cattolica. \nMorte.\nAlla morte del fratello, Ermanno Egon associ\u00f2 al governo il figlio di questi, Antonio Egon; alla morte di Ferdinando Federico Egon, nel 1676, Antonio Egon assocer\u00e0 al governo il primogenito di questi, Massimiliano Giuseppe.\nMatrimonio e figli.\nFerdinando Federico Egon spos\u00f2 Franziska Elisabeth von Montrichier, a Waidhofen, nel 1645, dalla quale ebbe i seguenti eredi: "}
{"id": "1637795", "revid": "767487", "url": "https://it.wikipedia.org/wiki?curid=1637795", "title": "James Peter Allen", "text": "\u00c8 specializzato in linguistica e storia della religione. Dal 2007 \u00e8 professore di egittologia presso l'Universit\u00e0 Brown (Rhode Island).\nNel 2008 \u00e8 stato eletto Presidente dell'Associazione Internazionale degli egittologi."}
{"id": "1637796", "revid": "399", "url": "https://it.wikipedia.org/wiki?curid=1637796", "title": "Roberto Ruffilli", "text": "Biografia.\nNel dopoguerra si avvicina all'ambiente culturale salesiano della citt\u00e0 tramite la frequentazione dell'oratorio sito nella parrocchia di San Biagio. Nel 1956, a Forl\u00ec, consegu\u00ec la maturit\u00e0 classica al liceo classico Giovanni Battista Morgagni, ottenendo anche un elogio dal Ministero della Pubblica Istruzione.\nPartecip\u00f2, poi, con successo, al concorso per i dieci posti gratuiti banditi dal Collegio Augustinianum della Universit\u00e0 Cattolica del Sacro Cuore di Milano, dove scelse di frequentare la Facolt\u00e0 di Scienze politiche: laureato nel 1960 a pieni voti. Gli studi proseguirono presso l'Istituto per la Scienza dell'Amministrazione Pubblica ISAP Milano, dove pot\u00e9 sviluppare le esperienze di studio maturate negli anni precedenti e svolgere il suo tirocinio di ricercatore in un ambiente stimolante e innovativo.\nNel 1968, in un periodo fortemente tormentato e difficile della vita universitaria, Ruffilli torn\u00f2 come direttore al Collegio Augustinianum. Lasci\u00f2 l'incarico nel 1970 per volgersi pi\u00f9 intensamente agli studi dell'evoluzione dello Stato nell'Europa moderna e nel mondo contemporaneo; sulla trasformazione dei regimi democratici nel XX secolo, con particolare riguardo ai processi di mutamento e di riforma istituzionale degli ordinamenti amministrativi e politici dell'Italia pre-unitaria e unita; sul processo di formazione della Carta Costituzionale italiana; sulle riforme istituzionali.\nFra il 1971 e il 1976 si trasfer\u00ec a Sassari per ricoprire la sua prima cattedra presso la neonata Facolt\u00e0 di scienze politiche e, in un ambiente di giovane dinamismo culturale, consolid\u00f2 amicizie e condivise competenze con studenti che sarebbero diventati studiosi tra i pi\u00f9 influenti negli anni successivi, tra cui Zagrebelsky, Onida e De Siervo.\nNel 1977 pass\u00f2 alla Facolt\u00e0 di Scienze politiche dell'Universit\u00e0 di Bologna, dove tenne la cattedra di storia contemporanea.\nRiprendendo le analisi di Moro, all\u2019indomani della sua uccisione, Ruffilli si misurava con il tema della crisi politica insistendo sulla trasformazione delle istituzioni attraverso il rilancio del dialogo tra le forze politiche e l\u2019incremento della partecipazione popolare. L\u2019obiettivo era la responsabilizzazione di partiti e il rilancio del gioco democratico a partire dal basso.\nTra i suoi testi pi\u00f9 importanti vanno ricordati \"Materiali per la riforma elettorale\" ed \"Il cittadino come arbitro\".\nCarriera politica.\nNegli anni ottanta la vita di studioso di Ruffilli si intrecci\u00f2 con l'impegno diretto nella vita politica. Dapprima entr\u00f2 a far parte del \"gruppo di lavoro\" del Segretario della Democrazia Cristiana, Ciriaco De Mita (come suo consigliere per le riforme istituzionali).\nNel 1983 accett\u00f2 di candidarsi al Senato della Repubblica, dove venne eletto nelle file della DC.\nAnche a Roma, Ruffilli mantenne il suo stile semplice e sereno, di intellettuale discreto, di persona mite e attenta ai problemi e alle posizioni di tutti. La sua attivit\u00e0 politica fu un coerente sviluppo di quella di studioso: essa lo condusse ad assumere un ruolo di primo piano nell'analisi del sistema politico italiano, oltre che nello studio e nell'elaborazione del progetto di riforma istituzionale ed elettorale, del quale si occupa come dirigente del Dipartimento \"Stato e Istituzioni\" del suo partito.\nL'omicidio.\nLe Brigate Rosse-Partito comunista combattente (BR-PCC), il 16 aprile 1988 (proprio pochi giorni dopo la nascita del nuovo governo presieduto da De Mita, che Ruffilli aveva contribuito a creare), assassinarono Roberto Ruffilli. Appena rientrato nella sua casa forlivese da un convegno in citt\u00e0, Ruffilli fu sorpreso dai brigatisti Stefano Minguzzi e Franco Grilli, che travestiti da postini, suonarono alla porta della sua abitazione con la scusa di recapitargli un pacco postale; entrati nell'abitazione, lo condussero nel soggiorno, dove lo fecero inginocchiare accanto al divano per poi ucciderlo con tre colpi di pistola alla nuca.\nDopo una telefonata al quotidiano \"la Repubblica\", nel giorno stesso dell'assassinio, alle 10.40 del 21 aprile fu ritrovato, in un bar di via Torre Argentina a Roma, un volantino rivendicante l'uccisione, che esordiva cos\u00ec:\nIl 7 maggio venne rinvenuto il suo testamento. I suoi risparmi andarono per met\u00e0 all'Universit\u00e0 Cattolica di Milano, dove si era laureato, affinch\u00e9 venissero istituite borse di studio per giovani ricercatori nell'ambito delle scienze storiche e religiose, e per met\u00e0 alla sua parrocchia. Le sue carte ed i suoi libri andarono all'allora istituenda Facolt\u00e0 di Scienze Politiche dell'Universit\u00e0 di Bologna, sede di Forl\u00ec, e sono conservati presso la Biblioteca Centrale Roberto Ruffilli.\nGli assassini furono condannati all'ergastolo.\nCommemorazioni.\nPer ricordare Roberto Ruffilli, sono stati a lui dedicati:"}
{"id": "1637797", "revid": "420971", "url": "https://it.wikipedia.org/wiki?curid=1637797", "title": "SMS Tegetthoff (1912)", "text": "La SMS \"Tegetthoff\" fu una nave da battaglia tipo dreadnought della K.u.k. Kriegsmarine (Imperiale e Regia Marina austro-ungarica), entrata in servizio nel settembre 1913 come seconda unit\u00e0 dell'omonima classe di navi da battaglia assieme alle gemelle \"Szent Istv\u00e1n\", \"Viribus Unitis\" e \"Prinz Eugen\".\nAttiva durante la prima guerra mondiale, la nave partecip\u00f2 a pochissime azioni belliche tra cui il bombardamento della costa adriatica del 24 maggio 1915 e lo scontro di Premuda del 10 giugno 1918; alla fine del conflitto fu assegnata al Regno d'Italia come preda di guerra, finendo per essere smantellata tra il 1924 e il 1925.\nStoria.\nImpostata presso i cantieri dello Stabilimento Tecnico Triestino il 24 settembre 1910 (tre mesi dopo la capoclasse \"Viribus Unitis\", in costruzione nello scalo vicino), la nave fu varata il 21 marzo 1912 con il nome di \"Tegetthoff\" in onore dell'omonimo ammiraglio austro-ungarico artefice della vittoria nella battaglia di Lissa. Nella Marina austro-ungarica era gi\u00e0 in servizio un'altra unit\u00e0 con quel nome, una nave corazzata del 1878 che quello stesso anno fu ribattezzata \"Mars\" per lasciare libero il nominativo per la nuova unit\u00e0. La nave entr\u00f2 poi in servizio il 21 luglio 1913 venendo assegnata, con le altre unit\u00e0 della sua classe, alla I Divisione da battaglia della flotta austro-ungarica di base a Pola.\nIl 7 agosto 1914, poco dopo l'inizio della prima guerra mondiale, la \"Tegetthoff\" prese il mare con una grossa formazione da battaglia austro-ungarica agli ordini dell'ammiraglio Anton Haus dirigendo verso il Canale d'Otranto: lo scopo della sortita era quello di proteggere l'eventuale rientro nel Mare Adriatico delle due unit\u00e0 da battaglia tedesche schierate nel mar Mediterraneo, l'incrociatore da battaglia e l'incrociatore leggero , ma queste preferirono invece dirigere verso la zona dei Dardanelli e le navi di Haus fecero ritorno a Pola due giorni dopo senza essere impegnate in alcuna azione. Visto lo strapotere delle flotte riunite di Francia e Regno Unito nel Mediterraneo, la flotta austro-ungarica rimase chiusa nelle sue basi senza impegnare in alcuna azione bellica le sue unit\u00e0 maggiori; al momento dell'entrata in guerra del Regno d'Italia il 24 maggio 1915, tuttavia, l'ammiraglio Haus decise di attuare un piano da tempo preparato per un raid di tutta la flotta contro vari obiettivi lungo le coste italiane affacciate sull'Adriatico: salpata da Pola la notte del 23 maggio, la I Divisione austro-ungarica con la \"Tegetthoff\", la \"Viribus Unitis\" e la \"Prinz Eugen\" bombard\u00f2 a partire dalle 04:25 del 24 maggio il porto e la citt\u00e0 di Ancona, distruggendo magazzini e depositi di carburante e centrando un piroscafo ancorato in porto, per poi rientrare alla base senza problemi.\nPer quasi tutto il resto della guerra la \"Tegetthoff\", come del resto tutte le navi da battaglia austro-ungariche, rimase praticamente inattiva, alternando l'ormeggio alla base di Pola con qualche uscita in mare per brevi esercitazioni nel canale di Fasana. Solo nel giugno del 1918 il nuovo comandante della flotta austro-ungarica, l'ammiraglio Mikl\u00f3s Horthy, decise di rischiare una sortita di tutta la squadra da battaglia con obiettivo il blocco del Canale d'Otranto allestito dagli Alleati; la \"Tegetthoff\" salp\u00f2 da Pola la notte tra l'8 e il 9 giugno in compagnia della \"Szent Istv\u00e1n\" e la scorta del cacciatorpediniere \"Velebit\" e di sei torpediniere, ma la mattina del 10 giugno la formazione fu attaccata nelle acque dell'isola di Premuda da due MAS italiani: uno dei battelli centr\u00f2 la \"Szent Istv\u00e1n\" con due siluri, mentre un analogo attacco contro la \"Tegetthoff\" non ebbe successo per inconvenienti agli ordigni. L'unit\u00e0 colpita inizi\u00f2 ad affondare nonostante i tentativi della \"Tegetthoff\" di prenderla a rimorchio, capovolgendosi e colando a picco alle 06:12; di conseguenza, l'azione fu sospesa e tutte le unit\u00e0 rientrarono alla base.\nAlla conclusione delle ostilit\u00e0, la flotta austro-ungarica fu requisita dagli Alleati vittoriosi e la \"Tegetthoff\" raggiunse Venezia il 22 marzo 1919 senza bandiera e con un equipaggio italiano; qui la corazzata partecip\u00f2 a una grande parata navale al cospetto del re Vittorio Emanuele III di Savoia per celebrare la vittoria. In conseguenza delle disposizioni del trattato di Saint-Germain-en-Laye del 10 settembre 1919, la \"Tegetthoff\" fu assegnata come preda bellica all'Italia con l'obbligo di provvedere alla sua demolizione: la nave rimase ormeggiata a Venezia fino al 1923, quando fu poi trasferita ai cantieri di La Spezia dove fu poi smantellata tra il 1924 e il 1925. Dei vari pezzi della nave, la campana fu montata nel 1942 sull'incrociatore pesante tedesco \"Prinz Eugen\" e si trova oggi a Graz, mentre un'\u00e0ncora e un cannone fanno parte del Monumento al Marinaio d'Italia a Brindisi; un'altra ancora \u00e8 tutt'oggi esposta davanti alla facciata del Museo storico navale di Venezia, insieme a quella della gemella \"Viribus Unitis\", ed un'ultima \u00e8 esposta a Roma all'ingresso ammiragli dello Stato maggiore della Marina sempre insieme a una della \"Viribus Unitis\". La cisterna dell'acqua potabile, finemente lavorata con ottoni, \u00e8 stata divisa in due sezioni ed \u00e8 attualmente all'ingresso del Comando delle Scuole ad Ancona dove vi sono anche alcuni mobili in legno e cristallo e le luci di navigazione. I cannoni \u0160koda 30,5 cm K10 e \u0160koda 15 cm K10 vennero recuperati ed armarono le batterie costiere della Regia Marina e della MILMART."}
{"id": "1637799", "revid": "110157", "url": "https://it.wikipedia.org/wiki?curid=1637799", "title": "Floresta (Pernambuco)", "text": "Floresta \u00e8 un comune del Brasile nello Stato del Pernambuco, parte della mesoregione di S\u00e3o Francisco Pernambucano e della microregione di Itaparica.\nStoria.\nLa Citt\u00e0 ebbe origine, nel XVIII secolo da due piccole \"Fazendas\": la \"Curralinho\" e la \"Paus Pretos\".\nEconomia.\n\u00c8 una delle maggiori Citt\u00e0 dello Stato di Pernambuco produttrici di pomodori e cipolle. \u00c8 conosciuta anche per l'intenso allevamento ovino e caprino."}
{"id": "1637801", "revid": "599013", "url": "https://it.wikipedia.org/wiki?curid=1637801", "title": "Nicoleta Grasu", "text": "In precedenza ai Mondiali di Siviglia 1999 aveva raccolto una medaglia di bronzo.\nBiografia.\nIl suo primato personale \u00e8 68,80 metri, ottenuto nell'agosto 1999 a Poiana Bra\u015fov.\nNel 2000 ha stabilito la miglior prestazione mondiale stagionale.\nAlle Olimpiadi di Atene 2004, sua quarta partecipazione olimpica, \u00e8 stata sesta.\nNel 2012, all'et\u00e0 di 40 anni, partecipa alla sua sesta Olimpiade a Londra dove per\u00f2 non raggiunge la finale classificandosi quattordicesima.\nNel dicembre 2013, all'et\u00e0 di 42 anni, annuncia il suo ritiro dall'attivit\u00e0 sportiva.\nSuo marito \u00e8 il discobolo romeno Costel Grasu."}
{"id": "1637807", "revid": "125207", "url": "https://it.wikipedia.org/wiki?curid=1637807", "title": "Access Point Note", "text": ""}
{"id": "1637808", "revid": "173469", "url": "https://it.wikipedia.org/wiki?curid=1637808", "title": "Davide Riccio", "text": ""}
{"id": "1637817", "revid": "1904508", "url": "https://it.wikipedia.org/wiki?curid=1637817", "title": "Massimiliano Giuseppe di F\u00fcrstenberg-Heiligenberg", "text": "Biografia.\nInfanzia.\nMassimiliano Giuseppe era l'unico figlio maschio del conte Ferdinando Federico Egon di F\u00fcrstenberg-Heiligenberg e di sua moglie, Francesca Elisabetta di Montrichier.\nPrincipe di F\u00fcrstenberg-Heiligenberg.\nAlla morte del padre, nel 1676, venne associato al governo con il cugino di primo grado Antonio Egon (gi\u00e0 regnante con Ferdinando Federico dal 1674, anno della morte di Ermanno Egon, suo padre). \nMorte.\nLa sua breve reggenza, ad ogni modo, si concentr\u00f2 nell'anno 1676, in quanto venne colpito da una malattia che lo uccise non molto tempo dopo la sua ascesa.\nAlla sua morte, dal momento che tutti i suoi figli gli erano premorti, il governo pass\u00f2 integralmente nelle mani di Antonio Egon che rimase in carica come unico \"Principe di F\u00fcrstenberg-Heiligenberg\" sino al 1716.\nMatrimonio e figli.\nMassimiliano Giuseppe spos\u00f2 a Praga, nel 1673, la Contessa Anna Kokorsowec de Kokorczowa, dalla quale ebbe i seguenti figli:"}
{"id": "1637818", "revid": "767487", "url": "https://it.wikipedia.org/wiki?curid=1637818", "title": "Ipovolemia", "text": "L'ipovolemia \u00e8 la diminuzione del volume di sangue circolante (volemia).\nCause principali.\nEmorragia.\n\u00c8 intesa come la perdita di sangue.\nPu\u00f2 essere:\nPerdite gastrointestinali.\nVomito e diarrea prolungati causano veloce perdita di acqua, la quale costituisce il 92% del plasma. Una diminuzione dell'acqua nell'organismo, se non reintegrata, \u00e8 ovviamente causa di diminuzione di volume di tutti i liquidi, soprattutto quelli extracellulari come il sangue.\nCausa di diarrea e vomito \u00e8 ad esempio un'infezione da colera.\nSintomi.\nShock ipovolemico:\nTerapia.\nSi somministrano sostituti artificiali del plasma come i plasma expanders.\nPrognosi.\nLo shock ipovolemico, se non viene rapidamente riconosciuto e curato, porta a morte in pochi giorni per insufficienza multiorgano, che principalmente consiste in insufficienza respiratoria, insufficienza renale e acidosi."}
{"id": "1637819", "revid": "767487", "url": "https://it.wikipedia.org/wiki?curid=1637819", "title": "Fuoco sotto il mare", "text": "Fuoco sotto il mare \u00e8 il sedicesimo romanzo della saga di Jack Aubrey e Stephen Maturin, personaggi immaginari, anche se Aubrey \u00e8 ispirato alle imprese di Lord Cochrane. Da questi romanzi \u00e8 stato tratto il film Master and Commander - Sfida ai confini del mare, con Russel Crowe.\nIn effetti la sceneggiatura del film \u00e8 un sunto di episodi tratti dai vari romanzi della serie.\nLa trama.\nLa \"Surprise\", ex fregata della Royal Navy e attualmente corsara noleggiata dalla stessa marina, \u00e8 alla caccia della nave corsara statunitense \"Franklin\", incontrata nelle isole della Polinesia. Quando la raggiunge, per\u00f2, deve fare i conti con una improvvisa eruzione vulcanica sottomarina che investe in pieno la \"Franklin\" e la obbliga alla resa; interrogato il suo armatore Dutourd, presente a bordo e di fatto a capo della spedizione, Jack scopre che questo non \u00e8 in possesso di alcuna lettera di corsa ed \u00e8 pertanto tecnicamente un pirata. Maturin si accorge, inoltre, che l'armatore della Franklin, Dutourd, \u00e8 una sua vecchia conoscenza: si tratta di una spia che aveva guidato l'interrogatorio e la tortura ai suoi danni a Port Mahon (vedi il terzo romanzo della serie \"Buon Vento dell'Ovest). Stephen Maturin era stato, infatti, catturato dai Francesi e poi liberato grazie ad un astuto stratagemma dell'amico Jack Aubrey. \nIn aggiunta, la nave sostiene un combattimento con un'altra nave pirata francese, l\"'Alastor\", un potente veliero a quattro alberi che aveva fatto moltissimi danni al traffico mercantile, riuscendo a conquistare la nave pirata dopo un intenso scontro corpo a corpo.\nStephen, nel frattempo prosegue con il proprio incarico segreto di appoggiare una insurrezione armata in Per\u00f9, e per far questo viene sbarcato quando la \"Surprise\" fa scalo per un raddobbo. Purtroppo, con la complicit\u00e0 di alcuni membri dell'equipaggio, Dutourd riesce a sbarcare e svela l'identit\u00e0 di Stephen al consolato francese. L'insurrezione fallisce e lo stesso Stephen si salva con una avventurosa fuga attraverso le Ande nella quale perde alcune dita di un piede per congelamento, ma viene ricuperato dalla nave in un porto cileno.\nInfine, avvistato un convoglio di navi mercantili americane, la \"Surprise\" le attacca ma viene a trovarsi sotto il fuoco di una fregata pesante statunitense e di un'altra nave in appoggio, ed \u00e8 costretta a fuggire avventurosamente tra gli iceberg, pur riportando dei danni apprezzabili; riuscita nella fuga, incontra un vascello inglese comandato da un vecchio amico di Jack, Heneage Dundas, inviato in suo soccorso dall'Ammiragliato."}
{"id": "1637820", "revid": "305330", "url": "https://it.wikipedia.org/wiki?curid=1637820", "title": "Mauricio Kagel", "text": "Biografia.\nFiglio di genitori ebrei ashkenaziti che erano emigrati dalla Russia nel 1920, Kagel si form\u00f2 prevalentemente da autodidatta pur avendo frequentato saltuariamente a Buenos Aires regolari corsi di studio (storia della musica, armonia, contrappunto, pianoforte) e la facolt\u00e0 di lettere, dove al termine degli studi decise di non laurearsi. La maggioranza delle sue composizioni contengono specifiche istruzioni teatrali per l'esecutore, che deve assumere determinate espressioni del volto durante l'esecuzione, suggerimenti sul modo di entrare in scena, per interagire fisicamente con gli altri esecutori e con il pubblico. Le sue composizioni sono state spesso assimilate al teatro dell'assurdo.\n\"Staatstheater\" (1971) \u00e8 molto probabilmente il pezzo emblematico di questo suo modo di scrivere musica. Questo pezzo \u00e8 chiamato \"balletto per non danzatori\" e comunque \u00e8 molto simile ad un'opera; fra gli oggetti che egli adopera come strumenti musicali figurano dei vasi da notte e persino una peretta per clistere. Simile a questo \u00e8 il lavoro radiofonico \"Ein Aufnahmezustand\" (1969).\nKagel ha scritto anche musica da film come per \"Ludwig van\" (1970) uno dei suoi pi\u00f9 noti. Esso \u00e8 una riproduzione di una visita fittizia allo studio di Beethoven nella sua casa di Bonn. Ogni scena \u00e8 tappezzata dagli spartiti della musica di Beethoven e la colonna sonora \u00e8 costituita dai brani musicali che appaiono negli spartiti inseriti nelle inquadrature. La musica \u00e8 come avviluppata ed ha un suono distorto che lascia comunque riconoscere le autentiche melodie beethoveniane. In altre scene il film mostra delle parodie di trasmissioni radio televisive connesse alla commemorazione del \"Beethoven Year 1770\". Kagel successivamente trasform\u00f2 il film in una serie di spartiti che potevano essere eseguiti in concerto al di fuori del film. Il lavoro \u00e8 costituito da una serie di \"primi piani\", in varie zone dello studio, interpretati dal pianista.\nKagel ha scritto anche un notevole numero di pezzi pi\u00f9 convenzionali sia orchestrali che musica da camera e colonne sonore cinematografiche. Molti di questi pezzi fanno riferimento a musiche del passato.\nDal 1960 ha insegnato agli \"Internationale Ferienkurse f\u00fcr Neue Musik\" di Darmstadt.\nFra i suoi allievi ci sono stati Carola Bauckholt, Mar\u00eda de Alvear e Juan Mar\u00eda Solare.\nNel 2011, in sua memoria, \u00e8 stato istituito dalla Kunststiftung NRW il Premio musicale Mauricio Kagel, assegnato con cadenza biennale.\n\"\u00abLa societ\u00e0 non ha bisogno di noi\u00bb\".\nCome ricorda Gy\u00f6rgy Ligeti nella sua biografia, la musica contemporanea ha sempre faticato ad entrare nell'immaginario collettivo della grande massa della popolazione, al pari di autori come Mozart o Beethoven. Senza che ci\u00f2 abbia impedito a questo genere musicale di crescere ed evolversi, dalle parole di Ligeti - che cita l'amico Kagel - traspare comunque l'amarezza di fondo che sembra accompagnare questi compositori i quali danno l'mpressione di muoversi in aristocratica solitudine.\nCos\u00ec dice Ligeti:"}
{"id": "1637821", "revid": "827882", "url": "https://it.wikipedia.org/wiki?curid=1637821", "title": "Headed for a Heartbreak and Other Hits", "text": "Headed for a Heartbreak and Other Hits \u00e8 una raccolta del gruppo musicale statunitense Winger, pubblicata il 10 ottobre 2003 dalla Rhino Entertainment.\nA differenza di \"The Very Best of Winger\", pubblicato due anni prima, quest'album non presenta alcun materiale inedito e contiene un numero ridotto di tracce.\nLa raccolta \u00e8 stata ristampata nel 2006 sotto il titolo di Headed for a Heartbreak."}
{"id": "1637824", "revid": "729019", "url": "https://it.wikipedia.org/wiki?curid=1637824", "title": "Loading Instruction Report", "text": "Il Loading Istruction Report, (comunemente chiamato LIR tra gli operatori di rampa o anche pre-loading), \u00e8 un documento che riporta l'insieme delle istruzioni per il carico di un aeromobile. Indica in quali stive (o compartimenti) bisogna introdurre il carico e quale tipo di carico, se merce, posta o bagagli.\nIl LIR \u00e8 un documento particolarmente importante, in quanto contiene le istruzioni di carico che consentono di avere un aeromobile bilanciato e quindi in sicurezza.\nIl LIR viene consegnato dall'agente di rampa al capo squadra sottobordo e, se correttamente rispettato, ne verr\u00e0 poi ricavato il loadsheet, ovvero il documento di carico (merce, posta, bagagli, passeggeri e carburante) da consegnare al comandante affinch\u00e9 egli possa impostare l'aeromobile in base ai valori riportati sul Loadsheet."}
{"id": "1637829", "revid": "135491", "url": "https://it.wikipedia.org/wiki?curid=1637829", "title": "Holy Smoke!", "text": ""}
{"id": "1637836", "revid": "767487", "url": "https://it.wikipedia.org/wiki?curid=1637836", "title": "Turn-around", "text": "Il Turn around di un aeromobile \u00e8 il tempo di sosta a terra necessario per le operazioni di sbarco passeggeri, imbarco passeggeri, rifornimento carburante, pulizie, imbarco del catering, carico di bagagli, merce e posta.\nGeneralmente viene stabilito in base al tipo di aeromobile e alle esigenze del vettore aereo."}
{"id": "1637837", "revid": "332343", "url": "https://it.wikipedia.org/wiki?curid=1637837", "title": "Unione montana del Bassanese", "text": "L'unione montana del Bassanese (gi\u00e0 \"unione montana Valbrenta\" e poi \"unione montana Brenta\") \u00e8 un'unione montana veneta della provincia di Vicenza. \n\u00c8 stata costituita dopo la soppressione della comunit\u00e0 montana Valbrenta. Comprende in tutto cinque comuni, distribuiti lungo il canale di Brenta.\nIl comune di Romano d'Ezzelino, ha fatto parte dell'ex comunit\u00e0 montana fino al 2014, aveva scelto di non partecipare alla neonata unione montana, per poi rientrarvi nel 2020.\nDopo l'istituzione del comune di Valbrenta nel 2019, l'unione montana ha cambiato nome (da \"Valbrenta\" a \"Brenta\") per evitare confusioni col nome del nuovo comune.\nDal 2 dicembre 2020 la sede dell'unione montana viene trasferita da Carpan\u00e8 Valbrenta a Bassano del Grappa in via Vittorelli."}
{"id": "1637838", "revid": "83026543", "url": "https://it.wikipedia.org/wiki?curid=1637838", "title": "Coltrino", "text": "Il coltrino o telo rientra nella categoria dei presidi medicali e viene utilizzato per il trasporto extra-ospedaliero dei pazienti non traumatizzati.\n\u00c8 un telo di nylon o di tessuto simil-cotone, particolarmente robusto, a cui sono cucite sei o otto maniglie, utilizzate dai soccorritori per trasportare il paziente. Grazie alla sua flessibilit\u00e0 d'uso \u00e8 molto indicato per operare lungo percorsi particolarmente disagevoli o angusti, o quando il tono muscolare del paziente sia cos\u00ec debole da impedire l'uso della sedia cardiologica.\nNon garantendo l'immobilit\u00e0 del paziente non pu\u00f2 essere utilizzato per il trasporto di pazienti traumatizzati, caso in cui verr\u00e0 invece utilizzata la tavola spinale."}
{"id": "1637839", "revid": "830939", "url": "https://it.wikipedia.org/wiki?curid=1637839", "title": "Giordano Orsini (cardinale 1165)", "text": "Biografia.\nFu creato cardinale nel 1145 da Eugenio III con il titolo di Santa Susanna.\nFu inviato con il cardinale Ottaviano, legato apostolico all'imperatore Corrado III in Ratisbona, al quale, morto in quel tempo, fu sostituito Federico I, di cui Giordano annull\u00f2 il matrimonio, perch\u00e9 contratto dentro i gradi di consanguineit\u00e0. \nSulla strada del ritorno, passando per la Francia e la Normandia, commise tali eccessi che San Bernardo fece una relazione al Papa, esponendogli le strane violenze da lui usate per accumulare denari, che avevano destato il generale disprezzo e malcontento.\nDi questo cardinale, membro di una potente famiglia, si avvalsero in parecchie occasioni i papi, per reprimere il popolo romano, che sobillato dal senato e dai baroni, e dall'eretico Arnaldo da Brescia, si ribellava alla loro autorit\u00e0. \nAmava collezionare le antichit\u00e0 con cui allest\u00ec un museo aperto al pubblico, che per\u00f2 non gli sopravvisse.\nMor\u00ec nel 1165 a Roma."}
{"id": "1637841", "revid": "767487", "url": "https://it.wikipedia.org/wiki?curid=1637841", "title": "Egle Sommacal", "text": "Biografia.\nEsordisce nei primi anni ottanta con un gruppo chiamato Detriti, poi, trasferitosi a Bologna, nel 1992 entra a far parte dei Massimo Volume con i quali suona per quattro dischi fino al 2001, anno di scioglimento del gruppo. Dal 2002 al 2004 collabora con il gruppo post rock italo-francese degli Ulan Bator.\nNel 2007 ha pubblicato per la \"Unhip records\" la sua prima prova solista, dal titolo Legno. Il disco \u00e8 interamente strumentale e suonato con la sola chitarra acustica. Due anni pi\u00f9 tardi, sempre per la \"Unhip records\", ha inciso il secondo disco, \"Tanto Non Arriva\", orientato sul \"dixieland\" e sul \"blues\" dove, alla propria chitarra elettrica, si accompagna una sezione di fiati, tra sax, trombe e tromboni.\nNel 2008 ha partecipato alle incisioni di Pontiac, storia di una rivolta, audiolibro digitale con testi di Wu Ming 2 e illustrazioni di Giuseppe Camuncoli e Stefano Landini.\nNel novembre del 2014 esce il suo ultimo lavoro, Il cielo si sta oscurando, accompagnato da un lungo tour italiano.\nNel 2016 accompagna i Wu Ming Contingent nei loro concerti, in sostituzione di Wu Ming 5, che nel giugno dell'anno precedente ha lasciato il collettivo.\nNel 2018 in qualit\u00e0 di chitarrista prende parte al disco celebrativo per dieci anni di attivit\u00e0 del progetto power electronics Le Cose Bianche, dal titolo \"Tutti quanti sognano porno (compiuti i dieci anni)\" edito su CD per Old Europa Caf\u00e8.\nNel 2019, con Emidio Clementi e Vittoria Burattini realizza il settimo album in studio dei Massimo Volume, \"Il nuotatore\"."}
{"id": "1637842", "revid": "1904508", "url": "https://it.wikipedia.org/wiki?curid=1637842", "title": "Federico di F\u00fcrstenberg-Heiligenberg", "text": "Biografia.\nInfanzia.\nFederico era figlio del conte Gioacchino di F\u00fcrstenberg-Heiligenberg e di sua moglie, la contessa Anna di Zimmern-M\u00f6sskirch.\nConte di F\u00fcrstenberg-Heiligenberg.\nAlla morte del padre, nel 1598, gli succedette come Conte di F\u00fcrstenberg-Heiligenberg.\nMorte.\nAlla sua morte, dopo un ventennio di governo, gli succedette il figlio primogenito, Guglielmo, che per\u00f2 mor\u00ec dopo un solo anno di regno, cedendo il posto al figlio maschio terzogenito di Federico, Ernesto Egon, dal momento che il secondogenito Gioacchino Alvise gli era premorto nel 1617.\nMatrimonio e figli.\nFederico, il 10 settembre 1584, spos\u00f2 Elisabetta di Sulz (n.1563), dalla quale ebbe i seguenti eredi:"}
{"id": "1637843", "revid": "827882", "url": "https://it.wikipedia.org/wiki?curid=1637843", "title": "Demo Anthology", "text": "Demo Anthology \u00e8 una doppia raccolta del gruppo musicale statunitense Winger, pubblicata il 17 luglio 2007 dalla Cleopatra Records.\nL'album raccoglie varie demo incise dal gruppo durante le sessioni di registrazione dei primi tre dischi \"Winger\", \"In the Heart of the Young\" e \"Pull\"."}
{"id": "1637848", "revid": "122990818", "url": "https://it.wikipedia.org/wiki?curid=1637848", "title": "Unione montana Pasubio Alto Vicentino", "text": "L'unione montana Pasubio Alto Vicentino \u00e8 un'unione montana veneta della provincia di Vicenza. \u00c8 stata ricavata dalla ex comunit\u00e0 montana Leogra Timonchio, con l'aggiunta del comune di Posina dalla ex comunit\u00e0 montana Alto Astico e Posina.\nComprende i seguenti comuni:"}
{"id": "1637850", "revid": "1904508", "url": "https://it.wikipedia.org/wiki?curid=1637850", "title": "Guglielmo di F\u00fcrstenberg-Heiligenberg", "text": "Biografia.\nInfanzia.\nFederico era figlio del conte Federico di F\u00fcrstenberg-Heiligenberg e di sua moglie, Elisabetta di Sulz.\nConte di F\u00fcrstenberg-Heiligenberg.\nAlla morte del padre, nel 1617, gli succedette come \"Conte di F\u00fcrstenberg-Heiligenberg\", rimanendo per\u00f2 in carica per meno di un anno, quando una malattia lo uccise.\nMatrimonio.\nFederico, nel 1608, aveva sposato la Baronessa Anna Benigna Popel von Lobkowicz, dalla quale per\u00f2 non aveva avuto eredi. \nMorte.\nMorendo, lasci\u00f2 il proprio trono al fratello Ernesto Egon, figlio terzogenito di Federico, dal momento che il secondogenito Gioacchino Alvise gli era premorto nel 1617. "}
{"id": "1637854", "revid": "322321", "url": "https://it.wikipedia.org/wiki?curid=1637854", "title": "Unione montana Alto Astico", "text": "L'unione montana Alto Astico \u00e8 un'unione montana veneta della Provincia di Vicenza.\nComprende otto dei nove comuni che facevano parte della ex comunit\u00e0 montana Alto Astico e Posina:\nNon vi ha aderito il comune di Posina (di qui il cambio di denominazione), che ha invece optato per l'unione montana Pasubio Alto Vicentino."}
{"id": "1637856", "revid": "729019", "url": "https://it.wikipedia.org/wiki?curid=1637856", "title": "Seversky XP-41", "text": "Il Seversky XP-41 fu un aereo da caccia sviluppato dall'azienda aeronautica statunitense Seversky Aircraft Company nei tardi anni trenta del XX secolo e rimasto allo stadio di prototipo.\nRealizzato per rispondere a una specifica emessa dall'United States Army Air Corps (USAAC), derivava direttamente dal Seversky P-35, dal quale differiva per un diverso cupolino di chiusura dell'abitacolo, per la dotazione di una versione pi\u00f9 potente del motore radiale Pratt &amp; Whitney R-1830, la R-1830-19 da , dotato di un compressore a due velocit\u00e0, e per un carrello d'atterraggio modificato. Il prototipo comp\u00ec il primo volo nel mese di marzo del 1939.\nL'XP-41 venne sviluppato in parallelo al prototipo del P-43 Lancer e quando l'USAAC si espresse in favore di quest'ultimo il programma venne interrotto."}
{"id": "1637857", "revid": "68105", "url": "https://it.wikipedia.org/wiki?curid=1637857", "title": "Lady in the Lake", "text": ""}
{"id": "1637859", "revid": "1410376", "url": "https://it.wikipedia.org/wiki?curid=1637859", "title": "Gabriele Frigato", "text": "Biografia.\nRagioniere, funzionario di banca. Cresce e si forma nell'associazionismo cattolico del polesine. Negli ann '80 \u00e8 eletto, come indipendente nelle liste della Democrazia Cristiana al Consiglio municipale di Rovigo. \u00c8 stato consigliere ed assessore comunale. Nel 1985 \u00e8 il primo presidente della Pallamano Tassina Rovigo. Segretario provinciale della DC di Rovigo nel 1992, vicino all'ex ministro Antonio Bisaglia, morto nel 1984, e il cui fratello mor\u00ec misteriosamente nel 1992.\nAderisce al PPI, assumendo la responsabilit\u00e0 di Segretario regionale del Partito Popolare in Veneto. \u00c8 eletto deputato alla Camera nel 1996, nel collegio di Rovigo per l'Ulivo, divenendo componente la commissione finanze. Riconfermato nel 2001 nel proporzionale Veneto per la lista de La Margherita. Ancora eletto nel 2006, \u00e8 segretario della Commissione parlamentare per le questioni regionali. Ha aderito al Partito Democratico.\nAlle politiche del 2008 si candida nel PD, ma non viene rieletto.\nDal luglio 2008 al 2010 \u00e8 stato segretario provinciale del Partito Demobratico di Rovigo. Alle europee del 2009 \u00e8 stato candidato per il PD nel collegio Nord orientale senza risultare eletto.\nVicende giudiziarie.\n\u00c8 stato coinvolto nel suicidio dell'ex segretario politico della Dc di Rovigo, Gino Mazzolaio, avvenuto nel 1993, arrestato poco prima della morte per una vicenda di tangenti sulla sanit\u00e0, che vide coinvolto anche Frigato, che fu comunque prosciolto. Nel 2004 sul caso la procura veneta ha riaperto l'indagine. "}
{"id": "1637861", "revid": "124123", "url": "https://it.wikipedia.org/wiki?curid=1637861", "title": "Roberto I di Loritello", "text": "Biografia.\nEra il figlio maggiore di Goffredo d'Altavilla, che a sua volta era uno dei figli pi\u00f9 anziani di Tancredi d'Altavilla e fratellastro di Roberto il Guiscardo.\nNel 1061, Roberto divenne il primo conte di Loritello (\"primo comiti de Loritello\"). Come suo padre, egli inizi\u00f2 le sue conquiste militari negli Abruzzi, invadendo territori del papato; nel 1070, un anno prima della morte di suo padre, era avanzato fino ad Ortona. Prevedibilmente fu scomunicato nel febbraio 1075, Papa Gregorio VII lo defin\u00ec un \"insolente senza Dio\".\nRoberto di Loritello ed il figlio di Riccardo Drengot, Giordano, ebbero successo in quell'espansione verso nord, fino alla Marca Fermana, che non era riuscita al Duca Roberto il Guiscardo ed al Principe Riccardo I di Capua.\nNel 1075, Roberto si era insediato a Chieti. Mentre Giordano avanzava nelle aree attorno al Fucino, Roberto avanzava sul litorale Adriatico. Egli fece di suo fratello Drogone il conte di \"Teate\" (l'attuale Chieti). Nel 1076 Ortona finalmente cadde con l'aiuto di truppe mandate da Roberto il Guiscardo. \nFino alle rive del fiume Pescara la locale nobilt\u00e0 longobarda gli fece atto d'omaggio. Egli aveva cinquecento cavalieri sotto il suo comando. In cambio dell'aiuto ricevuto dallo zio Roberto invi\u00f2 un contingente dei suoi uomini in aiuto di suo cugino Abelardo a Sant'Agata di Puglia.\nNel giugno 1080, Gregorio VII riconobbe le conquiste normanne di Roberto e Giordano fino a Fermo. Nel giugno 1083, assediato in Castel Sant'Angelo dall'imperatore Enrico IV, il papa chiese aiuto al duca ed i due Roberto, zio e nipote, vennero a salvarlo.\nRoberto prese parte alla seconda spedizione bizantina di suo zio del 1084-1085. Fu al capezzale del morente Guiscardo e rimase leale all'erede scelto da suo zio, Ruggero Borsa, di cui fu il guardiano.\nEgli continu\u00f2 le sue conquiste e prima della sua morte arriv\u00f2 oltre il Fortore e fino al Tronto. Potrebbe anche aver governato Dragonara. Verso la fine della sua vita, egli prese i titoli di \"comes Dei gratia\" (Conte per grazia di Dio) e \"comes comitorum\" (conte dei conti).\nDa una recente ricognizione delle fonti storiche, risulta che egli mor\u00ec il 5 giugno del 1096 e che le successive conquiste in territorio molisano e ascolano furono compiute dal fratello Rodolfo di Loritello.\nGli successe suo figlio, Roberto II di Loritello."}
{"id": "1637866", "revid": "1543377", "url": "https://it.wikipedia.org/wiki?curid=1637866", "title": "Comunit\u00e0 montana Agno Chiampo", "text": "La comunit\u00e0 montana Agno Chiampo \u00e8 una comunit\u00e0 montana veneta della provincia di Vicenza. \u00c8 composta da 10 comuni delle valli dell'Agno e del Chiampo:"}
{"id": "1637867", "revid": "124609397", "url": "https://it.wikipedia.org/wiki?curid=1637867", "title": "Cava (vino)", "text": "Il cava (\"el cava\") \u00e8 un vino spumante spagnolo prodotto con metodo classico.\nProduzione.\nVengono utilizzate principalmente le uve Macabeo, Parellada e Xarel\u00b7lo che sono le uve autoctone del Pened\u00e9s, oltre a chardonnay, il pinot nero o il malvasia (le ultime due solo nel \"cava rosado\").\nIl Pened\u00e9s \u00e8 una piccola zona della Catalogna tra Barcellona e Tarragona a sua volta suddiviso in \"Alt Pened\u00e9s\", \"Baix Pened\u00e9s\" e \"Garraf\" che per\u00f2 non ha l'esclusiva, perch\u00e9 viene prodotto anche in altre regioni della Spagna come la Navarra, l'Aragona, l'Estremadura o La Rioja.\nLa produzione annuale \u00e8 di oltre 100 milioni di litri.\nCuriosit\u00e0.\nTutti gli anni, nella seconda settimana di ottobre si celebra a Sant Sadurn\u00ed d'Anoia (uno dei paesini pi\u00f9 importanti per la produzione del Cava) la festa del cava; tappa imperdibile per gli amanti del buon bere e delle feste folcloristiche."}
{"id": "1637869", "revid": "287204", "url": "https://it.wikipedia.org/wiki?curid=1637869", "title": "Erhard Karkoschka", "text": "Biografia.\nKarkoschka studi\u00f2 composizione, direzione d'orchestra e musicologia alla \"Musikhochschule\" di Stoccarda e all'Universit\u00e0 di Tubinga. Dal 1948 ha insegnato alla \"Staatliche Hochschule f\u00fcr Musik und Darstellende Kunst Stuttgart\" di Stoccarda. Li fond\u00f2 nel 1962 l\"Ensemble Neue Musik\" (diventato nel 1976 \"Contac-Ensemble\"). Dal 1973 al 1987 ha diretto lo \"Studio f\u00fcr Elektronische Musik\". Pur avendo lasciato l'insegnamento a Stoccarda ha mantenuto alcuni corsi di perfezionamento in Sudafrica, Cina e Corea.\nFra le sue composizioni si annoverano musiche per orchestra, musiche da camera, per organo, musica per strumenti elettronici, cantate, mottetti, salmi e musica vocale."}
{"id": "1637871", "revid": "1904508", "url": "https://it.wikipedia.org/wiki?curid=1637871", "title": "Ermanno Egon di F\u00fcrstenberg-Heiligenberg", "text": "Biografia.\nErmanno Egon era figlio del Conte Ernesto Egon di F\u00fcrstenberg-Heiligenberg (1563-1617) e della Contessa Anna Maria di Hohenzollern-Hechingen.\nCresciuto alla corte comitale dei F\u00fcrstenberg-Heiligenberg, dal 1635 venne associato al governo con il padre e con il fratello Ferdinando Federico Egon, e con quest'ultimo resse in particolare le sorti della contea durante le assenze del padre, in quegli anni impegnato in particolar modo nella Guerra dei Trent'anni sul fronte bavarese, a capo della lega cattolica. \nAlla morte del padre, avvenuta nel 1652, Ermanno Egon si associ\u00f2 definitivamente al governo del fratello, col quale, nel 1664, ad opera dall'Imperatore Leopoldo I, ottenne il titolo di Principe del Sacro Romano Impero.\nAlla sua morte, nel 1674, il trono pass\u00f2 integralmente nelle mani del fratello Ferdinando Federico che associ\u00f2 al proprio governo il figlio di Ermanno Egon, Antonio Egon; alla morte di Ferdinando Federico Egon, nel 1676, Antonio Egon assocer\u00e0 al governo il primogenito di questi, Massimiliano Giuseppe.\nMatrimonio e figli.\nErmanno Egon spos\u00f2 la Contessa Maria Francesca di F\u00fcrstenberg-St\u00fchlingen, nel 1655, dalla quale ebbe i seguenti eredi: "}
{"id": "1637873", "revid": "290948", "url": "https://it.wikipedia.org/wiki?curid=1637873", "title": "Presse a iniezione", "text": ""}
{"id": "1637876", "revid": "110157", "url": "https://it.wikipedia.org/wiki?curid=1637876", "title": "Banca Popolare Santa Venera", "text": "La Banca Popolare santa Venera \u00e8 stato un istituto di credito italiano, fondato ad Acireale l'8 maggio 1908."}
{"id": "1637878", "revid": "181699", "url": "https://it.wikipedia.org/wiki?curid=1637878", "title": "Bano", "text": "Il titolo di bano (croato, bosniaco, e serbo: \"ban\", ungherese: \"b\u00e1n\") fu utilizzato in numerosi paesi dell'Europa centrale e balcanica tra il VII e il XX secolo ed \u00e8 di origine o slava meridionale o illirica. Il territorio sul quale governava un bano era chiamato banato (croato, bosniaco e serbo: \"banovina\", ungherese: \"b\u00e1ns\u00e1g\"). I banati pi\u00f9 significativi furono quelli di Croazia, Slavonia, Bosnia, Sz\u00f6r\u00e9ny. Una specifica regione dell'Europa centrale prese il nome di Banato dalla forma di governo.\nEtimologia.\nSi ritiene che la parola \"bano\" derivi dallo slavo meridionale \"ban\" \"principe, signore, dominatore\", affine al\nboemo e al polacco \"pan\" e al persiano \"ban\" \"principe, signore, capo, governatore\": dalla radice indoeuropea \"p\u00e2\" \"nutrire, custodire, difendere\". Secondo altri, il termine trae invece origine dal sarmatico \"bajan\", che significa \"condottiero\". Esiste anche una certa somiglianza con la parola turco-mongola \"khan\". La parola \u00e8 conservata ancora oggi in molti nomi di luogo. Altre teorie fanno riferimento all'origine illirica e al nome illirico \"Banius\", la cui esistenza si presume sulla base di ritrovamenti bosniaci. Secondo una teoria, il titolo di bano derivava da un \"khagan\" avaro (\"Bajan\").\nRegno di Croazia-Slavonia.\nBano era il titolo dei governanti locali in Croazia e Bosnia sin da quando la popolazione slava vi immigr\u00f2 nel VII secolo. Le testimonianze dei periodi pi\u00f9 antichi sono scarse, ma la storia ricorda i bani croati Ratimir nel IX secolo (827, sotto l'influenza bulgara) e Pribina nel X secolo (nel 949 e nel 970).\nIl significato del titolo fu elevato a quello di governatore provinciale nello stato croato medievale (ad esempio, Dmitar Zvonimir nel 1065 fu originariamente un bano).\nA partire dall'unione personale della Croazia con l'Ungheria nel 1102, il titolo di bano acquis\u00ec il significato di vicer\u00e9, perch\u00e9 il bano erano nominato dal re e fatto giurare di fronte al Reichstag (la dieta reale), sebbene non a vita. Egli esercitava in modo quasi assoluto il potere supremo negli affari politici, giuridici e militari ed era ritenuto nel suo ambito la seconda carica dello stato dopo il re.\nIl bano fu, a partire dal XIV secolo, il pi\u00f9 alto rappresentante dello Stato in Croazia come sostituto dei monarchi residenti fuori del paese (in Ungheria o pi\u00f9 precisamente a Vienna). Il titolo di bano \u00e8 ritenuto la conferma della tradizionale autonomia dello stato croato nel corso dei secoli. A riprova di ci\u00f2, va osservato che la Croazia, rimanendo un regno indipendente in unione personale con l'Ungheria, non fu mai qualificata come \"banovina\" (banato).\nLa Croazia fu governata dal bano \"vicereale\" nella sua interezza tra il 1102 ed il 1225, quando fu divisa in due banati separati: Slavonia e Croazia. Furono occasionalmente nominati due bani diversi fino al 1476, quando fu ripristinata l'istituzione di un unico bano, che dur\u00f2 fino al 1918. Uno dei pi\u00f9 famosi bani nella storia croata fu Tam\u00e1s Erd\u0151dy, grande statista e combattente, al quale la Croazia deve molto per aver protetto di suoi diritti contro la nobilt\u00e0 ungherese. Famosa \u00e8 rimasta la sua frase: \"Regnum regno non praescribit leges\", \"un regno non pu\u00f2 imporre leggi ad un altro regno\".\nIl bano della Croazia era il terzo tra i funzionari supremi, reali o imperiali del regno ungherese. Durante la festa dell'incoronazione reggeva il globo imperiale. Anticamente aveva l'obbligo di difendere i confini dell'Ungheria e di amministrare la giustizia per il popolo in tempo di pace. In seguito questa importante carica and\u00f2 in decadenza. Malgrado nel XVII e XVIII secolo fosse stata ripristinata con significativi privilegi, il suo campo d'azione fu notevolmente ridotto. in parte per l'introduzione del Trattato sui confini, in parte per altri cambiamenti.\nLa ripresa dell'espansione della potenza turca a partire dalla battaglia di Moh\u00e1cs (1526) elimin\u00f2 a poco a poco tutti i banati, eccetto quello della Dalmazia e della Croazia-Slavonia unite, che conservarono un bano. Ma anche la potenza di questo banato era assai limitata, perch\u00e9 una parte era detenuta dai Turchi, l'altra dai comandanti militari imperiali. La separazione delle competenze civili e militari eseguita nel 1746 in occasione della costruzione della Frontiera militare, quando i poteri militari furono assegnati al Consiglio di guerra di corte (\"Hofkriegsrat\") a Vienna, limit\u00f2 ancora di pi\u00f9 il ruolo del bano; egli ottenne invece l'amministrazione della Slavonia costituita da Maria Teresa a partire dai comitati ungheresi di Pozsega (croato Po\u017eega), Ver\u0151ce (croato Virovitica) e Szer\u00e9m (serbo Srem, croato Srijem).\nAttraverso la costituzione imperiale austriaca ottriata del 4 marzo 1849, che trasform\u00f2 Croazia, Slavonia e Dalmazia in un territorio della corona separato, il bano divenne indipendente dall'Ungheria e luogotenente (\"Statthalter\") autonomo della sua regione con la stessa autorit\u00e0 dei luogotenenti dei restanti territori della corona, ma con il mantenimento dell'antico nome di bano. In questo periodo fu nominato dall'Imperatore austriaco.\nCon il compromesso ungherese-croato del 1868 il bano di Croazia e Slavonia divenne di nuovo uno dei luogotenenti subordinati al governo ungherese e da questo nominati.\nRegni di Bosnia, Valacchia e Bulgaria.\nQuando lo stato medievale bosniaco raggiunse un certo livello di indipendenza nel XII secolo, i suoi governanti furono ancora una volta chiamati bani, e il loro territorio banato (\"banovina\"), probabilmente a causa della condizione simile a quella di feudatario sovrano che esso aveva nei confronti del re d'Ungheria. Nondimeno, i bani bosniaci non erano vicer\u00e9, nel senso che erano nominati dal re. Talvolta il loro titolo \u00e8 tradotto come duca. Pi\u00f9 tardi nel XIII secolo essi acquisirono gradualmente maggiore indipendenza (sebbene in alcuni periodi fossero ancora vassalli) e infine si proclamarono re nel tardo XIV secolo.\nAnche la regione di Ma\u010dva (ora in Serbia) fu governata da bani. Ma\u010dva era parte del regno medievale ungherese sebbene con vari livelli di indipendenza; alcuni dei bani erano vicer\u00e9 stranieri, alcuni nobili locali ed uno assurse perfino al rango di palatino reale.\nBano era anche il titolo dei governanti medievali di parti della Valacchia (Oltenia e Severin) a partire dal XIII secolo. I bani valacchi erano governatori militari; le loro giurisdizioni in Valacchia erano chiamate banati. Il principale governante valacco aveva il titolo di voivoda, posizione alla quale aspiravano i bani.\nIl titolo di bano fu concesso anche nel Secondo impero bulgaro in parecchie occasioni, ad esempio nel caso del bano Yanuka, governatore di Sredets (Sofia) nel XIV secolo.\nRegno di Iugoslavia.\nBano fu anche il titolo del governatore di ciascuna provincia (chiamata \"banovina\") del Regno di Iugoslavia tra il 1929 ed il 1941. Il peso del titolo era di gran lunga minore di quello della carica feudale di un bano medievale."}
{"id": "1637881", "revid": "22356", "url": "https://it.wikipedia.org/wiki?curid=1637881", "title": "Hyperoartia", "text": ""}
{"id": "1637893", "revid": "68105", "url": "https://it.wikipedia.org/wiki?curid=1637893", "title": "Banco di riscontro", "text": ""}
{"id": "1637894", "revid": "22475", "url": "https://it.wikipedia.org/wiki?curid=1637894", "title": "Ponte Vecchio (Bassano del Grappa)", "text": "Il ponte sul Brenta, detto Ponte Vecchio, Ponte di Bassano o Ponte degli Alpini, situato nella citt\u00e0 di Bassano del Grappa, \u00e8 considerato uno dei ponti pi\u00f9 caratteristici d'Italia, essendo un ponte coperto in legno, costruito su progetto di Andrea Palladio.\nA seguito della Legge n. 65/19 del 5 luglio 2019 \" Il ponte sul Brenta in Bassano del Grappa, nella provincia di Vicenza, detto \u00ab\u2009Ponte Vecchio di Bassano\u2009\u00bb, \u00e8 dichiarato monumento nazionale.\"\nDal 1928, il ponte \u00e8 anche dedicato alla memoria delle centinaia di migliaia di soldati (in particolare i reparti alpini) che durante la prima guerra mondiale attraverso il ponte salivano sull'altopiano dei Sette Comuni, teatro di sanguinosi combattimenti per oltre 41 mesi.\nHa subito numerosi interventi e ricostruzioni dalla sua nascita, documentata nel 1209 da Gerardo Maurisio.\nStoria.\nIl ponte preesistente dal 1209 al 1569 era una struttura in legno su piloni e coperta da un tetto che costituiva la fondamentale via di comunicazione fra Bassano e Vicenza.\nNel 1315 Bassano venne coinvolta nella guerra tra Padova e Cangrande della Scala. Quando quest'ultimo occup\u00f2 Marostica ed Angarano, furono costruite due torri per difendere il ponte.\nNel 1402 la guerra tra Gian Galeazzo ed i Carraresi coinvolge anche Bassano: il signore di Milano tenta di deviare il Brenta per privare Padova delle sue difese costruendo un ponte costituito da 94 arcate in pietra dotate di porte in legno utilizzate come saracinesche. Nella notte tra il 6 e il 7 agosto una piena travolge il ponte che verr\u00e0 distrutto.\nNel 1511 le truppe francesi al comando del generale Jacques de La Palice incendiano il ponte per sfuggire all'esercito imperiale durante la guerra della Lega di Cambrai.\nProgetto di Andrea Palladio.\nNell'ottobre del 1567 si ebbe una vigorosa piena del fiume Brenta che travolse lo storico ponte preesistente. L'architetto Andrea Palladio fu coinvolto nella ricostruzione sin dai mesi immediatamente successivi al crollo: egli progett\u00f2 dapprima un ponte in pietra completamente diverso dal precedente, a tre arcate sul modello degli antichi ponti romani. Il Consiglio cittadino bocci\u00f2 tuttavia il progetto, imponendo all'architetto di non discostarsi troppo dalla struttura tradizionale.\nNell'estate del 1569 Palladio present\u00f2 quindi un secondo progetto definitivo di un ponte in legno che richiamava in pratica la struttura precedente, sebbene radicalmente rinnovata quanto a soluzioni tecniche e strutturali, e di grande impatto visivo. Unico rimando a un linguaggio architettonico \u00e8 l'uso di colonne tuscaniche come sostegni dell'architrave che regge la copertura a due falde formata da serie di capriate in legno. \nIl ponte \u00e8 a 5 campate lunghe circa 13 metri formate da grandi travi in legno con rompitratta obliqui che sono appoggiate sui quattro piloni intermedi e sulle due spalle laterali. I 4 piloni in legno hanno una forma idrodinamica rispetto alla corrente del fiume e sono formati da 8 pali spessi circa mezzo metro infissi nel terreno sul letto del fiume e da una serie di pali ad altezza decrescente che conferiscono un profilo obliquo ai piloni intermedi.\nDemolizioni e ricostruzioni.\nA conferma dell'efficienza tecnologica della struttura palladiana, il ponte resistette per quasi duecento anni, crollando a seguito della travolgente piena del Brenta del 19 agosto 1748.\nIl ponte fu ricostruito da Bartolomeo Ferracina seguendo fedelmente il disegno palladiano.\nNel 1813 il ponte fu poi incendiato dal vicer\u00e9 Eugenio di Beauharnais e successivamente riedificato nel 1821 da Angelo Casarotti, con le stesse forme precedenti.\nDurante la prima guerra mondiale sul celebre ponte passarono le truppe italiane per affrontare la difesa dei territori dell'altopiano dei Sette Comuni.\nIl ponte fu poi raso al suolo per la terza volta il 17 febbraio 1945: appena passate le 19, ora in cui iniziava il coprifuoco, veniva lacerato da una forte esplosione. L'azione di sabotaggio, che faceva parte di un piano pi\u00f9 vasto voluto dagli Alleati contro i ponti della Pedemontana, fu eseguita da un gruppo di 15 partigiani tutti armati e in bicicletta, due dei quali trainavano ciascuno a rimorchio un carrettino carico di esplosivo innescato. L\u2019attentato purtroppo caus\u00f2 la morte di una donna cinquantenne ed un adolescente. Il comandante del gruppo era Primo Visentin, un insegnante di Loria (TV) che usava lo pseudonimo di \"Masaccio\", come ricorda la targa presente ancora oggi sul ponte. Per rappresaglia i nazisti prelevarono dalle prigioni tre partigiani (Federico Alberti, Cesare Lunardi e Antonio Zavagnin) e li fucilarono sul ponte con addosso l'usuale cartello recante la scritta \"Io sono un bandito\". Il ponte fu ricostruito secondo l'originale disegno di Palladio. Venne inaugurato il 3 ottobre 1948 con la presenza del Presidente del Consiglio Alcide De Gasperi. Venne ricostruito dall'Impresa Giulio Tessarolo &amp; Figli di Ros\u00e0. Dato che molti operai di tale ditta erano reduci di guerra appartenenti al Corpo degli Alpini e portavano il tipico cappello con la penna durante i lavori, nacque la leggenda che furono gli Alpini a rimetterlo in sesto. Il ponte infine fu gravemente danneggiato dalla eccezionale piena con alluvione del 4 novembre 1966, a seguito della quale venne effettuato un sistematico restauro strutturale. Seguirono gli interventi straordinari del 1990-93 (\"lavori di consolidamento statico delle fondazioni e delle strutture portanti delle quattro stilate\") e 2003-6 (\"complesso di opere di restauro e manutenzione straordinaria per contrastare l\u2019inevitabile deperimento dei prodotti di protezione e di collegamento dei vari elementi del ponte\").\nRecenti lavori di controllo della stabilit\u00e0 della struttura e soprattutto delle parti immerse, sono stati iniziati a fine 2015 e a inizio maggio 2018 i lavori sono stati sospesi.\nNel 2019 i lavori sul ponte sono stati ripresi e il 12 febbraio il ponte \u00e8 stato sollevato dicirca 45\u00a0cm nella zona collassata. Le fondazioni lignee, completamente degradate, sono state completamente sostituite da travi reticolari e pilastri in acciaio inox fino al livello di magra. La pavimentazione \u00e8 stata modificata rispetto alla forma precedente, sostituendo al marmo una copertura in sassi di Brenta, nonostante il parere negativo dei tecnici della commissione locale paesaggio. I lavori, portati a termine il 14 maggio 2021, sono stati eseguiti dall'impresa Inco Srl di Pergine Valsugana \nIl 3 ottobre 2021, nel 73\u00ba anniversario dall'inaugurazione di Alcide De Gasperi, \u00e8 stato inaugurato con la presenza della Presidente del Senato della Repubblica Maria Elisabetta Alberti Casellati e del Segretario di Stato della Santa Sede Cardinal Pietro Parolin\nNel giugno 2019 \u00e8 stato dichiarato Monumento Nazionale (legge 5 luglio 2019, n. 65).\nIl canto popolare.\n&lt;poem&gt; \n\"Sul ponte di Bassano\"\n\"l\u00e0 ci darem la mano\"\n\"l\u00e0 ci darem la mano\"\n\"ed un bacin d'amor.\"\n\"Per un bacin d'amore\"\n\"successe tanti guai\"\n\"non lo credevo mai\"\n\"doverti abbandonar\"\n\"Doverti abbandonare\"\n\"volerti tanto bene\"\n\"\u00e8 un giro di catene\"\n\"che m'incatena il cor\"\n\"Che m'incatena il cuore\"\n\"che m'incatena il fianco\"\n\"non posso far di manco\"\n\"di piangere e sospirar\"&lt;/poem&gt;\nDistillerie.\nNel 1779 viene fondata alle porte del ponte la pi\u00f9 antica distilleria d\u2019Italia, la Nardini. Nei pressi del ponte si trova inoltre la Poli Distillerie."}
{"id": "1637895", "revid": "339392", "url": "https://it.wikipedia.org/wiki?curid=1637895", "title": "C.T.U.", "text": ""}
{"id": "1637900", "revid": "116944", "url": "https://it.wikipedia.org/wiki?curid=1637900", "title": "Trattino", "text": ""}
{"id": "1637903", "revid": "767487", "url": "https://it.wikipedia.org/wiki?curid=1637903", "title": "Paul Leenhouts", "text": "Biografia.\nPaul Leenhouts studi\u00f2 musica al \"Sweelinck Conservatory\" ad Amsterdam. Nel 1978 fond\u00f2, assieme ad altri suoi colleghi di corso, il \"Loeki Stardust Quartet\" nella formazione del quale rimase fino al 2001. Egli \u00e8 un compositore, arrangiatore di diversi lavori per flauto dolce. Nel 1986 diede l'avvio al \"Open Holland Recorder Festival\" a Utrecht e dal 1990 \u00e8 direttore dell\"'International Baroque Institute\" di Boston. \nHa insegnato flauto dolce presso lo \"Sweelinck Conservatory\" e tiene corsi di perfezionamento e \"master class\" in diversi paesi. Il suo interesse per la musica del rinascimento lo ha portato a collaborare con diversi ensemble di flauti dolci."}
{"id": "1637917", "revid": "287204", "url": "https://it.wikipedia.org/wiki?curid=1637917", "title": "1 maggio", "text": ""}
{"id": "1637921", "revid": "404449", "url": "https://it.wikipedia.org/wiki?curid=1637921", "title": "Vannuccio Faralli", "text": "Esponente dal 1907 del Partito Socialista Italiano, \u00e8 stato il primo sindaco del dopoguerra della citt\u00e0 di Genova. Ha ricoperto la carica di primo cittadino dal 25 aprile 1945 al 3 dicembre 1946.\nBiografia.\nFiglio di Natale e Luisa Faralli, originario della frazione di Monsigliolo di Cortona (AR), penultimo di cinque fratelli e due sorelle, serv\u00ec come ufficiale d'artiglieria durante la prima guerra mondiale, fu decorato sul campo anche se poi venne degradato in conseguenza della sua attivit\u00e0 di militante socialista che lo aveva portato a diffondere volantini inneggianti alla pace.\nAl termine del conflitto prosegu\u00ec con Pietro Nenni e Bruno Buozzi nella militanza socialista riorganizzando il partito e dirigendo per anni il giornale \"Avanti!\".\nPat\u00ec la persecuzione del fascismo e fu arrestato pi\u00f9 volte: nel 1926 fu inviato al confino, dove rimase due anni. Durante la seconda guerra mondiale, dopo l'8 settembre, partecip\u00f2 alla Resistenza che lo port\u00f2 dal centro al nord Italia. Venne arrestato il 27 dicembre 1944 e rimase detenuto nel Carcere di Marassi a Genova fino al 23 aprile 1945.\nNel secondo dopoguerra fu deputato all'Assemblea Costituente, poi rieletto dal 1948 al 1958. Nel terzo governo di Alcide De Gasperi ricopr\u00ec la carica di sottosegretario all'Industria.\nGenova gli ha intitolato una piazza e il suo nome \u00e8 stato insignito della medaglia d'argento al valor militare.\nSulla vita e l'opera di Faralli \u00e8 stato pubblicato nel 2004 per l'editore FrancoAngeli il saggio di Mario Parigi \"Vannuccio Faralli. Storia di un'Italia dimenticata\" (ISBN 88-464-5563-0) che prende in esame le diverse sfaccettature del personaggio storico che fu, nel tempo, emigrante, commesso viaggiatore, sindacalista, uomo politico, imprenditore e giornalista.\nSempre nel 2004, la sua citt\u00e0 natale - Cortona - gli ha dedicato una mostra commemorativa."}
{"id": "1637922", "revid": "110157", "url": "https://it.wikipedia.org/wiki?curid=1637922", "title": "Episodi di Master Mosquiton", "text": "Questa \u00e8 la lista completa degli episodi della serie di 6 OAV \"Master Mosquiton\" creata in Giappone nel 1996-1997. In Italia la serie \u00e8 giunta grazie a Dynamic Italia nel 2000."}
{"id": "1637925", "revid": "287204", "url": "https://it.wikipedia.org/wiki?curid=1637925", "title": "1 giugno", "text": ""}
{"id": "1637934", "revid": "287204", "url": "https://it.wikipedia.org/wiki?curid=1637934", "title": "Stadio Giovanni Bruccoleri", "text": "Lo stadio comunale Giovanni Bruccoleri \u00e8 un impianto sportivo polifunzionale di Favara (AG), localizzato nella periferia settentrionale del comune.\nPrende il nome da Giovanni Bruccoleri, sportivo ed insegnante di Educazione Fisica, allenatore di calcio che ha militato anche nell'Akragas della serie C1, scomparso prematuramente. Bruccoleri persona conosciuta e amata soprattutto dai giovani si \u00e8 speso per la diffusione del calcio e della trasmissione di sani valori. \nNegli anni 80/90, periodo del dilagare delle droghe pesanti, ha fondato una scuola calcio totalmente gratuita, aperta a tutti i giovani, distraendoli dai pericoli provenienti dalla strada, mirando alla formazione dell'uomo e del cittadino prima ancora che dell'atleta calciatore. \nDopo la scomparsa avvenuta nel settembre del 1991, vi \u00e8 stata la proposta, del consigliere comunale Angelo Caramanno, accolta dalla giunta del sindaco Air\u00f2, di intitolare lo stadio comunale al compianto Giovanni Bruccoleri.\nCaratteristiche tecniche.\nLo stadio Bruccoleri dispone di 3.500 posti cos\u00ec suddivisi:\nLe dimensioni di gioco sono di 110 x 60 m, e il terreno di gioco \u00e8 in erba sintetica di 3\u00aa generazione.\nLo stadio Bruccoleri dispone inoltre, ai lati della tribuna centrale, di un campo da pallacanestro (attualmente non praticabile) e di uno da tennis entrambi all'aperto e provvisti di una piccola gradinata.\nCronologia lavori.\nRealizzato per sostituire il vecchio campo del Seminario Vescovile Giovanile, venne inaugurato nel 1971, e con il passare degli anni vennero costruiti Gradinata e Curva.\nFino alla fine degli anni '90 la gradinata disponeva di una copertura che venne rimossa per ottenere l'agibilit\u00e0 ad ospitare partite del Campionato Nazionale Dilettanti.\nNell'estate 2007 lo Stadio \"Bruccoleri\" \u00e8 stato interessato da lavori, conclusi nel dicembre dello stesso anno, che oltre ad alcune piccole migliorie, lo hanno dotato di erba sintetica di 3\u00aa generazione (tra i primi ad averlo su tutto il panorama nazionale).\nNei primi mesi del 2010 \u00e8 stata sostituita la copertura della tribuna centrale.\nSono previsti ulteriori lavori per il potenziamento dell'impianto di illuminazione attualmente insufficiente e non a norma.\nNell'estate del 2020 sono stati effettuati interventi di tinteggiatura degli spogliatoi e della curva nord.\nBeneficiari.\nBeneficiaria dello stadio \u00e8 la squadra di calcio della citt\u00e0: la Pro Favara 1984 che milita nel Girone A del Campionato Regionale di Eccellenza."}
{"id": "1637936", "revid": "287204", "url": "https://it.wikipedia.org/wiki?curid=1637936", "title": "1 luglio", "text": ""}
{"id": "1637939", "revid": "765341", "url": "https://it.wikipedia.org/wiki?curid=1637939", "title": "Montoro (Narni)", "text": "Montoro \u00e8 una frazione del comune di Narni (TR).\nIl paese si trova sul crinale di un colle, a 194 , costituito di arena gialla e creta chiara, che ha dato origine al toponimo. Secondo i dati Istat del 2001, gli abitanti sono 79.\n\u00c8 uno dei principali castelli del territorio narnese.\nStoria.\nIn zona sono stati rinvenuti numerosi reperti fossili, che lo fanno collocare, nei tempi antichissimi, al confine tra terra e mare. Inoltre, \u00e8 stato ivi rinvenuto anche il fossile di un mastodonte.\nNella localit\u00e0 \"Marinata\" \u00e8 stata trovata una fossa dedicata all'incenerimento di resti umani, probabilmente utilizzata da una numerosa colonia di villanoviani, provenienti da settentrione.\nIn tempi storici, anche gli etruschi ed i romani lasciarono tracce del loro insediamento.\nIl nome appare nell'anno 857 come possedimento dell'abbazia di Farfa. Dopo la costituzione dell'ordinamento feudale nell'secolo XI, il castello entra nell'orbita d'interesse pontificia.\nI marchesi Montoro nell'XI secolo, acquisiscono l'amministrazione feudale del paese su concessione dello Stato Pontificio. A partire dalla concessione, la famiglia Montoro rimarr\u00e0 poi sempre fedele al papato sino alla dissoluzione del potere temporale della Chiesa (dall'unit\u00e0 d'Italia comunque i marchesi rimarranno comunque di fatto e di diritto padroni di Montoro e delle terre circostanti).\nAl XV secolo risalgono gli \"Statuti di Montoro\", che sanciscono l'autogoverno e l'autonomia rispetto a Narni. La famiglia dei Montoro cerc\u00f2 sempre di difendere questa autonomia anche concedendo favori alla corte papale: spesso molti suoi uomini furono a capo delle truppe pontificie. \nNel 1528, per\u00f2, una bolla di Clemente VII segna la fine di questa autonomia, con la restituzione di molti beni alla Chiesa, tra cui gli Statuti stessi.\nNel 1816 il marchese Giovanni Patrizi-Montoro, discendente dei Montoro, deve rinunciare al castello (costretto da Napoleone in persona che lo far\u00e0 rinchiudere nello Chateau d'If per essersi rifiutato di aderire alla leva dorata) per cederlo a Narni.\nSuccessivamente la marchesa Porzia, tuttavia, riusc\u00ec a rientrare in possesso di quasi tutte le propriet\u00e0 grazie ad un accordo, tenuto allora segreto, con il comune di Narni: buona parte del paese (tuttora residenza signorile), le terre ed i boschi circostanti.\nSuo nipote Filippo riusc\u00ec a costruire una strada circolare intorno al paese, un acquedotto, una scuola e diverse altre opere pubbliche.\nEconomia e manifestazioni.\nVi si trova una produzione vitivinicola di buona qualit\u00e0.\nNel mese di settembre si svolge la \"Festa di Sant'Egidio\"."}
{"id": "1637947", "revid": "14535744", "url": "https://it.wikipedia.org/wiki?curid=1637947", "title": "Castello di Belagaio", "text": ""}
{"id": "1637953", "revid": "74202", "url": "https://it.wikipedia.org/wiki?curid=1637953", "title": "Premio nazionale letterario Pisa", "text": "Nato come Premio nazionale di poesia, il Premio nazionale letterario Pisa ha avuto come ispiratori e fondatori quelli stessi che hanno dato vita al Premio Viareggio, tra cui appunto Leonida R\u00e9paci, Mario Soldati, Villaroel, Giambene, Ferrigno ed altri importanti poeti e narratori pisani, che si riunivano presso alcuni caff\u00e8 cittadini o in salotti letterari della citt\u00e0.\nIl Gruppo artistico letterario La Soffitta, titolare del Premio, \u00e8 l'organizzatore della manifestazione letteraria, in collaborazione con il Comune di Pisa, la Provincia di Pisa e la sponsorizzazione di enti e importanti realt\u00e0 imprenditoriali e culturali cittadine.\nTra i vincitori si annoverano Umberto Eco, Sergio Romano, Paolo Savona, Alberto Moravia, Paolo Prodi, Sebastiano Timpanaro, Lea Ritter Santini, Lionello Sozzi, Edda Bresciani, Enrico Fubini, Adriano Prosperi, Alessandro Fo, Ennio Cavalli, e molti altri.\nFanno parte delle tre giurie tradizionali personalit\u00e0 del mondo della cultura, i cui presidenti sono Walter Pedull\u00e0 (giuria di Narrativa), Eugenio Ripepe (giuria di Saggistica), Floriano Romboli (giuria di Poesia).\nPer alcuni anni il comitato promotore, attualmente presieduto da Giancarlo Ceccarini, ha distribuito numerose borse di studio a giovani scrittori, ed ha realizzato alcuni volumi antologici dei lavori presentati.\nOltre alle tre sezioni tradizionali, , e il premio speciale \"Galeone d'Oro\", costituito da un'opera orafa destinata a personalit\u00e0 del mondo dello spettacolo e dello sport, offerto ogni anno dal Rotary Club di Pisa. Vengono inoltre consegnati dei premi alla carriera.\nMedaglia del presidente della Repubblica.\nIn ordine temporale di consegna del premio:\nPremi speciali alla carriera.\nIn ordine temporale di consegna del premio:\nPremio speciale \"Galeone d'oro\".\nIn ordine temporale di consegna del premio:"}
{"id": "1637955", "revid": "26415", "url": "https://it.wikipedia.org/wiki?curid=1637955", "title": "Emmett &quot;Doc&quot; Brown", "text": ""}
{"id": "1637958", "revid": "838137", "url": "https://it.wikipedia.org/wiki?curid=1637958", "title": "Campagnolo (disambigua)", "text": ""}
{"id": "1637959", "revid": "33689", "url": "https://it.wikipedia.org/wiki?curid=1637959", "title": "Mortaio Stokes", "text": "Il mortaio Stokes o ML 3 inch Stokes era un mortaio da trincea inglese sviluppato durante la prima guerra mondiale.\nStoria.\nLo Stokes \u00e8 stato il progenitore dei mortai moderni, segnando un cambiamento notevole nella progettazione di queste armi, fino ad allora variamente considerate. Prima della sua comparsa era facile che artiglierie come gli obici pesanti venissero classificate come mortai, che per\u00f2 non rispondeva pienamente alla definizione moderna di queste armi. Essi erano infatti capaci anche di sparare a tiro diretto (primo arco, sotto i 45 gradi), come i cannoni, ed erano pesanti e complessi come cannoni di grosso calibro. Le bombarde invece erano capaci di far fuoco solo nel secondo arco, ma si trattava di mezzi rudimentali. Sir Wilfred Stokes realizz\u00f2 il prototipo del suo mortaio nel 1915; a differenza delle armi precedenti e dei coevi mortai da assedio e \"Minenwerfer\" tedeschi, era un'arma leggera e semplice, con una canna liscia e corta, che poteva essere mossa al passo della fanteria e offriva un discreto livello di flessibilit\u00e0, nonostante la gittata limitata a soli 700 metri. Per questa invenzione Stokes ricevette il cavalierato dell'Ordine dell'Impero Britannico (KBE) e una royalty di 1 sterlina per ogni mortaio prodotto.\nImpiego.\nLo Stokes entr\u00f2 in servizio nel British Army nel 1915 e al momento del trattato di Versailles disponeva di 1636 pezzi sul fronte occidentale. Solo negli anni 1930 fu sostituito dal Ordnance ML 3 in. Presso i paesi del Commonwealth rimase in servizio pi\u00f9 a lungo, come per esempio con Nuova Zelanda che utilizzava questa arma ancora dopo la seconda guerra mondiale. Durante la Grande Guerra fu fornito alla Polonia, al Corpo Expedicion\u00e1rio Portugu\u00eas (CEP) ed al American Expeditionary Forces (EF). La versione polacca \"81 mm wz. 31\" aggiornata del 1931 fu impiegata nel 1939 contro l'invasore tedesco, come ad esempio nella battaglia della Westerplatte. Trov\u00f2 impiego nelle guerre della banana, risultando fondamentale per le forze americane nello sconfiggere i sandinisti. L'esercito paraguayano fece un estensivo uso degli \"Stokes\" durante la guerra del Chaco, soprattutto come arma d'assedio nella battaglia di Boquer\u00f3n.\nNel 1917, nell'ambito delle forniture straniere per rimpiazzare i materiali persi nella ritirata di Caporetto, il Regno Unito forn\u00ec il mortaio anche al Regio Esercito italiano, presso il quale fu denominato Lanciabombe da 76\u00a0mm \"Stokes\". L'organico del battaglione di fanteria italiana dal 1917 fino al 1928, anno della radiazione, prevedeva un plotone con 4 mortai. La squadra addetta al pezzo era formata da 6 elementi, ovvero un graduato di truppa caposquadra, un soldato caricatore, due porgi-bomba e due preparatori. Nel 1943 lo ebbe in dotazione Esercito Cobelligerante Italiano.\nTecnica.\nIl mortaio.\nLa configurazione dello Stokes \u00e8 tanto semplice quanto rivoluzionaria, tanto che costituisce il progenitore di tutti i mortai moderni. Il tubo di lancio, in acciaio ad anima liscia, nonostante il calibro nominale ha diametro interno di 81,2 mm (3,2 pollici). Esso viene caricata dalla volata, mentre la culatta \u00e8 chiusa da un tappo di culatta, all'interno del quale \u00e8 fissato il percussore, che sporge all'interno della canna. La superficie semisferica del tappo di culatta poggia direttamente su uno dei tre incavi sulla piastra in acciaio, di forma rettangolare, la quale distribuisce l'energia di rinculo su una superficie maggiore di terreno. Il cavalletto di sostegno anteriore \u00e8 formato da due gambe d'acciaio arpionate e pieghevoli, connesse ad un tubo cavo centrale che ospita il sistema di elevazione. Questo \u00e8 formato da un vitone terminante con una forcella, azionato da una manovella posta sul tubo centrale. Il sistema di direzione o brandeggio \u00e8 formato invece da un manicotto, solidale alla volata tramite un collare metallico, che scorre su un perno filettato trasversale, connesso alla manovella di direzione. Questa, inserita nella forcella ed attraverso il perno, funge quindi anche da chiavistello di unione tra tubo di lancio e cavalletto.\nIl settore di tiro orizzontale aveva un'ampiezza di 18\u00b0, dei quali 6\u00b0 dati dalla corsa del manicotto sul perno filettato e 12\u00b0 dati dallo spostamento del tappo di culatta nelle tre sedi. Il settore di tiro verticale variava da +45\u00b0 a +75\u00b0 grazie al vitone di elevazione ed all'eventuale interramento della piastra d'appoggio.\nIl trasporto dell'arma someggiato o su carrette avveniva in due casse, una per il tubo di lancio ed una per la piastra ed il cavalletto. Per il trasporto a spalla l'arma veniva scomposta in tre carichi: la canna (pesante 19,5 kg), la piastra d'appoggio (12,7\u00a0kg) ed il bipiede (16,7\u00a0kg), ognuno trasportato da un membro della squadra tramite apposite cinghie e maniglie. Il peso totale dell'arma completa \u00e8 di 49\u00a0kg circa.\nLe munizioni.\nIl mortaio Stokes utilizzava una munizione dedicata altrettanto innovativa, prodotta in diverse versioni. Durante la Grande Guerra la prima granata HE realizzata fu quella cilindrica, pesante 4,8\u00a0kg dei quali 1\u00a0kg costituito dalla carica in amatolo; il corpo bomba era un cilindro di lamiera metallica; il tappo superiore portava il bocchino per la spoletta, cui corrisponde all'interno un tubetto di innesco; il tappo inferiore presentava un codolo metallico con fori di espansione, che ospitava una speciale cartuccia; essa conteneva la carica di lancio (il modello \"yellow\" conteneva 95 grani di balistite, il modello \"green\" ne conteneva 120 grani) e la capsula a percussione di innesco sul fondo; intorno al codolo per aumentare la gittata potevano essere inserite delle cariche aggiuntive contenute in anelli di tela (contenenti 100 grani di balistite). Le varie gittate erano quindi ottenute combinando l'elevazione della canna con le otto combinazioni di cariche di lancio, compensando cos\u00ec il limitato settore di tiro verticale.\nCon lo stesso corpo bomba della granata HE venne realizzata anche una versione inerte porta-messaggi ed una incendiaria-fumogena.\nIn seguito venne realizzata una granata HE ogivale, pesante 4,25\u00a0kg e formata da un corpo cilindrico chiuso da calotte ogivali, sempre munite di bocchino sopra e codolo sotto."}
{"id": "1637961", "revid": "339392", "url": "https://it.wikipedia.org/wiki?curid=1637961", "title": "Distretto di Peja", "text": ""}
{"id": "1637965", "revid": "767487", "url": "https://it.wikipedia.org/wiki?curid=1637965", "title": "Giuseppe Eberle", "text": "Carriera.\nDopo aver giocato in Serie C con il , nel 1941 viene acquistato dal . Nella stagione 1941-1942, chiuso da Giorgio Fioravanti, non \u00e8 mai impiegato se non nel campionato riserve, mentre nel campionato successivo ha modo di esordire in Serie A. Debutta il 4 ottobre 1942 nella sconfitta per 2-1 sul campo del , e totalizza 16 presenze alternandosi per tutta la stagione con Fioravanti.\nDurante l'interruzione bellica dei campionati torna a giocare nel Lanerossi Schio, per poi rientrare a Venezia disputando con i neroverdi il campionato di Divisione Nazionale 1945-1946. Nel 1946 viene acquistato dalla , insieme al compagno di squadra Francesco Lamberti, in cambio del passaggio di Luigi Griffanti ai veneti. Alla prima giornata subisce tre reti dall', e nel prosieguo della stagione lascia spesso spazio ad Arduino Romoli, a causa di frequenti incertezze. Nel campionato 1947-1948, come riserva del neoacquisto Giuseppe Moro, non \u00e8 mai impiegato e resta fermo per l'intera stagione, nonostante l'interessamento del nel gennaio 1948.\nNel 1948 viene ceduto al , in Serie B, sostituendo Luciano Gisberti. I salentini retrocedono in Serie C al termine del campionato 1948-1949, ed Eberle rimane a difesa della porta giallorossa fino al 1953 per un totale di 113 presenze in campionato. In seguito si trasferisce all' in IV Serie: con i siciliani disputa sei stagioni, contribuendo alla conquista del primo posto nel Campionato Interregionale - Seconda Categoria 1957-1958. In quella stessa stagione ricopre anche l'incarico di allenatore delle squadre giovanili.\nChiude la carriera con una presenza nel , nel campionato di Serie D 1960-1961. L'anno successivo \u00e8 sulla panchina dell', sempre in Serie D."}
{"id": "1637969", "revid": "167080", "url": "https://it.wikipedia.org/wiki?curid=1637969", "title": "Proconsole romano", "text": ""}
{"id": "1637970", "revid": "167080", "url": "https://it.wikipedia.org/wiki?curid=1637970", "title": "Cenabum", "text": ""}
{"id": "1637971", "revid": "729019", "url": "https://it.wikipedia.org/wiki?curid=1637971", "title": "Shake Edizioni", "text": "La Shake Edizioni, anche nota come Shake edizioni underground, \u00e8 una cooperativa editoriale di Milano nata nel 1987, che nel tempo si \u00e8 caratterizzata per le pubblicazioni di stampo controculturale ed antagonista, focalizzando le tematiche su fenomeni sociali, culture underground e movimenti letterari come Beat Generation, Psichedelia, Punk, Hardcore punk, Cyberpunk, Cyberfemminismo, Hacktivism, rave, hiphop e rap, hippy e movimenti politici libertari. Una collana \u00e8 interamente dedicata alle culture \"black\" e alle lotte di liberazione del popolo africano americano.\nStoria della Shake Edizioni.\nOrigini: Dalla \"Calusca\" alla \"Calusca City Light\".\nFu nel 1971 che Primo Moroni fond\u00f2 la libreria Calusca su ispirazione della libreria beat di S. Francisco \"City Light\", prendendo il nome da via Calusca, dove il negozio trovava locazione a Milano. Dopo qualche anno la libreria rimase senza sede, in seguito allo sfratto. Fu poi solo nel 1988, che l'incontro con il Centro sociale Cox 18 di via Conchetta permise a Primo Moroni di continuare l'attivit\u00e0 precedentemente inaugurata: La nuova libreria con sede nel Centro Sociale ora si chiamava \"Calusca City Light\", rendendo ancor pi\u00f9 esplicito nel nome il legame con le culture \"beat\", citando la City Lights Bookstore. Il lavoro della Calusca era impegnato soprattutto nella diffusione di materiale controculturale italiano ed estero.\n1986-oggi: La Shake Edizioni.\nGi\u00e0 dal 1983 Primo Moroni aveva iniziato una collaborazione con i punk, permettendo loro di gestire ed utilizzare lo spazio a lui affidato e vendere materiali autoprodotti. \u00c8 in questo contesto che Raf Valvola Scelsi, Gomma, Gianni Mazza, Giampaolo \"Ulisse Spinosi\" Capitani, Marco Philopat, Rosie Pianeta, Paoletta Nevrosi ed altri, fondarono la Cooperativa Shake, che con la sua Shake Edizioni inizi\u00f2 a proporre edizioni e traduzioni di materiale editoriale legato alle culture psichedeliche, al Punk, al Cyberpunk, al Cyberfemminismo all'Hacktivism ed al Movimentismo.\nTra le prime pubblicazioni della casa editrice, fu di notevole impatto la rivista Decoder, che contribu\u00ec largamente a diffondere una versione politica ed antagonista del cyberpunk tutta italiana. Se infatti all'estero il cyberpunk rimane una corrente letteraria, in Italia anche grazie al lavoro editoriale della Shake Edizioni, prende la forma di un vero e proprio movimento politico, raccogliendo le utopie della letteratura antagonista degli anni precedenti e generando spesso la presa di distanza degli autori internazionali dall'impostazione fornita in pubblicazioni come \"Cyberpunk. Antologia di testi politici\" di Raf Valvola Scelsi. La Shake Edizioni ebbe poi il merito di iniziare a tradurre e pubblicare proprio in quegli anni, oltre ai numerosi testi della letteratura internazionale, anche la rivista Re/Search di San Francisco, nata dalle spoglie della punkzine \"Search&amp;Destroy\"\" che consisteva in una serie di monografie su autori e su movimenti controculturali dell'epoca.\nSeguendo poi questa linea editoriale, tra gli autori tradotti e pubblicati negli anni vi furono Bruce Sterling, John Shirley, Pat Cadigan, William Gibson, Greg Egan, Richard Stallman, Ian Glasper, Neal Stephenson, Terence Sellers, Hakim Bey, William S. Burroughs, Brion Gysin, James G. Ballard, Paul Rachman, Steven Blush, Timothy Leary, Malcolm X e Amiri Baraka e gli italiani Paolo Farnetti, Bruno Cartosio, Raf Valvola Scelsi, Ermanno Gomma Guarneri ed Antonio Caronia. La Shake Edizioni pubblic\u00f2 poi una serie di libri di fumetti ed illustrazioni, tra cui il libro a fumetti di Professor Bad Trip dedicato ad Il pasto nudo di William S. Burroughs e materiale video come il film \"Decoder\" di Klaus Maeck.\nTra il materiale musicale, la collana \"Torrent\" inaugurata nel 2009, ha visto la pubblicazione di CD accompagnati da libro, di autori e band come il Great Complotto, gli Indigesti, i Gaznevada, gli Skiantos, i Negazione ed altri. Sempre nello stesso periodo hanno dato vita a una collana di dvd, tra questi un dvd sull'esperienza del punk milanese nei primi anni ottanta, un altro sulla vicenda dell'hardcore punk americano e infine un dvd di Edo Bertoglio sulla scena artistica di New York tra fine anni settanta e inizio anni ottanta, composta da Deborah Harry, John Lurie, Glenn O'Brien, Victor Bockris."}
{"id": "1637977", "revid": "320578", "url": "https://it.wikipedia.org/wiki?curid=1637977", "title": "Fr\u00e9d\u00e9ric Auguste Bartholdi", "text": ""}
{"id": "1637980", "revid": "167080", "url": "https://it.wikipedia.org/wiki?curid=1637980", "title": "Agendicum", "text": ""}
{"id": "1637982", "revid": "124123", "url": "https://it.wikipedia.org/wiki?curid=1637982", "title": "Claude Gewerc", "text": "Biografia.\nEx-sindaco di Clermont de l'Oise, dalle elezioni del marzo 2004 \u00e8 diventato Presidente del Consiglio Regionale della Piccardia dove, dal 1998 al 2004, aveva guidato il gruppo del Parti Socialiste."}
{"id": "1637983", "revid": "167080", "url": "https://it.wikipedia.org/wiki?curid=1637983", "title": "\u00c9cole fran\u00e7aise de Rome", "text": ""}
{"id": "1637984", "revid": "125308590", "url": "https://it.wikipedia.org/wiki?curid=1637984", "title": "Sorelle Marinetti", "text": "Sorelle Marinetti \u00e8 un trio maschile di attori e cantanti en travesti. I loro nomi d'arte sono \"Turbina\", \"Elica\", \"Scintilla\" (rispettivamente, Nicola Olivieri, Matteo Minerva e Marco Lugli). Matteo Minerva \u00e8 subentrato nell'ottobre del 2015 ad Andrea Allione, uno dei componenti originari del trio, noto al pubblico con lo pseudonimo di \"Mercuria\".\nIl gruppo, il cui nome si rif\u00e0 a quello del caposcuola del futurismo, Filippo Tommaso Marinetti, ha in repertorio brani \"swing\" composti da noti autori degli anni trenta (ad esempio Giovanni D'Anzi) e divenuti nel tempo degli \"evergreen\", come \"Il pinguino innamorato\", \"Ma le gambe\", \"Tulipan\" e \"La gelosia non \u00e8 pi\u00f9 di moda\", eseguite originariamente dal Trio Lescano, e \"Non sei pi\u00f9 la mia bambina\", che fu lanciato a suo tempo da Delia Lodi.\nLo stile canoro del gruppo \u00e8 ispirato a quello del trio Lescano, che fu il primo gruppo vocale femminile in Italia a cantare con la tecnica del \"canto armonizzato\", gi\u00e0 utilizzata sin dagli anni venti dalle sorelle di New Orleans Boswell Sisters e reso internazionalmente celebre, soprattutto nel periodo della Seconda Guerra Mondiale, dalle Andrews Sisters.\nRepertorio.\nSelezionati con un \"casting\" dall'autore e produttore Giorgio Bozzo, i cantanti/attori che oggi formano il gruppo delle Sorelle Marinetti sono stati introdotti nel mondo dello spettacolo come trasformisti per le parti recitate all'interno dello spettacolo di Gennaro Cosmo Parlato, prodotto dallo stesso Bozzo.\nSuccessivamente, nel marzo 2006, con la nascita del progetto \"Sorelle Marinetti\" il trio \u00e8 stato affidato, per la preparazione delle parti vocali, al maestro Christian Schmitz.\nA differenza del gruppo italo-britannico The Puppini Sisters e delle Sorelle Bandiera - che cantavano a met\u00e0 degli anni settanta la sigla della trasmissione televisiva di Renzo Arbore \"L'altra domenica\" - i cui repertori sono stati diretti a \"modernizzare\" o a enfatizzare in senso ironico le atmosfere di un'epoca, i curatori del progetto delle Sorelle Marinetti hanno basato la loro ricerca artistica su un recupero filologico, sia pure in chiave di \"cover\", del suono di standard musicali degli anni trenta e quaranta, all'epoca eseguito da solisti e gruppi vocali di grande notoriet\u00e0 come, ad esempio, Silvana Fioresi, Delia Lodi e il Trio Lescano.\nRifiutando l'etichetta di \"Drag queen\" (o \"Drag singer\") e definendosi piuttosto - in maniera decisamente autoironica - \"signorine perbene\" o \"suffragette della musica\" - denotano una spiccata nostalgia per la musica jazz e swing, basata spesso su canzoni orecchiabili o comunque di facile ascolto e presa sul pubblico, su testi dal contenuto quanto mai semplice, valorizzato dall'uso dei vocalizzi in falsetto.\nNel febbraio 2008 hanno pubblicato un CD dal titolo \"Non ce ne importa niente\".\nForti di un incisivo \"battage\" mediatico (internet inclusa) e di numerosi \"assaggi\" in televisione (\"Stella\" di Maurizio Costanzo per SKY Vivo, lo stesso \"Maurizio Costanzo Show\" e \"Markette\" di Piero Chiambretti) nel marzo 2008 hanno debuttato al Teatro Ciak di Milano con uno spettacolo che riprende il titolo del disco, \"Non ce ne importa niente\", scritto da Giorgio Bozzo, con la regia di Max Croci.\nIl gruppo che accompagna le loro \"performance\" sul palcoscenico e in disco \u00e8 costituito da musicisti jazz: Christian Schmitz (pianoforte), Riccardo Tosi (batteria), Paolo Dassi (contrabbasso), Pierluigi Petris (chitarra); per la sezione fiati: Alberto Ferrari (clarinetto e sax contralto), Sergio Orlandi (tromba) e Federico Cumar (trombone). Insieme hanno poi dato vita ad una propria formazione - l'Orchestra Maniscalchi - che ha lavorato intorno ad un proprio repertorio per il CD \"Blem blem fiu fiu dum dum\" basato su brani strumentali originali degli anni trenta ma con contributi in alcune tracce delle stesse Sorelle Marinetti.\nNel febbraio 2010 sono state in gara al 60\u00ba Festival della canzone italiana di Sanremo cantando con Arisa il brano \"Malamoren\u00f2\". Questa non \u00e8 stata l'unica collaborazione: nel 2011 Vinicio Capossela chiede al trio canterino di partecipare ai cori del brano Pryntyl, primo singolo del suo album Marinai, profeti e balene. A seguire le Sorelle Marinetti prenderanno parte al tour estivo del cantautore. Nel 2012 \u00e8 Simone Cristicchi a collaborare con le Sorelle in un tour estivo dal titolo \"Poker di swing\".\nIl 2013 vede invece il debutto delle Sorelle nella commedia musicale \"Risate sotto le bombe\", scritta da Giorgio Bozzo e Gianni Fantoni, che va in scena in prima nazionale il 31 ottobre al Teatro Manzoni di Milano. Nello stesso anno viene pubblicato un CD con la colonna sonora dello spettacolo.\nNel 2014 Giorgio Bozzo scrive due nuovi spettacoli: il primo per le Sorelle e alcuni colleghi di \"Risate sotto le bombe\", dal titolo \"La Famiglia Canterina\", che debutta nel maggio dello stesso anno. Nel cast, oltre alle Sorelle, Francesca Nerozzi, Jacopo Bruno e il trio jazz dell'Orchestra Maniscalchi; il secondo per le Sorelle e l'attrice triestina Ariella Reggio si intitola \"Sciantose, eccentriche e dive del microfono\" e debutta il 20 luglio in occasione del Mittfest di Cividale del Friuli. In seguito Ariella e le Sorelle verranno invitate dalla sede di RAI di Trieste ad registrare lo spettacolo che andr\u00e0 in onda in due puntate nel novembre del 2014.\nNel settembre del 2015 Andrea Allione, che dall'inizio del progetto ricopriva il ruolo di \"Mercuria Marinetti\", decide di lasciare il progetto continuando comunque saltuariamente la sua partecipazione. Gli subentra il cantante e attore Matteo Minerva, a cui viene assegnato un nuovo personaggio, dal nome \"Elica Marinetti\". \"Elica\" fa il suo debutto in scena al Teatro Verdi di Gorizia il 1\u00ba ottobre 2015, in occasione di una replica dello spettacolo \"La Famiglia Canterina\".\nNel dicembre 2016, con la nuova formazione, il trio partecipa a Telethon condotta da Fabrizio Frizzi e Costantino della Gherardesca duettando con lo stesso Fabrizio Frizzi in \"Ma le gambe\".\nNel maggio del 2017 partecipano, invece, prima alla puntata di Matrix condotto da Piero Chiambretti esibendosi in \"Tulipan\" e poi alla puntata di Carpool Karaoke condotto da Jake La Furia duettando con Arisa nel brano \"Malamoreno\".\nNello stesso anno incidono l'album omonimo del loro spettacolo \"La Famiglia Canterina\" e nel 2018 \"Parole d'amor\", contenente il brano \"Luned\u00ec\", colonna sonora del film \"Ci vuole un fisico\" scritto da Tony Canto ed edito da Sugar.\nNello stesso anno sono ospiti nella trasmissione \"Detto Fatto\" condotta da Caterina Balivo.\nNel 2020 partecipano alla trasmissione \"Oggi \u00e8 un altro giorno\" condotta da Serena Bortone esibendosi con la celebre \"Ho un sassolino nella scarpa\".\nNel dicembre 2021 incidono con Paola Iezzi il brano \"Jingle Bells\" ispirato alla celebre versione di Frank Sinatra del 1957, brano con cui partecipano in diretta a Telethon presentati da Paolo Belli.\nNel 2022 partecipano all'album di Davide Zilli duettando col cantautore nel singolo \"Psicanaliswing\"."}
{"id": "1637986", "revid": "59975", "url": "https://it.wikipedia.org/wiki?curid=1637986", "title": "Richard Parfitt", "text": ""}
{"id": "1637987", "revid": "1851848", "url": "https://it.wikipedia.org/wiki?curid=1637987", "title": "Oreste Benatti", "text": "Giocava nel ruolo di ala.\nCarriera.\nCresciuto nelle file della , dove era conosciuto col soprannome \"Bighina\" e conquist\u00f2 la promozione in Serie C, nel 1927 debutt\u00f2 nella in Divisione Nazionale, all'epoca massimo livello del campionato italiano.\nGioc\u00f2 poi in Serie A con la , con cui disput\u00f2 il suo esordio nel massimo campionato il 6 ottobre 1929 in Alessandria-Roma (3-1), in una stagione dove si fece notare per le sue 9 reti (quarto miglior cannoniere della squadra), tra cui uno in Roma-Ambrosiana (2-0, 24 novembre 1929), uno in Roma-Juventus (2-3, 12 gennaio 1930) e tre in Roma-Padova 8-0 del 6 luglio 1930. Per questo motivo, venne convocato in due incontri nella nazionale B.\nViene ricordato anche per aver fatto parte delle prime rose della squadra capitolina. Fu in seguito ceduto al Lecce in cui segn\u00f2 10 reti, tra cui una doppietta al Novara, per poi passare dopo solo una stagione al dove gioc\u00f2 tre campionati.\nDopo breve permanenza nello (due presenze) e nel , nel 1936 chiuse la carriera nella ."}
{"id": "1637992", "revid": "287204", "url": "https://it.wikipedia.org/wiki?curid=1637992", "title": "Ashville", "text": ""}
{"id": "1637993", "revid": "138365", "url": "https://it.wikipedia.org/wiki?curid=1637993", "title": "Black Panther Party", "text": ""}
{"id": "1637994", "revid": "125303888", "url": "https://it.wikipedia.org/wiki?curid=1637994", "title": "Quarta guerra anglo-olandese", "text": "La quarta guerra anglo-olandese dur\u00f2 dal 1780 al 1784. Il conflitto, sviluppatosi nell'ambito della guerra d'indipendenza americana, oppose il Regno Unito alla Repubblica delle Sette Province Unite, alleata al Regno di Francia ed al Regno di Spagna. La disastrosa impreparazione militare delle Province Unite permise al Regno Unito di guadagnare alcune concessioni territoriali nelle \"Indie olandesi\" e pose le condizioni per la Prima Rivoluzione batava.\nContesto.\nL'instabilit\u00e0 politica.\nIl XVIII secolo vide il declino economico, militare e politico della Province Unite. Questa era una sorta di ircocervo, formalmente una libera federazione di sette province, indipendenti l'una dall'altra e ciascuna dotata di una propria assemblea elettiva (gli Stati Provinciali), ma che inviavano delegati agli Stati Generali dell'Aia, a decidere di politica estera e militare. Al contempo, tutte riconoscevano l'autorit\u00e0 di uno \"statolder\" (reggente e capo militare), dal 1747 unico ed ereditario (accanto ad un \"Gran Pensionario\", facente le funzioni di primo ministro). In pratica sussisteva una diarchia fra un quasi-monarca ed una quasi-repubblica, entrambe dai poteri teoricamente illimitati e, comunque, assai confusi.\nPer complicare le cose, gli Stati Provinciali erano dominati dalla locale aristocrazia terriera o commerciale, gelose delle proprie prerogative politiche ed ostili ad ogni ulteriore trasferimento di potere alla Casa d'Orange-Nassau, che gi\u00e0 esprimeva lo \"statolder\".\nSi trattava dell'ideale brodo di coltura perch\u00e9 si sviluppasse un'ostinata lotta di potere fra le aristocrazie locali (che vennero a definirsi partito repubblicano o \"Staatsgezinden\"), ed i sostenitori della strisciante trasformazione dello Stato olandese in monarchia (che vennero a definirsi partito orangista o Realisti o \"Prinsgezinden\").\nIl declino economico.\nLa costante \"impasse\" politica non aiut\u00f2 certo ad affrontare la crescente concorrenza commerciale e coloniale dell'ascendente potenza britannica. Favorita, inoltre, dal nascente protezionismo mercantile. Tutto ci\u00f2 si tradusse nel graduale, ma irrimediabile, trasferimento dell'egemonia commerciale europea da Amsterdam verso Londra.\nL'alleanza anglo-olandese.\nPer ironia della sorte, tale lungo declino era coinciso con un'ormai ultra-centennale alleanza militare che legava le Province Unite alla Gran Bretagna, iniziata da un patto di alleanza difensiva, stipulato nel 1678, poi rafforzata dalla Gloriosa rivoluzione del 1688: un'epoca in cui le due potenze potevano essere considerate pari, almeno per potenza marittima e commerciale. Si noti che, per\u00f2, l'Olanda e la Gran Bretagna avevano combattuto aspri e sanguinosi conflitti nella prima met\u00e0 del '600, in cui, tra l'altro, l'Olanda aveva perso le proprie colonie in America settentrionale. Anche se l'alleanza tra Regno Unito e Provincie Unite era un dato stabile, ed aveva funzionato anche come vera alleanza militare nel primo Settecento (ed in particolare durante la guerra di successione spagnola) esistevano numerosi punti di contrasto e di attrito tra le due potenze. Soprattutto un contrasto coloniale e commerciale, mentre la piazza finanziaria di Amsterdam riceveva pi\u00f9 vantaggi che svantaggi dagli stretti rapporti con la crescente economia britannica.\nLa guerra d'indipendenza americana.\nLa rivolta delle tredici colonie.\nLe cose erano a questo punto, quando cominci\u00f2 la rivolta delle colonie britanniche in nord-America. Essa ebbe un prologo allorch\u00e9 la Compagnia Inglese delle Indie Orientali ottenne dal Parlamento di Londra il monopolio delle vendite di t\u00e8 in quei domini: ne nacque un boicottaggio organizzato delle merci inglesi, culminato nel celebre \"Boston Tea Party\" del dicembre 1773. Alla reazione di Londra, che blocc\u00f2 il porto d\u00ec Boston priv\u00f2 il Massachusetts di ogni autonomia amministrativa segu\u00ec, nell'autunno del 1774, la riunione, a Filadelfia, di un \"Congresso continentale\" che, ancora, domandava solo autonomia amministrativa e commerciale.\nIl sostegno degli illuministi olandesi.\nIl governo di Giorgio III rifiut\u00f2 ogni accomodamento e la tensione, inevitabilmente, crebbe, sinch\u00e9, nell'aprile del 1775, un'operazione di polizia si trasform\u00f2, a Lexington vicino a Boston, nel primo scontro a fuoco della guerra civile.\nQuesti avvenimenti accesero la fantasia dei liberali e della \"\u00e9lite\" intellettuale in Europa: \u00e8 questa l'epoca dello sbarco di un giovane La Fayette. Anche nelle Province Unite, gli osservatori mostravano sin troppa simpatia per la causa americana: un po' per ragioni ideali, un po' per ragioni commerciali, in quanto grandi sarebbero stati i vantaggi dell'apertura ai commerci olandesi del vasto mercato nord-americano.\nIl contrabbando olandese.\nTale clima favoriva, \u00e8 il meno che si possa dire, la ripresa dei commerci con le colonie in rivolta, come \u00e8 naturale, in forma di contrabbando. In particolare due isole olandesi dei Caraibi, Sint Eustatius e Cura\u00e7ao, erano divenuti due snodi del contrabbando. L'ambasciatore britannico all'Aia, Yorke, aveva ottenuto la sostituzione del governatore di Sint Eustatius, Van Heyliger, con Johannes de Graeff. Questi, tuttavia, continu\u00f2 a tollerare il contrabbando e, anzi, il 16 novembre 1776, i cannoni di quel forte furono i primi al mondo a salutare, con il canonico colpo di cannone, una nave battente la bandiera degli Stati Uniti d'America. L'episodio diede l'occasione alla \"Royal Navy\" a dare la caccia al naviglio olandese, spesso sequestrato e dirottato in porti inglesi.\nLe posizioni dei partiti nelle Province Unite.\nOccorre qui ricordare che tale naviglio proveniva, naturalmente, dalle tre province marittime della Repubblica delle Sette Province Unite e che proprio l\u00ec si concentravano i principali esponenti del \"partito repubblicano\" ostile agli \"statolder\" della Casa d'Orange-Nassau. Ci\u00f2 mentre lo \"statolder\" in carica, Guglielmo V, personalmente inetto, ma comunque conscio della debolezza militare a sua disposizione, intendeva mantenere ferma l'alleanza con la Gran Bretagna. Le due posizioni, per giunta, erano attivamente sostenute dagli ambasciatori delle due superpotenze in guerra: il francese duca de la Vauguyon, ed il britannico Yorke.\nTale contrasto ebbe l'effetto di bloccare ogni decisione, e la situazione non mut\u00f2 punto, salvo che venne dato inizio ad un velleitario, ma inefficace, programma di ricostruzione della flotta da guerra.\nL'allargamento del conflitto.\nL'ingresso della Francia.\nNell'ottobre del 1777 gli insorti inflissero una pesante sconfitta agli Inglesi a Saratoga, lungo il fiume Hudson. Essa dimostr\u00f2 che gli Americani erano abbastanza risoluti, da essere considerati alleati affidabili. Ci\u00f2 che risolse le ultime incertezze della Francia di Luigi XVI, da tempo alla ricerca di un'occasione per ribilanciare gli effetti della sconfitta subita alla guerra dei sette anni: la guerra venne dichiarata da Parigi il 6 febbraio 1778, seguita, nel giugno 1779, dalla Spagna, all'epoca una sorta di regno satellite della corte di Versailles, cui era legata da una sorta di \"patto di famiglia\" (entrambe le nazioni, dal principio del secolo, erano governate dalla dinastia borbonica).\nAumentata importanza delle basi olandesi.\nL'intervento della Francia mut\u00f2 profondamente il quadro strategico del conflitto, estendendolo alle coste dell'Africa e in India: oceani nei quali le colonie olandesi, dal Capo a Ceylon a Batavia a Malacca, rappresentavano, da oltre un secolo, i migliori porti e basi navali, a controllare, in pratica, in tutte le posizioni chiave sulla rotta dell'Asia. La neutralit\u00e0 dichiarata dalle Province Unite, avrebbe permesso ai molti vascelli franco-spagnoli, ed ai pochi americani, di entrare nei porti olandesi e di rifornirsi a piacimento.\nLe pressioni britanniche sulle Province Unite.\nCi\u00f2 accrebbe improvvisamente l'importanza, per Londra, dell'alleanza con le Province Unite e vennero tentati due approcci: prima la carota, poi il bastone.\nSi cominci\u00f2 con il proporre la libera navigazione di \"limited convoy\", convogli a destinazione concordata con la \"Royal Navy\", organizzati dalle autorit\u00e0 olandesi e che escludevano, per definizione, navigli isolati, i pi\u00f9 sospetti di contrabbando. Il 13 novembre 1778 il trattato venne approvato dagli Stati Generali. La decisione, per\u00f2, non fu unanime in quanto incontr\u00f2 l'opposizione dei delegati di Amsterdam, i quali si facevano forti della minaccia, avanzata dall'ambasciatore francese de la Vauguyon, di interrompere i privilegi commerciali all'epoca garantita dalla Francia.\nQuando la minaccia venne messa in atto, gli Stati Generali rovesciarono la precedente decisione, e Londra reag\u00ec bloccando un convoglio scortato dalle pochi navi da guerra dall'ammiraglio van Bylandt (un vascello di 4\u00b0 rango da 54 cannoni, due fregate pesanti relativamente moderne e due vecchie fregate leggere da 26 cannoni) raggiunto dalla squadra della manica sotto il comandante Fileding (un vascello di 1\u00b0 rango da 90 cannoni, quattro di 3\u00b0 con 74 cannoni, due vascelli di 4\u00b0 rango: uno da 60 e uno da 50, tre fregate leggere e 2 sloop). Troppo inferiore di forza l'ammiraglio olandese riusc\u00ec a temporeggiare, permettendo a 12 mercantili su 17 di fuggire durante la notte. La mattina successiva, dopo almeno un colpo di avvertimento britannico, si arriv\u00f2 ad un breve ma intenso scambio di bordate tra le due flotte, seguito dalla rapida discesa dei colori olandesi in segno di resa (fatto contrario alle tradizioni navali delle Provincie Unite, e che cost\u00f2 cara alla fama dell'ammiraglio van Bylandt, che per\u00f2 riusc\u00ec ad avanzare in carriera perch\u00e9 protetto dallo statolder, con evidente malanimo di numerosi suoi colleghi). I Britannici quindi fermarono 5 mercantili rimasti, decidendo che erano attrezzati per il contrabbando in base alla presenza di scorte di canapa, munizioni e materiali navali (una scusa che fece indispettire tutti i neutrali, poich\u00e9 tutti i mercantili del mondo trasportavano delle scorte), sia i mercantili sotto sequestro che le navi militari (su cui non era salito alcun equipaggio di preda) andarono quindi dentro al porto di Portsmouth. Le navi da guerra poterono poi allontanarsi grazie alle proteste diplomatiche dell'ambasciatore delle Provincie Unite e al manifesto desiderio dello statolder di mantenere viva l'alleanza.\nIl convoglio in questione, per espressa volont\u00e0 dello statolder, non avrebbe dovuto trasportare beni considerati di contrabbando, ma, in base al trattato anglo-olandese del 1668 (successivamente confermato), le provincie unite potevano commerciare con il loro nemico, anche quando formalmente in guerra con esso e in condizioni di alleanza con la Gran Bretagna, purch\u00e9 non esportassero armi. Godevano cio\u00e8 del privilegio \"nave libera, merci libere\" a differenza degli altri neutri; privilegio che la Gran Bretagna abolir\u00e0 unilateralmente solo l'anno successivo. Proprio in base a questo principio i precedenti sequestri erano stati definiti \"saccheggio\" dagli olandesi. Questo incidente, noto come \"the Fielding and Bylandt affair\" ben evidenzia l'arroganza della Royal Navy: l'ammiraglio van Bylandt, infatti, giur\u00f2 sul suo onore che nel convoglio sotto la sua scorta non vi erano merci di contrabbando, cosa che, in virt\u00f9 dei rapporti di neutralit\u00e0 e alleanza tra le Provincie Unite e la Gran Bretagna avrebbe dovuto essere sufficiente. Cos\u00ec non fu, anche perch\u00e9 la potente squadra britannica, in grado di annichilire la piccola squadra olandese per potenza di fuoco, decise altrimenti senza avere linee guida chiare da parte del proprio governo, che solo a posteriori approv\u00f2 questa azione di forza. Fu quindi facile per il partito repubblicano parlare di pirateria autorizzata e istituzionalizzata.\nMostrata la propria sovrabbondante forza, Londra decise di forzare la mano di Guglielmo V, richiedendo alla Repubblica, a norma dell'alleanza difensiva del 1678, un contributo in uomini e navi, pena la perdita degli esistenti privilegi commerciali (ovverosia: l'embargo). Tale proposta venne respinta dagli Stati Generali il 17 aprile 1779. Tre giorni pi\u00f9 tardi, l'ambasciatore britannico lasciava L'Aia.\nVelleitario avvio del riarmo della flotta.\nLa stessa assemblea votava, il 24 aprile 1779, un provvedimento che autorizzava il finanziamento della costruzione di una possente flotta, in vista dell'organizzazione di \"unlimited convoy\", ovvero forti abbastanza da difendersi dalla prevedibile aggressivit\u00e0 britannica. Si partiva, per\u00f2 da una situazione troppo compromessa, frutto di un declino cominciato, almeno, nel 1712: nel 1777 l'ammiraglio van Bylandt disponeva di appena cinque vascelli di linea, appena venti alla fine del 1780. Che dovevano scontrarsi con la prima flotta mondiale (137 vascelli in commissione), almeno sin dal tempo della Guerra dei sette anni.\nNegli anni precedenti, lo \"statolder\" Guglielmo V aveva regolarmente inviato agli Stati Generali dei pressanti memoriali, invitando a rafforzare la flotta e l'esercito di terra.\nLa reazione fu tipica dell'impotenza politica che bloccava il Paese: le province marittime (Olanda, Zelanda e Frisia) si dichiararono pronte a finanziare la flotta ma non l'esercito, mentre le province di terra (Utrecht, Gheldria, Overijssel, e Groninga) volevano finanziare l'esercito ma non la flotta. Guglielmo V, che in quanto \"statolder\" ereditario godeva di privilegi simili a quelli di un sovrano, non volle mai forzare la decisione. Il programma di costruzione di 24 navi di linea fu approvato solo dall'Olanda, che pag\u00f2 per intero le quote, mentre le altre provincie non corrisposero, se non in minima parte, quanto convenuto. Accadde cos\u00ec che nulla fu fatto.\nDue incidenti precipitano la situazione.\nLa crisi con la Gran Bretagna era ormai in atto, come dimostrava la rottura dell'alleanza del 1678, il temporaneo ritiro dell'ambasciatore britannico Yorke e la continuazione dei sequestri per mare. Al governo di Londra mancava, per\u00f2, un \"casus belli\". L'anarchica politica olandese si preoccup\u00f2, assai presto, di offrirgliene uno. D'altro canto anche la posizione britannica diventava via via pi\u00f9 vessatoria, chiedendo il rispetto di una vecchia alleanza anche contro gli interessi delle sette provincie. In pratica chiedendo alle provincie unite di diventare uno Stato satellite dell'impero britannico, esponendosi quindi alla reazione francese.\nL'accoglienza al pirata John Paul Jones.\nIl primo episodio intervenne nell'ottobre-dicembre del 1779, allorch\u00e9 il capitano statunitense John Paul Jones, venne lasciata attraccare in un porto olandese per ben tre mesi, oltretutto al comando di una nave (la \"Serapis\") britannica, appena conquistata in battaglia. Un affare che irrit\u00f2 molto Londra, non a torto, dal momento che, non essendo il governo ribelle riconosciuto dalle Province Unite, John Paul Jones (oggi considerato il fondatore della marina statunitense) non poteva essere considerato null'altro che un pirata.\nIl prestito negoziato da Amsterdam per i ribelli americani.\nNell'autunno 1779 il Congresso Continentale nomin\u00f2 il suo primo ambasciatore all'Aia: l'incarico rivestiva grande importanza, e per il quale venne scelto Henry Laurens, gi\u00e0 presidente dello stesso Congresso, fortunosamente giunto nei Paesi Bassi all'inizio del 1780. Qui non trov\u00f2 alcuno disposto a promettere appoggio militare, quanto, piuttosto, finanziario: nonostante il declino commerciale, Amsterdam rimaneva una delle capitali finanziarie del mondo e Laurens ebbe occasione per concludere certe i negoziati di un prestito a favore delle colonie ribelli.\nNon si trattava di un problema nuovo, dal momento che i contatti erano stati avviati, sin dal 1778, dai rappresentanti americani a Parigi, Benjamin Franklin ed Arthur Lee, attraverso il fratello di questi William Lee, anch'egli agente del Congresso Continentale in Europa. Tuttavia, all'epoca, la Gran Bretagna sperava ancora nell'alleanza delle Province Unite e, comunque, l'accordo non era stato concluso.\nQuesta volta, invece, Londra aveva tutt'altri interessi. Non solo, Henry Laurens, in occasione di un secondo viaggio verso i Paesi Bassi, iniziato nel settembre 1780, port\u00f2 con s\u00e9 carte che dimostravano che i negoziati del 1778 avevano avuto luogo. Esse caddero in mano britannica allorch\u00e9 la sua nave venne intercettata e catturata, al largo di Terranova.\n\u00c8 per\u00f2 certo che le autorit\u00e0 di Amsterdam non accettarono mai di concludere l'affare. Tuttavia, il loro autonomo comportamento testimoniava, una volta di pi\u00f9, la vibrante simpatia delle province marittime della Province Unite per la causa americana. Le stesse ove si concentravano i principali esponenti del partito repubblicano. Una prova in pi\u00f9, se ancora ve ne fosse bisogno, dell'impotenza dello \"statolder\", sicuramente assai pi\u00f9 restio ad uno scontro suicida con l'ex alleato.\nLondra fece grande baccano, ma non and\u00f2 oltre, non avendo interesse a procurarsi un ennesimo nemico. A meno che questi non esercitasse un esplicito atto di ostilit\u00e0.\nIl \"casus belli\": la Lega dei neutri.\nFu esattamente ci\u00f2 che accadde poco dopo, quando gli Stati Generali, accettarono di aderire alla 'Lega dei neutri', un patto di mutua difesa, avviato su iniziativa di Caterina II di Russia ed era intesa a mantenere il principio della libera navigazione dei mari, per navi battenti bandiera di stati neutrali, di fronte ai continui sequestri operati dalla \"Royal Navy\": l'espressione \"contrabbando\" si sarebbe dovuta interpretare nel senso restrittivo di trasporto di materiale 'appartenente' al nemico, ovvero di materiale militare o navale. Alla Lega avevano aderito i regni di Svezia, Danimarca e Portogallo, allora rispettabili potenze navali, oltre ad Austria e Prussia, che non possedevano quasi alcuna nave da guerra, ma disponevano di una discreta flotta mercantile.\nMa, sino ad allora, non le Province Unite, saggiamente timorose di provocare ulteriormente la potenza britannica. Ancora una volta, la decisione era stata presa a maggioranza di quattro province contro tre, sotto la pressante insistenza degli Stati Generali, vale a dire dei borghesi di Amsterdam. \"The Fielding and Bylandt affair\" era uno dei motivi che avevano portato la Russia a proporre la lega dei neutri, ma le provincie unite subordinavano la loro entrata in questa alleanza alla garanzia che le altre potenze proteggessero, anche diplomaticamente, il loro impero coloniale da possibili reazioni britanniche. Cosa che non era negli interessi degli altri contraenti.\nLondra dichiara guerra alle Provincie Unite.\nProteste britanniche.\nDa Londra, il governo di Lord North invi\u00f2 immediate istruzioni all'ambasciatore Yorke per ottenere la punizione dei reggenti di Amsterdam, per i loro precedenti negoziati riguardo al prestito con il William Lee e poi con il Laurens.\nCome si vede la questione del prestito costitu\u00ec solo la causa formale della crisi, essendo la causa reale riferita ad un concreto problema di sicurezza: evitare che le Province Unite, gi\u00e0 ribelli ai vitali interessi militari di Londra, potessero godere della solidariet\u00e0 della Lega dei neutri: ci\u00f2 che avrebbe messo contro la \"Royal Navy\" praticamente l'interezza delle flotte europee.\nUltime trattative.\nDopodich\u00e9, gli eventi precipitarono. A Yorke venne risposto che la questione sarebbe stata portata davanti alla \"Corte d'Olanda\", il tribunale di quella provincia, dalla quale v'era cos\u00ec poco da aspettarsi. Si trattava, quindi, di un raggiro di fronte al quale poco poterono le rassicurazioni che l'ambasciatore a Londra, Van Welderen, ansiosamente offriva a Lord North.\nLe istruzioni del Yorke, comunque, dovevano essere categoriche: egli offr\u00ec alla Repubblica un'ultima occasione di testimoniare la propria buona fede, offrendo un sostegno in uomini e navi, secondo termini dell'ormai decaduta alleanza difensiva del 1678. In pratica, si trattava di un altro modo di assumere il controllo della flotta e delle basi coloniali olandesi.\nDichiarazione di guerra.\nNon giunse alcuna risposta dagli Stati Generali, bloccati dalla predominanza dei Paesi Bassi. Ma, ci\u00f2 che \u00e8 pi\u00f9 grave, nemmeno dallo \"statolder\": Guglielmo V disponeva, in teoria, di ampi poteri, ancorch\u00e9 confusi nel groviglio della 'costituzione materiale' della Repubblica.\nAccadde cos\u00ec che Yorke pot\u00e9, infine, consegnare la dichiarazione di guerra, il 20 dicembre 1780. Tre giorni dopo lasciava L'Aia. Ci\u00f2 spinse, d'un colpo, le Province Unite nel campo della Francia, della Spagna e degli insorti americani.\nIl conflitto.\nLa preparazione bellica della flotta olandese.\nGli Olandesi non avevano affatto previsto una reazione cos\u00ec perentoria: di fronte alla flotta britannica, forte di circa 137 vascelli di linea e 100\u00a0000 marinai, essi potevano schierare 20 navi da guerra, per la maggior parte vecchie od inferiori. Vennero subito stanziate nuove e pi\u00f9 larghe somme per il riarmo, ma ben poco pot\u00e9 essere fatto, con i magazzini bellici vuoti, gli arsenali sotto-dimensionati e privi di personale specializzato. Vi erano anche alcuni vantaggi strategici. La flotta olandese, eccetto poche fregate, era concentrata nel mare del nord, e formata da vascelli che, pur inferiori in genere nell'uno contro uno rispetto a quelli britannici, pescavano meno e potevano operare nei bassi fondali, attirando la flotta britannica in scontri pericolosi. Si trattava per\u00f2 di vascelli da 54-56 cannoni, o da 64-68, con pochi da 74 a fare da ammiraglie, mentre la marina britannica vantava numerosissimi vascelli di primo (100 cannoni o pi\u00f9), secondo (84-100 cannoni) e terzo rango (soprattutto da 74).\nI lunghi anni di pace avevano per\u00f2 infiacchito il corpo ufficiali della repubblica, mentre i marinai erano meno preparati di quelli britannici, abituati oramai alla guerra dopo lunghi anni di scontri con le potenti squadre francesi e spagnole. Inoltre i vantaggi derivanti dal basso pescaggio dei vascelli olandesi erano pagati con una potenza di fuoco inferiore e prestazioni veliche modeste in bolina. Per\u00f2 le tattiche di fuoco d'artiglieria olandesi erano particolarmente simili a quelle britanniche, ed anzi erano nate assieme al principio del Settecento, tanto che negli scontri, anche quando vincenti per i britannici, le perdite risultarono equilibrate.\nUn ulteriore problema era la scarsit\u00e0 di reclute e marinai della marina da guerra, poich\u00e9 le provincie unite non disponevano di milizie navali ottenibili per coercizione (come in Gran Bretagna e in Francia) e la marina militare pagava meno di molte compagnie commerciali. Solo il blocco dei traffici mercantili, con la conseguente disoccupazione per molti marittimi, permise agli olandesi di rifornire di braccia la flotta.\nViceversa l'impero coloniale era sguarnito, sia di milizie che di unit\u00e0 navali, le squadre del Mediterraneo erano solo un ricordo, un pugno di fregate doveva difendere uno degli imperi coloniali pi\u00f9 ampi e delle linee di commercio che, pur in crisi relativa rispetto al secolo precedente, rimanevano particolarmente estese.\nIn effetti, con il loro comportamento le province marittime guidati dai borghesi di Amsterdam, avevano offerto a Londra un perfetto pretesto per annichilire il potere coloniale e navale olandese.\nDistruzione dei commerci.\nSin dai primi giorni del conflitto, fu subito chiaro che esso si sarebbe tradotto in un disastro per la Repubblica: nel solo primo mese di guerra la \"Royal Navy\" cattur\u00f2 200 navi mercantili con il relativo carico, complessivamente stimato in 15 milioni di fiorini. Ci\u00f2 tanto nei mari di casa (nel 1780 lo stretto del Sund era stato traversato da pi\u00f9 di 2\u00a0000 vascelli, nel 1781 da undici), quanto nelle colonie: il 3 febbraio l'ammiraglio Rodney pot\u00e9 impossessarsi di Sint Eustatius, che nemmeno aveva ricevuto notizia dell'inizio del conflitto: 130 mercantili ed immensi depositi di mercanzia, divennero bottino di guerra, (inclusa, a dire il vero, una larga parte appartenente a mercati inglesi o di potenze neutrali, ci\u00f2 che provoc\u00f2 una lunga serie di vertenze legali).\nMiglior sorte tocc\u00f2 ai vicini Suriname e Cura\u00e7ao, che vennero informate in tempo ed ebbero modo di porsi in stato di difesa. Non, per\u00f2, tutte le restanti colonie caraibiche (Demerara, Berbice ed Essequibo -oggi Guyana ex-britannica)- Sint Maarten e Saba).\nSulla rotta delle Indie Orientali cadevano le stazioni sulla costa del Golfo di Guinea, in India (Negapatam e le fattorie del Bengala). Mentre la salvezza della Colonia del Capo, di Ceylon, Malacca e Giava si dovette all'azione di una squadra navale francese, guidata dal geniale Suffren, che seppe tenere impegnato in India il grosso del potenziale britannico.\nLe ricadute sulla politica interna.\nTale ecatombe, basta, da sola, ad escludere l'ipotesi che i dirigenti olandesi abbiano scientemente provocato il conflitto, al fine di trovare un comune nemico, atto a ridurre la cronica instabilit\u00e0 di politica interna.\nTutt'altro: i reggenti di Amsterdam, capi del partito repubblicano, al principio si gloriarono di aver costretto Guglielmo V alla guerra, tanto che presero a chiamarsi con un nuovo nome, 'Patrioti'. Salvo, quasi subito, scaricare '\u2019intera responsabilit\u00e0 delle tragiche sconfitte sullo stesso \"statolder\", con l'argomento che egli \"possedeva il potere di fare qualunque cosa volesse, ma non ne fece uso per provvedere alla difesa per terra e per mare\": un'accusa che venne rilanciata dalla pi\u00f9 violenta campagna stampa nella storia delle Province Unite.\nLa battaglia di Dogger Bank.\nNell'estate del 1781, al contrammiraglio Zoutman, venne affidata una squadra di 14 navi da guerra (3 vascelli da 54 cannoni, 2 da 68 e 1 da 74, una fregata pesante ricavata da un vascello di terzo rango \"rasato\" da 44 cannoni, 5 fregate normali e un cutter, per 416 cannoni in unit\u00e0 adatte a scontri di linea), a scortare un convoglio diretto nel Baltico. Il 5 agosto incroci\u00f2 una squadra di 14 navi da guerra inglesi, nominalmente di pari forza ma meglio armata (un vascello da 50 cannoni, uno da 60, uno da 64, 2 da 74, uno da 80, una fregata da 44, parimenti ricavata rasando un 64, 4 fregate leggere e 1 un cutter, per 446 cannoni in unit\u00e0 adatte alla linea di battaglia), comandati dall'ammiraglio Hyde Parker al Dogger Bank. Poco prima dell'alba del 5 agosto le due flotte si intravidero, Parker serr\u00f2 le distanze per cercare di attaccare con le sue fregate il convoglio, mentre Zoutman riusc\u00ec a formare una linea di battaglia (con i 6 vascelli e la fregata pesante) tra il convoglio e la flotta britannica, rimandando in porto i mercantili coperti dalle sue fregate leggere. Circa alle 6 mattina fu chiaro che si sarebbe arrivato allo scontro per linee di battaglia, in cui anche i britannici impegnarono i loro 6 vascelli e la fregata pesante (anche se non ben schierati in linea per un errore nelle trasmissioni), che inizi\u00f2 (a distanze particolarmente ravvicinate) alle 8 e termin\u00f2 alle 11,45. Fu Parker a rompere il contatto, visto che i danni all'alberatura stavano facendo confondere le posizioni a molte delle navi della sua flotta, aveva comunque inflitto i danni maggiori, la flotta olandese perse infatti il vascello da 68 cannoni Hollandia, affondato verso le 13 con ancora la bandiera di guerra all'albero (essa fu raccolta da una fregata britannica). Le perdite furono per\u00f2 pesanti per entrambe le squadre (e superiori a quelle di battaglie molto pi\u00f9 grandi del conflitto) perch\u00e9 entrambe le flotte sparano cercando di colpire gli scafi e le batterie avversarie, e non per disalberare le navi nemiche (come facevano spagnoli e francesi): 104 morti per i britannici, 142 per gli olandesi. Le squadre di fregate leggere non entrarono in combattimento, e quelle britanniche si tennero relativamente distanti dalle controparti olandesi, di scorta al convoglio, perch\u00e9 queste erano pi\u00f9 numerose e meglio armate (188 cannoni, 6 fregate, un cutter, contro 160 cannoni su 4 fregate e un cutter), oltre che in grado di passare sui bassi fondali. Rientrato a Texel, Zoutman venne festeggiato come un eroe, ma si era trattato di una sconfitta strategica: il convoglio non raggiunse mai il Baltico ed il blocco non era stato rotto; anche Parker per\u00f2 aveva da recriminare, non aveva catturato alcuna nave nemica, i mercantili in particolare, pur essendo fuggiti in porto, erano tutti salvi; avendo affondato una nave nemica (sia pure non durante la battaglia, l'Hollandia affond\u00f2 in seguito complice anche un guasto alle pompe di sentina) pot\u00e9 considerarsi il vincitore, ma chiese all'ammiragliato di essere messo in pensione. Lament\u00f2 inoltre l'inadeguatezza della sua flotta, con navi ed ufficiali troppo anziani, eccetto i due vascelli da 74 cannoni.\nFu il primo ed ultimo scontro navale dell'intera guerra (eccetto alcune schermaglie e una battaglia tra piccole squadre di fregate, come l'azione del 30 maggio 1781 al largo della costa di Barberia, la cui vittoria fu reclamata da entrambi i contendenti): da allora, nessun altro ammiraglio olandese tent\u00f2 di sfidare gli Inglesi nel Mare del Nord o sulla Manica. D'altra parte, gli alleati (Francia e Spagna) erano impegnati su fronti ben altrimenti prioritari. E la flotta mercantile olandese (persino i pescherecci) spar\u00ec dagli oceani o usc\u00ec dai porti sotto bandiera svedese e scortata da fregate svedesi, poche unit\u00e0 operarono come violatori di blocco, talvolta accompagnate dalle fregate.\nConclusione del conflitto.\nUltimi combattimenti terrestri.\nPer la fortuna delle Province Unite, i successi britannici in questo teatro secondario erano pi\u00f9 che compensati dalle sconfitte nel teatro principale: fra il 6 ed il 19 ottobre 1781 si consum\u00f2 l'assedio di Yorktown, l'ultima battaglia della rivoluzione americana.Nel medesimo 1781 soldati francesi, sbarcati dalla flotta di de Grasse, recuperarono alcune colonie olandesi nelle Antille.\nDa quel momento, il re Giorgio III perse il controllo della Camera dei Comuni, ed ebbe inizio una lunga crisi politica. Da una parte il sovrano, che minacciava perfino l'abdicazione; dall'altra il parlamento, che rifiutava nuovi finanziamenti.\nCosicch\u00e9 la situazione militare entr\u00f2 in stallo, con 30\u00a0000 Britannici bloccati di guarnigione a New York, Charleston e Savannah e gli Americani padroni di tutto il resto. Mentre la \"Royal Navy\" proseguiva scontri nei mari coloniali (con la marina francese e vari corsari americani) e, naturalmente, il blocco delle Province Unite.\nCrisi politica a Londra.\nA Londra, il 22 marzo 1782, si dimise il governo di Lord North e, il mese successivo, la Camera dei Comuni vot\u00f2 una mozione favorevole alla fine della guerra. Si succedettero, d'appresso, ben tre governi, nei quali, comunque, ebbe un ruolo primario Lord Fox, ostile a un trattamento troppo duro della Repubblica: un antico alleato che poteva tornare utile, in un prossimo futuro.\nA quest'epoca risalgono diversi tentativi di indurre le Province Unite ad una pace separata, ma non se ne fece nulla. Un po' per l'opposizione del partito repubblicano di Amsterdam, ormai trasformatosi in partito francese.\nPace separata fra Francia e Gran Bretagna.\nIl 30 novembre 1782 vennero sottoscritti, a Parigi, dei preliminari di pace, che includevano la concessione dell'indipendenza alle colonie ribelli. A gennaio entr\u00f2 in vigore un cessate il fuoco fra Gran Bretagna e Francia, cui si unirono gli alleati minori, come le Province Unite.\nLe Province Unite si trovarono nella paradossale situazione dell'unico sconfitto fra i vincitori. Cosicch\u00e9 dovettero subire la richiesta di subire alcune cessioni territoriali a favore di Londra. I delegati non se ne diedero a intendere. Sicch\u00e9 la Francia si decise a sottoscrivere un accordo di pace separato: il Trattato di Parigi del 3 settembre 1783, normalmente considerato la fine formale delle ostilit\u00e0.\nL'ultimo soldato britannico lasci\u00f2 New York il 25 novembre. Ma ancora i delegati olandesi non volevano rassegnarsi ad alcuna concessione. Una posizione irrealistica, considerato che Londra occupava la gran parte delle colonie olandesi e che L'Aia non aveva alcun mezzo per imporre le proprie condizioni.\nUltimatum austriaco alle Province Unite.\nSinch\u00e9 la posizione delle Province Unite venne travolta da una circostanza imprevista: un \"ultimatum\", pervenuto nel maggio 1784 dagli Stati Generali dell'Aia, in cui Giuseppe II d'Asburgo-Lorena pretendeva ampie concessioni territoriali ad ingrandimento dei propri domini nei Paesi Bassi cattolici, oltre che la libera navigazione della Schelda (ovvero la riattivazione del porto di Anversa). Il tutto condito da un corpo di spedizione forte di 80\u00a0000 uomini, in avanzato stato di preparazione.\nPretese del tutto inaccettabili per le Province Unite: tanto per il partito orangista, che aveva la propria base nelle province terrestri, interessate dalle pretese dell'Imperatore, quanto per il partito repubblicano, dal momento che la rinascita del porto di Anversa avrebbe inflitto un danno mortale ai commerci di Amsterdam. Accadde cos\u00ec che i tre partiti si riunissero (per l'ultima volta prima del 1813) in un concorde sforzo di preparazione militare ed azione politica.\nAdesione delle Province Unite al trattato di Parigi.\nEsso, per\u00f2, non venne messo alla prova: la minaccia austriaca offriva alla diplomazia francese l'occasione d'oro di vincere le residue resistenze olandesi a marginali concessioni nelle colonie, in cambio di un appoggio diplomatico in una sfida che toccava gli interessi vitali della Repubblica.\nAccadde cos\u00ec che, il 20 maggio 1784, i plenipotenziari olandesi a Parigi sottoscrissero il trattato di pace, con il quale le Province Unite cedevano la base Nagapattinam, in India, alla Gran Bretagna ed aprivano alle navi britanniche il commercio nelle Indie Orientali Olandesi (o, almeno, nelle Molucche).\nIn cambio veniva loro restituito ogni altro possedimento occupato. E, contestualmente, il governo di Luigi XVI interveniva sul proprio alleato Giuseppe II, spingendolo ad un accomodamento. Cosa che, in effetti, avvenne con il Trattato di Fontainebleau dell'8 novembre 1785.\nPochi giorni pi\u00f9 tardi, il governo di Luigi XVI coglieva il proprio ultimo successo internazionale prima della Grande Rivoluzione, stipulando con le Province Unite una \"Confederazione Difensiva\". Ci\u00f2 che, in tempi meno bizzarri, gli avrebbe garantito di mantenere a lungo il piccolo alleato all'interno della propria sfera di influenza.\nDurature conseguenze sulla politica interna olandese.\nPassata la minaccia, svan\u00ec anche il consenso nazionale: le \"\u00e9lite\" borghesi del partito repubblicano (ormai incalzate da un movimento democratico che si impossess\u00f2 dell'appellativo di Patrioti) ripresero, pi\u00f9 violento che mai, il conflitto con \"statolder\", dando avvio agli eventi che avrebbero presto portato alla Prima Rivoluzione batava."}
{"id": "1638004", "revid": "712828", "url": "https://it.wikipedia.org/wiki?curid=1638004", "title": "BLOOD+", "text": ", pronunciato \"Blood Plus\", \u00e8 un anime prodotto da Production I.G e Aniplex sotto la direzione di Junichi Fujisaku. La serie \u00e8 stata trasmessa prima in Giappone sul canale satellitare Animax, in seguito su vari canali terrestri, la serie \u00e8 stata sviluppata dall'ottobre 2005 fino alla trasmissione dell'ultimo episodio avvenuta nel settembre 2006. \"BLOOD+\", grazie alla licenza avuta da una branca della Sony Picture \u00e8 stato successivamente portato in tutto il mondo.\nLa serie animata \"BLOOD+\" \u00e8 stata voluta per continuare il grande successo avuto nel 2000 grazie al film \"\", anche se sono poche le cose in comune con la pellicola. Fujisaku \u00e8 stato coinvolto per entrambi i lavori scrivendo anche una light novel sempre ispirata alle vicende narrate. Nel 2011 esce in nuovo capitolo, \"Blood-C\", nato da una collaborazione fra lo Studio Production I.G ed il gruppo di autrici CLAMP.\nTrama.\nLa storia segue le vicende di Saya Otonashi, una ragazza che vive una vita normale con la sua famiglia adottiva, e che soffre di un'amnesia non ricordando la sua infanzia. Incontra dei mostri con sembianze quasi umane e nei primi scontri con essi il padre adottivo viene ucciso. Hagi, un ragazzo dal passato misterioso che sembra essere legato alla ragazza da un legame profondo, l'aiuter\u00e0 a ricordare il suo passato. Saya dapprima scopre di essere una specie di vampiro quasi immortale e che il suo sangue riesce ad uccidere i mostri che appaiono sempre pi\u00f9 frequentemente. Una squadra americana le si avvicina e l'affianca nella lotta di questi mostri ma Saya a volte perde il controllo quasi uccidendoli. Infatti pi\u00f9 in avanti scopre di vivere da centinaia di anni e di essere stata un'atroce assassina. Ormai dopo anni vissuti con la famiglia e amici che le mostravano un affetto sincero, rinnega il passato cercando ogni volta di controllarsi. Dato il suo particolare potere viene contattata dal Red Shield, un gruppo di soldati americani che da tempo combattono i Chirotteri, mostri creati da una qualche organizzazione misteriosa che agisce nell'ombra. Saya dunque si finge una ragazza normale ed entra in un istituto dove si \u00e8 visto aggirarsi il \"Phantom\" un essere che si crede a capo dei mostri. In seguito scopre anche di avere una sorella gemella, chiamata Diva che le chieder\u00e0 di unirsi a lei per creare una sorta di razza superiore. La ragazza si rifiuter\u00e0 combattendo lei e la sua squadra in tanti luoghi attorno al mondo.\nPersonaggi.\nPrincipali.\nLe cinque frecce, cavalieri di Diva:\nColonna sonora.\nEccetto per le sigle iniziali e finali le musiche sono state eseguite da Hans Zimmer e Mark Mancina.\"Blood+\" \u00e8 stato il suo primo lavoro in campo di anime, e ha svolto con tanta passione tale lavoro che alla fine \u00e8 diventato un fan dell'anime.\nSono stati prodotti 4 CD soundtrack, tutti prodotti da Hans Zimmer, diffusi in Giappone dalla Sony Music Japan grazie ad Aniplex. uscito il 2 febbraio, 2006 contiene 6 tracce compresa la selezione di Johann Sebastian Bach di sue musiche eseguite solo dal violoncello (tali musiche prendono il nome dal francese suite che significa successione, con cui si indicano un insieme di brani, per uno strumento solista).\nManga.\nDall'anime sono stati tratti tre adattamenti manga. \u00e8 stato scritto da Asuka Katsura, serializzato su \"Monthly Sh\u014dnen Ace\" dal 26 dicembre 2005 al 26 aprile 2007 e in seguito raccolto in cinque volumi \"tank\u014dbon\". Esso ripercorre gli eventi della serie televisiva. \u00e8 stato scritto da Kumiko Suekane, serializzato su \"Beans Ace Magazine\" dal 26 aprile al 26 dicembre 2006 e raccolto in due volumi \"tank\u014dbon\". La storia segue le vicende di Saya e Hagi durante la rivoluzione russa. \u00e8 stato scritto da Hirotaka Kisaragi e ha debuttato su \"Ciel\" il 30 luglio 2006 per poi essere raccolto in volume unico. A differenza degli altri due manga, entrambi \"sh\u014dnen\", esso si presenta come un'opera \"sh\u014djo\" e in particolare \"sh\u014dnen-ai\".\nLight novel.\nEsistono due adattamenti light novel. \"Blood+\", scritta da Ry\u014d Ikehata con illustrazioni di Chizu Hashii, che spiega alcuni eventi dei primi quindici episodi della serie. La seconda light novel \u00e8 intitolata \"Blood+ Russian Rose\", scritta da Karino Ch\u014dgatsu e illustrato da Ry\u014d Takagi. In quest'opera viene spiegato il legame che hanno avuto Saya e Haji con la rivoluzione russa.\nVideogiochi.\nDue videogiochi per la PlayStation 2 sono stati creati ispirandosi alla serie televisiva di \"Blood+\": tali giochi sono rintracciabili in Giappone.\nDalla Bandai Namco \u00e8 stato creato \"Blood+: One Night Kiss\", un gioco di azione sparatutto, uscito nel 2006.\nOltre a questi due giochi la Sony Entertainment ha fatto uscire anche un gioco per la PSP sempre nello stesso anno. Tale gioco \u00e8 un misto di avventura e di gioco di ruolo, dove si incontrano anche personaggi creati appositamente per il gioco. Il gioco ripercorre la prima parte dell'anime, dove Saya grazie ai suoi amici cerca di comprendere che fine abbia fatto suo padre.\nAccoglienza.\nQuando \"Blood+\" \u00e8 stato trasmesso per la prima volta si era scelto come orario di trasmissione quello delle 18:00 di domenica, un orario insolito che fece pagare ascolti bassi al programma soprattutto in vista di un anime sul baseball molto famoso che andava in contemporanea. Quindi si decise di cambiare spostandolo al sabato.\nNel 2005, \"Blood+\" fu una delle serie scelte e raccomandate per il grande lavoro svolto. La serie nella classifica ufficiale della TV Asahi nel 2006 arriv\u00f2 ad essere inclusa nei migliori 100 (numero 41)."}
{"id": "1638005", "revid": "2043462", "url": "https://it.wikipedia.org/wiki?curid=1638005", "title": "Ordine di Santa Isabella", "text": "L'Ordine di Santa Isabella \u00e8 un Ordine dinastico di cui \u00e8 Gran Maestro la Duchessa di Braganza.\nStoria.\nFu creato da Giovanni VI del Portogallo il 4 novembre 1801 come segno di devozione a Sant'Elisabetta di Portogallo, la santa regina di Portogallo: il re invest\u00ec sua moglie Carlotta Gioacchina di Borbone-Spagna della carica di Gran Maestro dell'Ordine. L'ordine \u00e8 esclusivamente rivolto alle dame, nobili e cattoliche: il totale dei membri non pu\u00f2 superare le ventisei.\nNel 1910 la monarchia cadde e il Governo repubblicano smise di conferire l'Ordine, che fu comunque conferito dall'esilio da Manuele II del Portogallo e poi da sua moglie. Recentemente Duarte Pio di Braganza re-istitu\u00ec l'Ordine, come un ordine dinastico onorifico della Casa Reale Portoghese, e ne divenne Sovrano. L'attuale Duchessa di Braganza \u00e8 l'attuale Gran Maestro e ha insignito svariate dame."}
{"id": "1638008", "revid": "599013", "url": "https://it.wikipedia.org/wiki?curid=1638008", "title": "Enrico Engel", "text": "Giocava nel ruolo di mediano.\nCarriera.\nHa esordito in Prima Divisione con la Monfalconese C.N.T., passando poi in Serie B al Lecce dove disput\u00f2 20 gare siglando 11 reti. Nella stagione successiva gioc\u00f2 invece con il , esordendo il 13 settembre 1931 in -Modena (4-2): al termine dell'annata collezion\u00f2 in totale 7 presenze in massima serie.\nPass\u00f2 successivamente al Catania, dove disput\u00f2 17 partite con una rete al Trapani nel 1932-1933."}
{"id": "1638017", "revid": "1543377", "url": "https://it.wikipedia.org/wiki?curid=1638017", "title": "Casually Dressed &amp; Deep in Conversation", "text": "Casually Dressed &amp; Deep in Conversation \u00e8 il primo album dei Funeral for a Friend, pubblicato il 20 ottobre 2003 dalla Atlantic Records, prodotto da Colin Richardson e co-prodotto dalla band. L'album contiene nuove versioni delle canzoni \"Escape Artists Never Die\", \"Red Is the New Black\", \"Juno\" (rinominata \"Juneau\") e \"Summer's Dead and Buried\" (rinominata \"Waking Up\"), gi\u00e0 presenti negli EP precedenti. L'album \u00e8 diventato disco d'oro.\nLa copertina dell'album cos\u00ec come i suoi successivi singoli \u00e8 basata sui due disegni \"The Lovers\" dell'artista surreale belga Ren\u00e9 Magritte. L'album \u00e8 stato ristampato in un'edizione limitata di 1000 copie in doppio vinile bianco in occasione del Record Store Day 2013 nel Regno Unito.\nNel 2012 \u00e8 stato pubblicato un DVD intitolato \"\", una registrazione del live tenuto nel luglio 2010 presso lo Shepherds Bush Empire di Londra in cui la band ha suonato l'album per intero.\nCritica.\nNel 2012, Rock Sound ha inserito l'album alla posizione 33 della classifica dei 101 classici moderni (degli ultimi 15 anni), spiegando: \"L'album che ha perseguitato questa ottima band gallese per quasi un decennio prima di fare finalmente pace col suo charme infinito, \"Casually Dressed...\" mette in evidenza una band particolarmente giovane che al suo primo \"full-length\" aveva gi\u00e0 raggiunto il culmine della sua carriera, mettendo i paletti per un sound che continua a influenzare un'intera generazione\". L'album ha ricevuto critiche molto positive da parte della stampa musicale britannica. Le riviste NME e Drowned in Sound hanno dato rispettivamente 8 punti su 10 e 9 su 10. L'album si \u00e8 anche piazzato alla posizione numero #17 nella classifica \"Album dell'anno\" della rivista NME.\nClassifiche.\nL'album ha raggiunto la 12\u00aa posizione nella classifica britannica degli album pi\u00f9 venduti.\nTracce.\nTutte le canzoni sono state scritte dai Funeral for a Friend.\nCuriosit\u00e0.\nLa traccia \"Rookie of the Year\" \u00e8 stata inserita nella colonna sonora dei videogiochi \"WWE Wrestlemania 21\" e \"\". \"Bullet Theory\" \u00e8 la canzone preferita da Matt tra quelle dell'album, perch\u00e9 a suo dire a livello di testi ha dato l'impulso per quello che sarebbe poi stato scritto in \"Hours\". \"Juneau\" parla di una delusione d'amore giovanile del cantante Matt Davies, ma il testo abborda anche i temi dell'adolescenza e del diventare grandi e l'affacciarsi delle prime responsabilit\u00e0. \u00c8 stata tecnicamente la prima canzone ad essere stata scritta per l'album, essendo stata composta poco tempo dopo che Matt si un\u00ec alla band, nel salotto della casa dei suoi genitori. \"She Drove Me to Daytime Television\" \u00e8 stata inserita nel 2012 al 36\u00ba posto fra le 100 migliori canzoni emo di tutti i tempi da Boston Phoenix."}
{"id": "1638018", "revid": "4175", "url": "https://it.wikipedia.org/wiki?curid=1638018", "title": "Federazione Italiana Di American Football", "text": ""}
{"id": "1638020", "revid": "125341886", "url": "https://it.wikipedia.org/wiki?curid=1638020", "title": "Bruno Scher", "text": " Era fratello del calciatore Giordano Scher.\nCarriera.\nCentromediano cresciuto nella Capodistriana, ha giocato nel massimo campionato italiano con Lucchese, e . Il suo esordio in serie A risale al 19 febbraio 1933 in Milan-Bari 2-0.\nNella Lucchese allenata da Ern\u0151 Erbstein era considerato uno degli elementi pi\u00f9 validi; Scher, di fede politica comunista, rifiut\u00f2 per\u00f2 l'italianizzazione forzata del cognome in Scheri e questo lo mise ulteriormente in cattiva luce di fronte al partito fascista. In conseguenza del suo rifiuto dovette scendere in serie C, prima al Pieris e alla Juventus Siderno, quindi nella nat\u00eca Istria con l'Ampelea di Isola d'Istria.\nScher, che aveva iniziato ad allenare durante l'esperienza a Siderno, nel dopoguerra guid\u00f2 l'Aurora Capodistria nei tornei dell'U.C.E.F. (Unione dei Circoli di Educazione Fisica) fino al 1950. Nel 1957 Aldo Olivieri, suo ex compagno ai tempi della Lucchese, lo volle come allenatore in seconda non ufficiale alla Triestina; Scher, tuttavia, declin\u00f2 l'offerta di seguirlo quando l'ex \"Gatto magico\" lasci\u00f2 Trieste.\nMor\u00ec di pleurite a Muggia nel 1978."}
{"id": "1638034", "revid": "24281", "url": "https://it.wikipedia.org/wiki?curid=1638034", "title": "Post hardcore", "text": ""}
{"id": "1638041", "revid": "228587", "url": "https://it.wikipedia.org/wiki?curid=1638041", "title": "6 Underground", "text": " \n6 Underground \u00e8 una canzone con influenza trip hop della band britannica Sneaker Pimps, dall'album del 1996 \"Becoming X\". All'inizio, \u00e8 stata moderatamente trasmessa in radio; in seguito all'utilizzazione come colonna sonora del film del 1997 \"Il Santo\", le stazioni radio hanno cominciato a trasmetterla pi\u00f9 frequentemente. La versione pi\u00f9 frequentemente ascoltata in radio \u00e8 il remix di Nellee Hooper (che appare come traccia fantasma nell'album). \"6 Underground\" \u00e8 diventato un crossover di successo, principalmente nelle radio rock, alternative e pop. La canzone ha raggiunto il 45\u00ba posto nella classifica Billboard Hot 100.\nLa melodia dell'arpa all'inizio della canzone \u00e8 un campionamento dalla traccia \"Golden Girl\" dalla colonna sonora di un film di James Bond del 1964, \"Operazione Goldfinger\" (in particolare la scena dove Bond scopre Jill Masterton coperta da vernice dorata).\nIl videoclip della canzone da una sensazione di atmosfera dark. Durante il video, le riprese si concentrano su Kelli Dayton mentre canta al centro di una stanza parzialmente illuminata, seduta su una sedia da dentista. Occasionalmente compaiono gli altri membri della band. Le riprese seguono Kelli mentre lentamente cammina nella stanza cantando la canzone.\nOriginariamente, la canzone \u00e8 stata una hit nei club nel Regno Unito. Dopo il successo commerciale e la popolarit\u00e0 della versione album, il gruppo ha pubblicato diversi remix, alcuni dei quali con un format dance diventati hit nelle discoteche e nelle stazioni radio.\nLa canzone \u00e8 stata utilizzata in numerosi film:\n\u00c8 stata utilizzata anche in numerosi show televisivi: \u00e8 stata la sigla di apertura della breve serie televisiva \"Titans\", durante i titoli di apertura dell'episodio 221 \"Friends in Deed\" di \"Beverly Hills 90210\", durante l'episodio di \"Daria\" \"The Invitation\" e nella pubblicit\u00e0 della nuova serie di The History Channel, \"Cities of the Underworld\"."}
{"id": "1638044", "revid": "43530", "url": "https://it.wikipedia.org/wiki?curid=1638044", "title": "Six Underground", "text": ""}
{"id": "1638045", "revid": "43530", "url": "https://it.wikipedia.org/wiki?curid=1638045", "title": "Six underground", "text": ""}
{"id": "1638046", "revid": "43530", "url": "https://it.wikipedia.org/wiki?curid=1638046", "title": "6 underground", "text": ""}
{"id": "1638063", "revid": "2088426", "url": "https://it.wikipedia.org/wiki?curid=1638063", "title": "Panagi\u014dt\u012bs Pontikos", "text": "Carriera.\nDetiene il record mondiale di gol segnati in un'unica partita ufficiale. Nella gara del 7 maggio 2007 di terza divisione cipriota contro il S.E.K., finita 24-3, ha messo a segno 16 reti (esattamente ai minuti 3, 20, 33, 35, 47, 50, 55, 56, 58, 61, 68, 75, 76, 83, 86 e 87).\nIl precedente record apparteneva all'australiano Archie Thompson (13 reti). "}
{"id": "1638099", "revid": "1149807", "url": "https://it.wikipedia.org/wiki?curid=1638099", "title": "Eyecatch", "text": "Un \u00e8 una scena o illustrazione usata per dare inizio e fine ad un'interruzione pubblicitaria in un programma televisivo giapponese, usato specialmente negli anime e nei tokusatsu. In Giappone, il termine eyecatch indica qualsiasi bumper pubblicitario.\nGli eyecatch in genere durano dai 2 ai 5 secondi, spesso nei programmi per bambini si presentano pi\u00f9 lunghi e pi\u00f9 elaborati mentre nei programmi per adulti possono consistere semplicemente in uno sfondo nero con il logo del programma.\nEyecatch in Italia.\nIn Italia vengono quasi sempre rimossi nella trasmissione televisiva o lasciati solo per la pubblicazione in VHS/DVD/Blu-ray; infatti in Italia, per la legge 223 del 6 agosto 1990 vige il divieto di trasmettere pubblicit\u00e0 durante i cartoni animati; tale normativa \u00e8 stata in seguito modificata dalla legge 122 del 30 aprile 1998, restringendo il divieto ai soli programmi per bambini inferiori ai 30 minuti di durata. Attualmente vi \u00e8 discordanza tra le emittenti televisive riguardo alla possibilit\u00e0 di trasmettere pubblicit\u00e0 durante i cartoni animati; in generale ci\u00f2 non avviene e, di conseguenza, viene rimossa la maggior parte degli eyecatch presenti nei cartoni animati trasmessi in TV.\nFanno eccezione alcuni anime in cui gli eyecatch vengono mantenuti, nonostante non siano interrotti dalla pubblicit\u00e0, perch\u00e9 importanti per dare informazioni sulla trama, come quelli di \"Death Note\", e altri anime in cui vengono mantenuti comunque, come \"Sfondamento dei cieli Gurren Lagann\", \"Soul Eater\", \"Cardfight!! Vanguard\" e \"Dragon Ball Z\" (per quest'ultimo furono mantenuti soltanto per alcuni episodi dell'arco di Freezer).\nEsistono inoltre dei casi particolari presenti nelle versioni internazionali di alcuni anime importati in Italia, come ad esempio \"Beyblade Burst\", il quale ha degli eyecatch differenti da quelli della versione originale giapponese, e \"Battle B-Daman\" che mostra un solo eyecatch anzich\u00e9 dei consueti due, spostandolo in un punto diverso dalla met\u00e0 dell'episodio; anche in questa occasione, le immagini mostrate sono differenti dalla versione originale e viene riutilizzato un breve spezzone tratto dalla sigla iniziale giapponese della serie. Altro caso particolare \u00e8 quello di \"Power Stone\" che ne presentava addirittura tre, sempre diversi dagli originali, i quali mostravano delle brevi scene tratte dalla prima sigla di chiusura giapponese oppure direttamente dagli episodi, i quali venivano impiegati dopo il riassunto degli eventi precedenti, a met\u00e0 della trasmissione e prima della sigla finale.\nNelle prime trasmissioni su Rete 4 di \"Sailor Moon\", precisamente delle serie \"S\", \"SuperS\" e \"Sailor Stars\", furono mantenuti gli eyecatch a met\u00e0 episodio, anche se con delle modifiche atte a non far vedere i kanji presenti su di essi e con l'accompagnamento della voce di uno dei personaggi che recitava una breve frase. Nelle repliche successive invece furono regolarmente rimossi e poi reinseriti nei DVD editi da Dynit, dove per\u00f2 erano presenti nella loro versione originale priva di voci aggiuntive o tagli video.\nNella serie \"Pok\u00e9mon\" gli eyecatch sono stati mantenuti anche nell'edizione internazionale, tuttavia nella versione italiana sono stati tagliati tranne che nell'episodio 204; successivamente sono stati reintegrati a partire dall'arco narrativo di \"Nero e Bianco\" in poi dove vengono regolarmente doppiati in italiano.\nNella versione pubblicata in DVD da Mondo Home Entertainment ed in quella trasmessa dalla televisioni locali di \"Love Hina\", venne mantenuta l'immagine dell'eyecatch posta a met\u00e0 dell'episodio ma con una breve transazione, contrariamente l'edizione trasmessa su Man-ga nel 2018 e quella home video edita da Yamato Video lasciavano la sequenza originale priva di modifiche.\nUn caso singolare invece riguarda la prima serie di \"Yui - Ragazza virtuale\", dove sono stati mantenuti e doppiati in italiano solo per alcuni episodi, in quanto si trattava di strisce a fumetti, mentre quelli della seconda serie furono tagliati.\nInteressante \u00e8 stato il riutilizzo degli eyecatch fatto da Telemontecarlo durante la prima trasmissione delle prime serie di \"Ranma \u00bd\", dove venivano riciclati e usati per introdurre le anticipazioni degli episodi.\nUn altro caso simile fu quello di \"Lisa e Seya - Un solo cuore per lo stesso segreto\" dove vennero riutilizzati per mostrare il titolo dell'episodio."}
{"id": "1638100", "revid": "1442080", "url": "https://it.wikipedia.org/wiki?curid=1638100", "title": "Analisi del pericolo", "text": "L'analisi del pericolo (\"Hazard Analysis\" in inglese) \u00e8 un processo utilizzato per analizzare i pericoli, i cui risultati passano attraverso la loro identificazione, la loro inaccettabilit\u00e0, e la selezione di metodi per controllarli o eliminarli. Il termine \u00e8 usato in molte discipline, tra cui avionica, ingegneria chimica e ingegneria della sicurezza.\nL'analisi del pericolo \u00e8 composta da varie fasi:\nRischio e pericolo.\nUn rischio (\"risk\") \u00e8 definito dalla FAA, come una \"Condizione, evento, o circostanza che potrebbe condurre o a contribuire ad un fatto imprevisto o indesiderabile\". Di rado un unico rischio \u00e8 causa di un incidente; pi\u00f9 spesso, un incidente si verifica come risultato di una sequenza di cause. Un'analisi del rischio deve considerare lo stato del sistema, tra cui l'ambiente in cui opera, i guasti e i malfunzionamenti.\nIn alcuni casi i pericoli per la sicurezza possono essere eliminati, ma nella maggior parte dei casi \u00e8 necessario accettare l'esistenza di un pericolo potenziale per la sicurezza. Per poter quantificare prima i \"costi\" derivanti dal verificarsi di un incidente, devono essere analizzate le potenziali conseguenze di un incidente e la probabilit\u00e0 che avvenga. \nPer valutare praticamente un rischio potenziale \u00e8 necessario costruire una tabella in cui viene indicata la probabilit\u00e0 di accadimento che possa verificarsi, e le valutazioni della magnitudine delle sue possibili conseguenze .\nI rischi che ricadono in un livello di costo inaccettabile vanno in qualche modo \"corretti\" onde diminuire la frequenza e/o ridurre i danni previsti, a volte attraverso una revisione dello stesso processo produttivo.\nPer esempio, in avionica, quando un processo \u00e8 composto anche da una parte software, lo sviluppo deve sottostare alle regole imposte dalla certificazione di sicurezza DO-178B. Analogamente per l'elettronica si devono seguire le regole imposte dalla certificazione di sicurezza DO-254. La gravit\u00e0 delle conseguenze identificate dall'analisi del rischio definisce il livello di criticit\u00e0 di un software. Nella certificazione di sicurezza DO-178B vengono definiti 5 livelli di rischio, corrispondenti al rischio di causare danni \"catastrofici\" , fino a \"nessun effetto sulla sicurezza\" "}
{"id": "1638103", "revid": "225501", "url": "https://it.wikipedia.org/wiki?curid=1638103", "title": "Hazard analysis", "text": ""}
{"id": "1638104", "revid": "225501", "url": "https://it.wikipedia.org/wiki?curid=1638104", "title": "Ingegneria del processo", "text": ""}
{"id": "1638107", "revid": "125744989", "url": "https://it.wikipedia.org/wiki?curid=1638107", "title": "Robert Ford", "text": "Biografia.\nFiglio di James Thomas Ford (1813-1884) e Mary Ann Bruin (1819-1871), giovane di sette fratelli. Da giovane, Ford inizi\u00f2 ad ammirare Jesse James per i suoi precedenti nella guerra civile e per le sue imprese criminali, arrivando infine a incontrarlo nel 1880 all'et\u00e0 di 18 anni.\nL'assassinio di Jesse James.\nIl 3 aprile 1882, dopo aver mangiato, Jesse James, Robert Ford, neo-membro della sua banda, e il fratello Charlie Ford, ormai a sua volta entrato nelle grazie di Jesse, erano in camera da letto. Era una mattina molto afosa Jesse si tolse il cinturone con i due revolver, gettandoli sul letto e coprendoli con il cappotto; lo fece perch\u00e9 le finestre e le porte erano aperte per il caldo e non voleva che la gente che passava per strada si insospettisse troppo vedendolo armato anche in casa. Jesse, dopo essersi accorto che un quadro appeso al muro di casa sua era storto, sal\u00ec su una sedia per raddrizzarlo.\nI due fratelli, che erano alle sue spalle, ne approfittarono, dato che quella era l'unica occasione per poterlo uccidere: estrassero i revolver e li puntarono alle sue spalle, ma solo Robert Ford spar\u00f2 un colpo, diretto alla nuca, utilizzando una Smith&amp;Wesson Schofield calibro. 45 nichelata e con manico in madreperla regalatagli dallo stesso Jesse. Pare che avesse ricevuto l'incarico dai Pinkerton, i pi\u00f9 famosi detective dell'epoca e da tempo alla caccia del famoso bandito fino a quel momento inafferrabile.\nBiopic.\nIspirato al rapporto tra Jesse James e Robert Ford nel 2007 usc\u00ec il film \"L'assassinio di Jesse James per mano del codardo Robert Ford\" diretto da Andrew Dominik, prodotto da Ridley Scott e da Brad Pitt, che nel film interpreta la parte del fuorilegge. Casey Affleck invece \u00e8 Robert Ford, interpretazione che gli ha valso la nomitation ai Golden Globe e agli Oscar."}
{"id": "1638110", "revid": "1494169", "url": "https://it.wikipedia.org/wiki?curid=1638110", "title": "Bersaglio mobile", "text": ""}
{"id": "1638111", "revid": "216538", "url": "https://it.wikipedia.org/wiki?curid=1638111", "title": "Film di 007", "text": ""}
{"id": "1638112", "revid": "110157", "url": "https://it.wikipedia.org/wiki?curid=1638112", "title": "Distretto di Dzier\u017coni\u00f3w", "text": "Il distretto di Dzier\u017coni\u00f3w (in polacco powiat dzier\u017coniowski) \u00e8 un distretto polacco appartenente al voivodato della Bassa Slesia.\nGeografia antropica.\nSuddivisioni amministrative.\nIl distretto comprende 7 comuni."}
{"id": "1638115", "revid": "767487", "url": "https://it.wikipedia.org/wiki?curid=1638115", "title": "Olivia Lewis", "text": "Ha partecipato 11 volte consecutive al Malta Song for Europe, festival dal quale viene selezionata la canzone maltese all'Eurovision Song Contest. Nel 2004, 2005, 2006 ha raggiunto il secondo posto con le canzoni \"Take a Look\", \"Deja vu\" e \"Spare a Moment\". Nel 2007 lei ha finalmente vinto con la canzone \"Vertigo\", ma non ha potuto partecipare all'Eurovision Song Contest poich\u00e9 l'anno precedente Malta si era piazzata ultima con \"I Do\" di Fabrizio Faniello ed era stata tenuta ad affrontare un turno eliminatorio nel quale si \u00e8 piazzata 25\u00aa. Solo tre paesi hanno dato punti a \"Vertigo\": 6 punti dall'Albania, 2 dal Regno Unito e il massimo di 7 punti dalla Turchia.\nLewis ha cominciato a cantare da quando era bambina e ha partecipato in diversi festival musicali. I suoi generi preferiti sono la musica pop, il jazz e anche la musica soul."}
{"id": "1638117", "revid": "1750468", "url": "https://it.wikipedia.org/wiki?curid=1638117", "title": "Vincenzo Julia", "text": "Biografia.\nJulia nacque da Antonio e da Maria Giuseppa Bals\u00e0no. Ricevette la prima educazione da parte del padre, poi fu accolto nel biennio 1848-9 dall'Istituto Molinari di Acri; in seguito si spost\u00f2 a Roggiano, dove fu allievo dello zio materno che lo segu\u00ec nel biennio successivo al seminario di San Marco Argentano, dove Julia concluse gli studi umanistici. Dopo una breve interruzione, lo scrittore prosegu\u00ec nel 1855 dedicandosi allo studio del diritto, formazione che prosegu\u00ec a Cosenza sotto la guida di Luigi Focaracci fino a quando interruppe gli studi 1860.\nDopo una breve esperienza come avvocato, si dedic\u00f2 per dieci anni all'insegnamento affiancando l'attivit\u00e0 di docente a quella di poeta e letterato. Nel 1864 spos\u00f2 Gabriella Fusari, da cui ebbe quattro figli, rimanendo vedovo nel 1872. Dieci anni dopo gli fu assegnata una cattedra per l'insegnamento di Lettere presso un liceo di Cosenza, ma dovette rifiutare la nomina a causa delle responsabilit\u00e0 e della cura nei confronti dei figli. A met\u00e0 degli anni ottanta Julia fu per due anni direttore del \"Telesio\", periodico culturale sul quale intervennero significativi scritti di intellettuali calabresi fra i quali Francesco Fiorentino.\nStrinse grande amicizia con Vincenzo Padula, specialmente nei suoi ultimi anni di vita trascorsi ad Acri e segnati dalla malattia, e dopo la morte dell'amico nel 1893 gli dedic\u00f2 una \"Monografia\" rimasta incompiuta.\nJulia mor\u00ec ad Acri nel 1894.\nLe opere.\nLa temperie culturale in ambito locale vedeva la difficolt\u00e0 della Calabria a integrarsi nella nuova entit\u00e0 politica. Area essenzialmente contadina, la regione aveva una classe dirigente che preferiva assoggettarla al clientelismo e alla sua arretratezza piuttosto che metterla al passo con zone del Paese pi\u00f9 avanzate e progredite; perci\u00f2 il mondo intellettuale d'avanguardia, deluso dalle speranze del 1848 e conscio del sottosviluppo, si volse verso il positivismo e il socialismo.\nJulia, come i poeti della sua generazione, visse tra il tardo romanticismo e l'affermarsi delle innovative correnti costituite dal naturalismo e dal verismo, nella scia di Giosu\u00e8 Carducci e Giovanni Verga. Le contraddizioni della sua epoca lo formarono come un intellettuale spiritualista che rifiutava il materialismo e in parte il mondo contemporaneo, e d'altra parte un sostenitore degli ideali socialisti, del riscatto delle masse disagiate e della glorificazione del passato della Calabria \u2013 a partire dall'assedio degli Aragonesi nel 1462 \u2013 e dei suoi conterranei coevi illustri, fra i quali Biagio Miraglia, Vincenzo Padula, Sertorio Quattromani, Felice Tocco, oltre a Tommaso Campanella. Accostatosi in un primo tempo al misticismo di Gioberti, a met\u00e0 degli anni settanta si convert\u00ec al verismo, alla ricerca del pragmatismo e di un modello di poesia di alto civismo che lo stesso Julia proclama nei suoi \"Sonetti e liriche\" (1884). In quest'opera, il poeta parte dai miti popolari e dalle ballate della tradizione romantica per marcare orgogliosamente la storia della sua terra.\nConsiderato il padre della letteratura calabrese, si interess\u00f2 alle origini della cultura letteraria della regione analizzando anche alcune opere a lui precedenti. Il suo impegno regionalistico si concretizz\u00f2 nel 1888 in uno studio su Vincenzo Selvaggi, nel quale si individuava un collegamento fra le opere del poeta cinquecentesco Galeazzo di Tarsia e le produzioni romantiche dell'Ottocento. Vi fu poi un saggio inedito (e pubblicato solo nel 1981) su Vincenzo Padula e un esame delle liriche riferibili all'Accademia Cosentina.\nLo scrittore calabrese seppe per\u00f2 spaziare oltre i confini delle sue terre, fino a richiamare John Milton nel suo scritto dedicato a Padula. Oltre a uno studio su Vincenzo Monti del 1892, Julia produsse dei lavori anche su Mazzini, Alessandro Poerio, Cesare Correnti, legati dall'attenzione alle tematiche relative al Risorgimento e perci\u00f2 in convergenza con il proprio pensiero, che dal punto di vista della poetica si richiama ai modelli che il letterato individua in Leopardi, Berchet e Giusti, oltre che in Prati.\nBibliografia.\nAntonio Piromalli, \"La letteratura calabrese, vol. I\", Luigi Pellegrini Editore, Cosenza, 1996"}
{"id": "1638123", "revid": "120351627", "url": "https://it.wikipedia.org/wiki?curid=1638123", "title": "Nikola Jovanovi\u0107", "text": "Carriera.\nDalle giovanili del Mladost Podgorica a quelle della Stella Rossa di Belgrado, con cui debutta in prima squadra contro il Vardar a Skopje nel marzo 1972 e di cui diviene, nel corso degli anni, un'importante pedina nel ruolo di terzino destro, contribuendo alla vittoria di due campionati e al raggiungimento della finale di Coppa UEFA del 1979.\nSalta l'intera stagione 1974-75 a causa di un grave infortunio e quella successiva per gli obblighi di leva. \nNel gennaio del 1980 si trasferisce in Inghilterra, al Manchester United, dove non riesce a sfondare, a causa anche di un altro grave infortunio, chiudendo la carriera nel 1983, non prima di aver giocato, in prestito, il campionato 1981-1982 con il Budu\u0107nost Titograd.\nCon la Nazionale jugoslava vanta 7 presenze e la partecipazioni ai Mondiali del 1982."}
{"id": "1638124", "revid": "287204", "url": "https://it.wikipedia.org/wiki?curid=1638124", "title": "Nikola Jovanovic", "text": ""}
{"id": "1638127", "revid": "962319", "url": "https://it.wikipedia.org/wiki?curid=1638127", "title": "Baseball ai Giochi olimpici", "text": " \nIl baseball fu presente in 5 edizioni dei giochi olimpici entrando a far parte del programma ufficiale delle Olimpiadi da Barcellona '92. Precedentemente il baseball \u00e8 stato presente nel programma di alcuni Giochi Olimpici come esibizione: la prima apparizione risale a Stoccolma 1912. Il torneo Olimpico di Baseball \u00e8 riservato agli atleti uomini, mentre le donne si affrontano nel torneo di Softball. Nel luglio 2005 il CIO ha decretato l'esclusione dall'Olimpiade di Londra 2012. Dopo l'assenza anche da Rio '16, nel 2016 il CIO ha deciso di far rientrare il baseball nelle discipline olimpiche per i soli Giochi di Tokyo 2020.\nMedagliere.\nAggiornato a Tokyo 2020.\nNazioni partecipanti.\nLe seguenti 18 nazionali hanno preso parte una o pi\u00f9 volte alle Olimpiadi. Il numero nella tabella indica la posizione finale di ogni squadre in ogni torneo."}
{"id": "1638128", "revid": "122333916", "url": "https://it.wikipedia.org/wiki?curid=1638128", "title": "Hockey su prato ai Giochi olimpici", "text": "L'hockey su prato fu introdotto per la prima volta ai Giochi olimpici di Londra 1908 unicamente come sport maschile; da Amsterdam 1928 diventa stabilmente uno sport olimpico e da allora fino a Melbourne 1956 si registra un dominio ininterrotto della nazionale indiana, che \u00e8 riuscita a conquistare sempre l'oro. Da Mosca 1980 si svolge anche il torneo femminile.\nMedagliere.\nAggiornati a Tokyo 2020.\nIn corsivo le nazioni (o le squadre) non pi\u00f9 esistenti."}
{"id": "1638131", "revid": "122691631", "url": "https://it.wikipedia.org/wiki?curid=1638131", "title": "Pallamano ai Giochi olimpici", "text": "La pallamano \u00e8 tra le discipline pi\u00f9 presenti ai giochi olimpici estivi.\nLa prima edizione del torneo di pallamano si tenne in occasione dei Giochi di Berlino 1936, riservata a rappresentative maschili e giocata col formato di squadre da 11 giocatori e all'aperto. Poi, la pallamano venne tolta dal programma olimpico e reintrodotta nel formato di squadre da 7 giocatori e giocata al chiuso in occasione dei Giochi di Monaco di Baviera 1972 per gli uomini e dei Giochi di Montreal 1976 per le donne.\nStoria.\nIl gioco della pallamano nacque in Europa sul finire del XIX secolo, nell'ottobre 1917 vennero codificate le regole del gioco e nel successivo mese di dicembre venne disputata a Berlino la prima partita ufficiale. Nel corso della 26\u00aa sessione del CIO, tenutasi a Monaco di Baviera nell'aprile 1927, il membro irlandese del CIO, John Joseph Keane, propose l'inserimento della pallamano nel programma olimpico dei Giochi di Los Angeles 1932, ma la proposta non venne accolta. Nel 1930 nel corso del congresso olimpico, tenutosi a Berlino, venne deciso di inserire la pallamano nel programma olimpico dei Giochi di Berlino 1936. La pallamano al torneo olimpico del 1936 era giocata da squadre composte da 11 giocatori e su un campo in erba all'aperto. Vi parteciparono sei squadre nazionali maschili e la medaglia d'oro venne vinta dalla .\nNel corso della 44\u00aa sessione del CIO, tenutasi a Roma nell'aprile 1949, la proposta di inserire la pallamano nella lista degli sport obbligatori per i Giochi estivi venne rifiutata. Nel corso della 64\u00aa sessione del CIO, tenutasi a Madrid nell'ottobre 1965, venne deciso l'aumento degli sport del programma olimpico a 21 a partire dai Giochi di Monaco di Baviera 1972, e la pallamano venne inserita in questa lista. Ai Giochi olimpici del 1972 la pallamano venne giocata nel formato con squadre composte da 7 giocatori e in un palazzetto dello sport. Vi presero parte ben 16 squadre nazionali maschili e la medaglia d'oro and\u00f2 alla . Nello stesso anno la 73\u00aa sessione del CIO, tenutasi proprio a Monaco di Baviera, decise l'introduzione del torneo femminile a partire dai Giochi di Montreal 1976. Al torneo olimpico del 1976 presero parte 11 squadre nazionali maschili e 6 femminili, e le medaglie d'oro di entrambi i tornei andarono all'.\nIl numero di squadre nazionali partecipanti crebbe fino a 12 per le rappresentative maschili gi\u00e0 ai Giochi di Mosca 1980, mentre per le donne il numero di partecipanti crebbe progressivamente con le varie edizioni, raggiungendo le 12 nazionali partecipanti ai Giochi di Pechino 2008. Gli anni ottanta videro un generale dominio delle nazionali dell'Europa dell'Est, con un progressivo spostamento delle medaglie verso le rappresentative dell'Europa occidentale nel corso degli anni novanta. La sola nazionale femminile della Corea del Sud \u00e8 stata in grado di rompere il dominio di vittorie delle nazionali europee, vincendo due tornei olimpici successivi nel 1988 e nel 1992. Inoltre, la nazionale femminile della Danimarca \u00e8 stata l'unica a vincere il torneo olimpico per tre edizioni consecutive.\nMedagliere.\nAggiornati ai .\nIn corsivo le nazioni (o le squadre) non pi\u00f9 esistenti."}
{"id": "1638133", "revid": "1442080", "url": "https://it.wikipedia.org/wiki?curid=1638133", "title": "Pallanuoto ai Giochi olimpici", "text": "La pallanuoto fa parte del programma olimpico fin dai Giochi della II Olimpiade, svolti a Parigi nel 1900. Nelle prime due edizioni non presero parte al torneo delle rappresentative nazionali, ma uno o pi\u00f9 club che rappresentavano la propria nazione. Quattro dei primi cinque titoli furono vinti dalla , mentre dal 1932 in poi \u00e8 iniziato il predominio dell', vincitrice di quindici medaglie in venti partecipazioni, di cui nove d'oro. La squadra detentrice del titolo olimpico maschile \u00e8 la Serbia, gli Stati Uniti invece detengono il titolo femminile, che viene assegnato solamente dall'edizione del 2000.\nNella lunga storia dei Giochi olimpici, sono stati organizzati 28 tornei maschili e 6 tornei femminili a cui hanno preso parte diciannove diverse nazioni.\nTorneo maschile.\nMedagliere.\nAggiornato a .\nTorneo femminile.\nMedagliere.\nAggiornato a .\nMedagliere complessivo.\nAggiornato a ."}
{"id": "1638134", "revid": "962319", "url": "https://it.wikipedia.org/wiki?curid=1638134", "title": "Softball ai Giochi olimpici", "text": "Il Softball \u00e8 stato presente in quattro edizioni dei Giochi olimpici (1996, 2000, 2004 e 2008).\nDopo essere stato escluso dai Giochi di e , \u00e8 rientrato come sport olimpico per una sola edizione a Tokyo 2020.\nIl softball alle Olimpiadi \u00e8 riservato alle donne, mentre gli uomini partecipano al torneo di baseball.\nPrima dell'interruzione del 2012-2016 il torneo era composto da 8 squadre, mentre nell'edizione di Tokyo 2020 le squadre presenti sono state 6.\nAlbo d'oro.\nAlbo d'oro aggiornato a Tokyo 2020\nMedagliere.\nAggiornato a Tokyo 2020\nPartecipanti.\nLe seguenti 14 nazionali hanno preso parte una o pi\u00f9 volte alle Olimpiadi. Il colore di sfondo nei riquadri indica la medaglia vinta in quella edizione "}
{"id": "1638135", "revid": "1542020", "url": "https://it.wikipedia.org/wiki?curid=1638135", "title": "Sal Buscema", "text": "Biografia.\nNato nel quartiere di Brooklyn, a New York, figlio di immigrati italiani originari di Pozzallo, Sal Buscema inizi\u00f2 la sua carriera a met\u00e0 degli anni sessanta come inchiostratore dei disegni del fratello maggiore John e per i successivi trent'anni \u00e8 stato uno degli artisti pi\u00f9 prolifici della Marvel. I suoi lavori pi\u00f9 noti sono legati a \"Capitan America\" (con l'autore Steve Englehart), a \"L'incredibile Hulk\" (con Len Wein, Roger Stern e Bill Mantlo), ai \"Difensori\" (con Wein e Steve Gerber) ed ai vari titoli legati all'Uomo Ragno (con Gerry Conway e J.M. DeMatteis); da notare la serie di pi\u00f9 di cento numeri consecutivi, dal 1988 al 1996, del titolo \"Spectacular Spider-Man\" che ha disegnato ed inchiostrato.\nA differenza di altri artisti della Silver Age, lo stile di Buscema si \u00e8 evoluto verso toni pi\u00f9 cupi ed i look pi\u00f9 spigolosi, spesso usati all'inizio degli anni novanta.\nBuscema inchiostr\u00f2 abitualmente i propri disegni a partire dalla fine degli anni settanta. All'inizio degli anni novanta, torn\u00f2 ad inchiostrare anche disegni di altri artisti, da ricordare la serie di numeri dei \"Fantastici Quattro\" disegnata dal fratello John su storie di Steve Englehart. La sua capacit\u00e0 di rispettare scadenze stringenti e produrre velocemente ha fatto s\u00ec che oltre ai suoi lavori regolari, fosse incaricato spesso di disegnare o di inchiostrare molti numeri \"fill-in\" per la Marvel.\nA met\u00e0 degli anni novanta Buscema si ritir\u00f2 in una sorta di semi-pensionamento. I suoi lavori negli anni duemila includono alcune inchiostrature di \"Spider-Girl\" (dal numero 59 al 100) su storie di Tom DeFalco. Ha inoltre ripreso ad inchiostrare la serie da quando \u00e8 stata rilanciata col numero 1 negli Stati Uniti come \"Amazing Spider-Girl\".\nAttualmente Buscema risiede nella Contea di Fairfax in Virginia con la moglie Joan e tre figli."}
{"id": "1638139", "revid": "1149807", "url": "https://it.wikipedia.org/wiki?curid=1638139", "title": "Gun \u00d7 Sword", "text": ", conosciuto da alcuni fan come GXS, \u00e8 una serie anime di 26 puntate diretta da Gor\u014d Taniguchi e prodotta dall'AIC A.S.T.A, che \u00e8 iniziata ad essere trasmessa negli schermi nipponici nel luglio del 2005. La serie ha avuto come character design Takahiro Kimura, le musiche sono di K\u014dtar\u014d Nakagawa, oltre ad altri molteplici collaboratori.\nTrama.\nLa storia segue il protagonista, Van, un cowboy che vive in un luogo con ambientazioni miste futuristiche e da farwest, alla ricerca della sua vendetta. Tempo addietro egli viveva felice con sua moglie ma lei venne uccisa da un uomo, un uomo con una mano artificiale, che Van chiama \"mano d'artiglio\". Nei suoi viaggi il ragazzo incontra altri personaggi tutti mossi da un desiderio di vendetta, trovandosi alla fine contro la squadra dell'assassino, dove tutti credono fermamente in lui e lo seguono in un suo oscuro piano. Le sfide presenti nell'anime vengono condotte su dei robot che seguono il comando dei piloti. I pi\u00f9 importanti prendono il nome di un giorno della settimana.\nDiffusione.\nLa serie ha avuto una prima edizione in lingua inglese curata da Sony con il titolo di \"Gun X Sword\" per poter essere distribuita in tutta la zona del sudest asiatico. In seguito la serie \u00e8 stata distribuita nell'America del nord, in Australia e in Inghilterra grazie a Madman Entertainment. Attualmente \u00e8 inedita in Italia.\nEpisodi.\nLa serie \u00e8 stata prodotta in 26 episodi, tuttora inediti in Italia."}
{"id": "1638140", "revid": "107637759", "url": "https://it.wikipedia.org/wiki?curid=1638140", "title": "Labrador (regione)", "text": "Il Labrador (anche Costa del Labrador) \u00e8 una regione del Canada Atlantico. Insieme con l'isola di Terranova, da cui \u00e8 separato dallo Stretto di Belle Isle, costituisce la provincia di Terranova e Labrador. La regione \u00e8 parte della ben pi\u00f9 grande Penisola del Labrador.\nLa popolazione del Labrador \u00e8 di soli 27.197 abitanti (censimento 2016), compresi un 30% che fanno parte di alcuni popoli aborigeni, quali Inuit, Innu, e M\u00e9tis. La densit\u00e0 \u00e8 bassissima, poich\u00e9 il Labrador ha una superficie (comprese le piccole isole prospicienti e le acque interne) di 294.330\u00a0km\u00b2, all'incirca la dimensione dell'Italia. Escluse le acque, le terre si estendono per 269.073,30\u00a0km\u00b2. L'ex capitale \u00e8 Battle Harbour.\nIl nome \"Labrador\" \u00e8 uno dei pi\u00f9 antichi nomi di origine europea del Canada, al pari di \"Terranova\". Deriva dal nome dell'esploratore portoghese Jo\u00e3o Fernandes Lavrador (1453 - 1505) che raggiunse queste terre nel 1498.\nLa maggior parte dei primi insediamenti non aborigeni avevano la funzione di villaggi per i pescatori, missioni o avamposti per il commercio delle pellicce; a questi oggi si sono aggiunti altri richiami di natura economica, fra cui le miniere di ferro e lo sviluppo idroelettrico, oltre che le installazioni di tipo militare. \nUn tempo le difficolt\u00e0 dei collegamenti marittimi a queste latitudini e la mancanza di infrastrutture di trasporto scoraggiavano qualsiasi tipo di insediamento. Le prime missioni di tipo religioso sono datate 1760.\nLa Compagnia della Baia di Hudson controll\u00f2 questi territori fino al 1870.\nAlla fine dell'Ottocento vi giunse la missione di Wilfred Grenfell."}
{"id": "1638143", "revid": "1793900", "url": "https://it.wikipedia.org/wiki?curid=1638143", "title": "Lago Claire", "text": "Il lago Claire \u00e8 il pi\u00f9 grande lago completamente compreso entro i confini della provincia canadese dell'Alberta. Si trova all'interno del Parco nazionale Wood Buffalo, a ovest del lago Athabasca, lago pi\u00f9 grande ma parzialmente nel territorio del Saskatchewan.\nTra gli immissari del lago i principali sono i fiumi Birch e McIvor. Le acque del Claire poi si versano verso il fiume Peace."}
{"id": "1638144", "revid": "584834", "url": "https://it.wikipedia.org/wiki?curid=1638144", "title": "Piccolo Lago degli Schiavi", "text": "Il Piccolo Lago degli Schiavi \u00e8 il terzo lago per dimensione della provincia canadese dell'Alberta. Situato nei territori a Nord-Ovest della citt\u00e0 di Edmonton, ha una superficie di 1.168\u00a0km\u00b2. Ha una lunghezza di oltre 100\u00a0km, e il punto pi\u00f9 largo misura circa 15\u00a0km. Dal lago sfocia il fiume Lesser Slave.\nVista la sua posizione \u00e8 sulle principali rotte degli uccelli migratori."}
{"id": "1638145", "revid": "1793900", "url": "https://it.wikipedia.org/wiki?curid=1638145", "title": "Lago Bistcho", "text": "Il lago Bischo \u00e8 uno dei principali laghi della provincia canadese dell'Alberta. Si trova nel bacino idrografico del fiume Liard, nelle regioni settentrionali della provincia ed ha una superficie di 413 km\u00b2.\nLe acque che escono dal lago si dirigono verso il Mare di Beaufort.\nNelle vicinanze del Bischo sono presenti alcune riserve indiane: Jackfish Point 213 e Bistcho Lake 214."}
{"id": "1638146", "revid": "1793900", "url": "https://it.wikipedia.org/wiki?curid=1638146", "title": "Lago Utikuma", "text": "Il lago Mackenzie \u00e8 un lago delle regioni centro-settentrionali. \u00c8 situato 30 km a Nord del Piccolo Lago degli Schiavi. \nHa una superficie di 288 km\u00b2.\nSulle rive nord del lago sono presenti alcune riserve indiane."}
{"id": "1638147", "revid": "442848", "url": "https://it.wikipedia.org/wiki?curid=1638147", "title": "Lago Cold", "text": "Il lago Cold \u00e8 un lago sul confine delle province canadesi dell'Alberta e del Saskatchewan. \nHa una superficie di 373 km\u00b2, e una profondit\u00e0 massima di 99 metri. Si trova nelle aree protette del \"Cold Lake Provincial Park\" nell'Alberta e del Meadow Lake Provincial Park nel Saskatchewan\nSulle rive del lago sono presenti alcune riserve indiane: \"The Cold Lake 149 A e B\" della Cold Lake First Nations."}
{"id": "1638148", "revid": "1793900", "url": "https://it.wikipedia.org/wiki?curid=1638148", "title": "Lac La Biche", "text": "Il Lac la Biche \u00e8 un lago della provincia canadese dell'Alberta. Dal lago, che ha una superficie di 236 km\u00b2, di cui 3,2 di isolotti, esce il fiume La Biche. Sulle rive si trova la cittadina di Lac la Biche."}
{"id": "1638149", "revid": "1442080", "url": "https://it.wikipedia.org/wiki?curid=1638149", "title": "Zareh Baronian", "text": "Zareh Baronian ha il ruolo di archimandrita mitroforo della Chiesa apostolica armena di Bucarest. Ha coperto il ruolo di parroco della Cattedrale e Vicario della Arciscopia armena tra gli anni 1965-2001.\nBiografia.\nZareh Baronian nacque con il nome di battesimo Hagop il 2 ottobre 1941 a Bucarest, in una famiglia di insegnanti e teologi. Suo padre era professore presso la Scuola Armena di Bucarest, mentre la madre, Haiguhi, era insegnante di lingua armena e tedesca nelle scuole elementari. Dopo la Scuola Elementare Armena di Bucarest, con l'aiuto del Ministero dell'istruzione e su richiesta della Presidenza scolastica, a partire dal 1955, segu\u00ec il Liceo Pedagogico di Erevan; in seguito, tra gli anni 1959-1961, lavor\u00f2 come maestro elementare presso la Scuola Armena di Bucarest.\nNel 1961, in seguito alla proposta del nuovo gerarca dell'Eparchia Armena della Romania, Dirair Mardichian, tenendo conto sia del desiderio personale, che di quello dei genitori e con il supporto del Dipartimento del Culto della Romania, Zareh Baronian fu mandato a Echmiadzin (Armenia) per seguire il corso dell'Accademia presso la Patriarchia Armena.\nNel 1963, il giorno di Santa Croce venne promosso diacono e, con la benedizione del Patriarca Vasken I della Chiesa Armena, segu\u00ec un anno di studi nell'Accademia teologica di Zagorsk (Russia).\nNell'inverno del 1965, sostenne la tesi di laurea e il 10 gennaio dello stesso anno viene promosso geromonaca e cambi\u00f2 il nome da Hagop a Zareh, secondo i cannoni della Chiesa Ortodossa.\nTra il 1967 e il 1970 segu\u00ec i corsi per il dottorato nell'Istituto Teologico Universitario di Bucarest, sezione pratica, sotto l'insegnamento P.C.Pr. Professore Dottor Ene Braniste e nell'anno 1975, sostenne la tesi di dottorato dal titolo \"La liturgia della Chiesa Armena nell'ambito delle liturgie di altri riti liturgici. Studio comparatistico\".\nNel 1969 viene investito archimandrita nella Chiesa San Mesopio di Osagan (Armenia) e dopo due anni, nella Cattedrale Patriarcale di Echimiadzin (Armenia) viene nominato mitroforo, ricevendo la Croce Patriarcale. Nello stesso anno venne premiato con La Croce Patriarcale dalla parte del Patriarca Giustiniano Marina, della Chiesa ortodossa rumena."}
{"id": "1638150", "revid": "484362", "url": "https://it.wikipedia.org/wiki?curid=1638150", "title": "Lago Beaverhill", "text": "Il lago Beaverhill (Cree: amisk-wa-chi-sakhahigan) \u00e8 un lago della provincia canadese dell'Alberta. Si trova 70 km a sud-est della citt\u00e0 di Edmonton. \nHa una superficie di 139 km\u00b2 e una profondit\u00e0 massima di soli 2, 3 metri."}
{"id": "1638151", "revid": "484362", "url": "https://it.wikipedia.org/wiki?curid=1638151", "title": "Lago Calling", "text": "Il lago Calling \u00e8 un lago della provincia canadese dell'Alberta. Ha una superficie di 134\u00a0km\u00b2.\nNei pressi del lago \u00e8 presente una riserva indiana: la Baptiste Gambler 183 First Nations della Bigstone Cree Nation."}
{"id": "1638152", "revid": "484362", "url": "https://it.wikipedia.org/wiki?curid=1638152", "title": "Lago Winefred", "text": "Il lago Winefred \u00e8 un lago della provincia canadese dell'Alberta. Ha una superficie di 134 km\u00b2.\nSi trova in una regione desolata tra il lago Cold e la cittadina di Fort McMurray, circondato solo da foreste boreali."}
{"id": "1638153", "revid": "111319", "url": "https://it.wikipedia.org/wiki?curid=1638153", "title": "Nuoto ai Giochi della XXVI Olimpiade - 800 metri stile libero femminili", "text": "Hanno partecipato alle batterie di qualificazione 29 atlete: le prime 8 si sono qualificate per la finale.\nFinale.\n25 luglio 1996"}
{"id": "1638154", "revid": "111319", "url": "https://it.wikipedia.org/wiki?curid=1638154", "title": "Nuoto ai Giochi della XXVI Olimpiade - 1500 metri stile libero maschili", "text": "Hanno partecipato alle batterie di qualificazione 27 atleti: i primi 8 si sono qualificati per la finale.\nFinale.\n26 luglio 1996"}
{"id": "1638166", "revid": "125316745", "url": "https://it.wikipedia.org/wiki?curid=1638166", "title": "Mariano Laurenti", "text": "Carriera.\nEsord\u00ec come aiuto regista negli anni cinquanta, affiancando professionisti come Mauro Bolognini, Mario Mattoli, Camillo Mastrocinque, Dino Risi e Steno, quest'ultimo figura principale della sua formazione artistica. Negli anni divenne rappresentante prima dei musicarelli, poi regista della coppia Franco Franchi e Ciccio Ingrassia, orientandosi infine verso la commedia sexy italiana degli anni settanta.\nFu il mentore dell'artista napoletano Nino D'Angelo; ebbe modo di dirigerlo in diversi suoi film. . \u00c8 morto a Gubbio, citt\u00e0 nella quale si era trasferito con la moglie nel 2006, il 6 gennaio 2022, all'et\u00e0 di 92 anni.."}
{"id": "1638170", "revid": "399", "url": "https://it.wikipedia.org/wiki?curid=1638170", "title": "Distretto di Che\u0142mski", "text": ""}
{"id": "1638178", "revid": "30610", "url": "https://it.wikipedia.org/wiki?curid=1638178", "title": "Modello di Mealy", "text": ""}
{"id": "1638183", "revid": "30610", "url": "https://it.wikipedia.org/wiki?curid=1638183", "title": "Modello di Moore", "text": ""}
{"id": "1638191", "revid": "729019", "url": "https://it.wikipedia.org/wiki?curid=1638191", "title": "Livre parisis", "text": "La livre parisis (livre \u2014 cio\u00e8 lira \u2014 di Parigi) \u00e8 stata una delle monete standard ed un'unit\u00e0 di conto della Francia.\nA differenza delle \"livre tournois\", che era divisa in 20 \"soldi\" ognuno di 12 \"denari\", la livre parisis era divisa in 20 soldi ognuno di 15 denari; ci\u00f2 significa che la livre parisis valeva 25 sol tournois (cio\u00e8 la livre tournois valeva 4/5 della livre parisis: 1 livre parisis = 1,25 livre tournois).\nPrima che l'Angi\u00f2, la regione intorno a Tours, passasse sotto la corona con Filippo II di Francia nel 1203, la livre parisis era stata la moneta ufficiale della dinastia capetingia. Termin\u00f2 di esistere come moneta reale sotto Luigi IX e la livre tournois sostitu\u00ec la livre parisis come unit\u00e0 di conto. Nonostante ci\u00f2 un'unit\u00e0 di conto basata sulla livre parisis continu\u00f2 ad essere usata nella regione di Parigi e non fu abolita ufficialmente fino al 1667, sotto Luigi XIV."}
{"id": "1638195", "revid": "1573940", "url": "https://it.wikipedia.org/wiki?curid=1638195", "title": "Austraeolis ornata", "text": "Austraeolis ornata () \u00e8 un mollusco nudibranchio della famiglia Facelinidae."}
{"id": "1638196", "revid": "309289", "url": "https://it.wikipedia.org/wiki?curid=1638196", "title": "\u010cerendej", "text": "Il \u010cerendej ( o \u0427\u0451\u0440\u0451\u043d\u0434\u0451\u0439, \"\u010c\u00ebr\u00ebnd\u00ebj\"; in lingua sacha \u0427\u044d\u0440\u044d\u043d\u0434\u044d\u0439, \"\u010c\u0117r\u0117nd\u0117j\") \u00e8 un fiume della Russia siberiana orientale, affluente di sinistra della Lena. Scorre nella Sacha (Jacuzia).\nDescrizione.\nIl fiume, che nasce nella parte meridionale delle Alture della Lena, scorre per lo pi\u00f9 in direzione da ovest a est. La lunghezza del fiume \u00e8 di 226\u00a0km, l'area del suo bacino \u00e8 di 2\u00a0910\u00a0km\u00b2. Sfocia nel fiume Lena a una distanza di 2178\u00a0km dalla sua foce. "}
{"id": "1638197", "revid": "287204", "url": "https://it.wikipedia.org/wiki?curid=1638197", "title": "Cerendej", "text": ""}
{"id": "1638198", "revid": "80339", "url": "https://it.wikipedia.org/wiki?curid=1638198", "title": "Cherendey", "text": ""}
{"id": "1638199", "revid": "126257", "url": "https://it.wikipedia.org/wiki?curid=1638199", "title": "Higurashi no Naku Koro ni", "text": ""}
{"id": "1638202", "revid": "122246", "url": "https://it.wikipedia.org/wiki?curid=1638202", "title": "Villa di Poppea ad Oplontis", "text": ""}
{"id": "1638203", "revid": "29244", "url": "https://it.wikipedia.org/wiki?curid=1638203", "title": "Rizzolia australis", "text": ""}
{"id": "1638205", "revid": "29244", "url": "https://it.wikipedia.org/wiki?curid=1638205", "title": "Flabellina ornata", "text": ""}
{"id": "1638208", "revid": "697352", "url": "https://it.wikipedia.org/wiki?curid=1638208", "title": "Arsenale di Palermo - Museo del mare", "text": "L'Arsenale della Real Marina di Palermo \u00e8 stato un arsenale marittimo, dal 1630 al 1943. Ha sede in via dell'Arsenale, in un'area prospiciente i Cantieri Navali della citt\u00e0.\nIl monumento \u00e8 stato riaperto nel 1997 come spazio museale.\nStoria.\nAll'inizio del XVII secolo l'arsenale della citt\u00e0 sorgeva nell'edificio posto nella odierna Piazza Fonderia, costruito nel 1601 proprio come arsenale per le regie galere, ormeggiate sul fondo del porto della Cala. Dopo poco tempo, in seguito all'espansione del porto di Palermo con la costruzione del nuovo molo pi\u00f9 a nord (1567-1590), si decise di spostare anche l'arsenale in un luogo pi\u00f9 conveniente e spazioso, lasciando al vecchio edificio il ruolo di fonderia per le artiglierie (Real Fonderia alla Cala).\nIl nuovo arsenale, di forma rettangolare, venne costruito tra il 24 gennaio 1621, giorno in cui fu posata la prima pietra, ed il 1630, su progetto dell'architetto palermitano Mariano Smiriglio. La costruzione dell'arsenale si protrasse per circa nove anni e termin\u00f2 sotto il vicereame di Francisco Fern\u00e1ndez de la Cueva duca di Alburquerque. La data \u00e8 testimoniata anche dall'iscrizione in facciata che recita: \"\"Philippi IV Hispan, utrisque Siciliae regis III, auspiciis augustis, navale armamentarium inchoatum, perfectum an. Salutis MDCXXX\" (\"C\"on i felici auspici di Filippo IV di Spagna, III re delle Due Sicilie, l'incompiuto arsenale navale fu completato nell'anno della Redenzione 1630\"\"). \"\nL'edificio, di pianta pressappoco quadrata, presenta una facciata a due piani sul prospetto principale mentre sugli altri tre lati ha il solo piano terreno. Questo \u00e8 costituito da quattro ampi vani coperti va lunghe volte a botte disposti trasversalmente rispetto alla costa, che dovevano ospitare le navi in costruzione o da riparare, circondati ai lati e dietro da una serie di magazzini coperti da volte a crociera. Questa disposizione \u00e8 riconoscibile in facciata, nei quattro grandi fornici al centro del piano terra. Le stanze al piano superiore erano sede degli uffici e appartamenti dell'ammiragliato. Di fronte all'edificio, in corrispondenza dei fornici maggiori, erano disposti quattro scivoli per il varo delle imbarcazioni (oggi scomparsi).\nLa costruzione di unit\u00e0 da guerra della Real Marina del regno di Sicilia continu\u00f2 fino circa al 1770, quando per l'introduzione di tipologie navali pi\u00f9 moderne che non era possibile costruire nell'edificio, l'attivit\u00e0 di costruzione navale si concentr\u00f2 principalmente su naviglio mercantile: polacche, feluche, lance a remi, \"sardare\" e \"alalongare\" (barche per la pesca delle sardine e delle alalunghe). L'edificio mantenne la sua funzione cantieristica fino al 1797, anno in cui fu costruita e varata l'ultima nave mercantile a remi (l'Archimede del mercante Sommariva). Durante questo periodo continu\u00f2 comunque regolare la costruzione di barche cannoniere.\nOltre alle attivit\u00e0 di cantiere avevano luogo nell'arsenale anche alcune attivit\u00e0 del Real Corpo d'Artiglieria. A questo scopo il decreto del 1815 che regola le assegnazioni del corpo destina all'arsenale di Palermo un guarda-magazzino principale, un aiutante, due guarda-magazzini di 1\u00aa classe, due di 2\u00aa classe, un conduttore, un sotto-fonditore, un controllore di 2\u00aa classe per la montatura d'armi, un revisore per la sala d'armi.\nDopo la nascita del regno delle Due Sicilie nel dicembre 1816, i locali dell'arsenale perdono l'originaria collocazione e vennero adibiti a luogo di detenzione. Dopo l'unit\u00e0 d'Italia venne anche brevemente utilizzato come ufficio postale e quindi come caserma della Guardia di Finanza.\nNel 1943 fu seriamente danneggiato dai bombardamenti, perdendo tutta la parte retrostante insieme alla piccola chiesetta attigua di S. Maria.\nDopo i lavori di restauro eseguiti dalla Soprintendenza dei beni culturali l'edificio \u00e8 stato adibito nel 1999 a uffici della Soprintendenza del Mare e a spazio museale, in gestione all'associazione Museo del Mare e della Navigazione Siciliana \"Florio\".\nAllestimento museale.\nIl \"museo del mare\" \u00e8 diviso in cinque sezioni:\nInoltre vi sono dei portolani, libri originali che contenevano le indicazioni tecniche per il sicuro approdo nei vari porti."}
{"id": "1638210", "revid": "1776051", "url": "https://it.wikipedia.org/wiki?curid=1638210", "title": "Borussia M\u00f6nchengladbach 1995-1996", "text": "Il Borussia M\u00f6nchengladbach nella stagione 1995/96 si classific\u00f2 al 4\u00ba posto in Bundesliga con un totale di 15 vittorie, 8 pareggi e 11 sconfitte.\nIl capocannoniere della squadra fu Martin Dahlin con 15 gol.\nIn Coppa di Germania fu sconfitto al secondo turno dal .\nNella Coppa delle Coppe 1995-1996 fu sconfitto ai quarti di finale dal .\nRosa calciatori.\nLa rosa del Borussia M\u00f6nchengladbach nella stagione 1995/96. Per ogni giocatore sono elencate le presenze e i gol in \"Bundesliga\"."}
{"id": "1638212", "revid": "325888", "url": "https://it.wikipedia.org/wiki?curid=1638212", "title": "Bultaco", "text": "La Bultaco \u00e8 stata una casa motociclistica spagnola attiva dal 1958 al 1983.\nStoria.\nAlcune settimane dopo la sua uscita dalla Montesa, di cui era cofondatore, Paco Bult\u00f3 (tra l'altro anche nonno del famoso pilota di Moto GP Sete Gibernau) ricevette la visita di una dozzina di meccanici del reparto corse Montesa che lo esortarono a fondare una nuova casa motociclistica. Nacque cos\u00ec la Bultaco, con sede a Barcellona, per la cui denominazione venne utilizzando il nominativo del recapito telex di Paco Bult\u00f3.\nGi\u00e0 all'inizio del 1959 fu in grado di presentare il suo primo modello, la \"Tralla\", precursore di un altro modello stradale, la \"Metralla\", che venne mantenuto in produzione per vari anni.\nPer quanto la sua produzione spaziasse anche sulle due ruote sportive destinate all'utilizzo su strada, la sua maggiore notoriet\u00e0 in campo internazionale gli venne dai modelli destinati al fuoristrada e al trial, in particolare dalla Sherpa. Con questo modello la Bultaco rivoluzion\u00f2 proprio il mondo del trial agonistico fino allora dominato dai marchi britannici con moto equipaggiate da motore a quattro tempi; la Sherpa era infatti dotata di un motore a due tempi. Si aggiudic\u00f2 il campionato mondiale di trial per cinque anni consecutivi dal 1975 al 1979.\nNel campo delle competizioni motociclistiche su pista del motomondiale l'azienda catalana si distinse particolarmente nelle piccole cilindrate, conquistando, grazie a piloti come \u00c1ngel Nieto e Ricardo Tormo, i titoli mondiali della Classe 50 negli anni 1976, 1977, 1978 e 1981.\nPer quanto riguarda la produzione di serie, venne una prima volta sospesa nel 1979 a causa di agitazioni sindacali per poi riprendere nuovamente l'anno successivo e protrarsi sino al 1983, anno in cui la fabbrica chiuse definitivamente.\nI diritti per l'uso del marchio vennero in seguito acquistati dalla Sherco e usati fino al 2001 per poi cadere nell'oblio fino al 2014 quando viene annunciata la prossima produzione d una serie di motoveicoli elettrici utilizzando il nome storico.\nIl logo a pollice alzato caratteristico della Bultaco \u00e8 stato presente ancora per diversi anni sulle tute da gara del pilota Gibernau, nipote del famoso fondatore."}
{"id": "1638215", "revid": "88740", "url": "https://it.wikipedia.org/wiki?curid=1638215", "title": "Filippo Re Capriata", "text": "Biografia.\nFiglio dell'avv. Pasquale Re Lagan\u00e0, Sindaco di Licata per 15 anni, e di Francesca Capriata, originaria di Sciacca.\nI primi studi li comp\u00ec a Licata, quelli liceali ad Agrigento (presso il liceo \"Scin\u00e0\") ed a Palermo, presso il Liceo Umberto I. Sempre nel capoluogo siciliano intraprese gli studi universitari. Nel 1889 si laure\u00f2 dapprima in Scienze Naturali e successivamente a Messina in Fisica.\nProfessore di fisica dell'Universit\u00e0 degli Studi di Messina, \u00e8 stato uno dei precursori della televisione, con un saggio apparso in Francia nel 1903.\nSi impegn\u00f2 lungamente alla sua ricca collezione di insetti, quali coleotteri, lepidotteri e ditteri.\nEffettu\u00f2 studi interdisciplinari che riguardarono la matematica, la chimica, l'agronomia, la fisiologia vegetale, la filosofia, la storia, la letteratura e la medicina.\n\u00c8 stato il primo a diffondere l'utilizzo dei concimi chimici a Licata, sui quali scrisse un trattato intitolato \"I Concimi Chimici ed il loro uso nelle colture siciliane\" e fu lui ad introdurre in Sicilia l'illuminazione a gas acetilene.\nMor\u00ec sepolto sotto le macerie del terribile terremoto di Messina e Reggio del 1908 assieme alla moglie Giuseppina ed ai due piccoli figli: Pasqualino di 6 anni e Francesca di 5 anni. Vennero tutti sepolti nel cimitero di Messina."}
{"id": "1638216", "revid": "287204", "url": "https://it.wikipedia.org/wiki?curid=1638216", "title": "Linkoping", "text": ""}
{"id": "1638217", "revid": "729019", "url": "https://it.wikipedia.org/wiki?curid=1638217", "title": "Battaglia di Helgoland (1864)", "text": "La battaglia di Helgoland del 9 maggio 1864 fu un episodio della seconda Guerra dei Ducati in cui la marina danese affront\u00f2 la flotta congiunta austro-prussiana a sud dell'isola di Helgoland nel Mare del Nord, allora possedimento britannico. Si tratt\u00f2 dell'ultima significativa battaglia combattuta tra navi di legno nonch\u00e9 l'ultima in assoluto per la Danimarca. Nonostante la vittoria riportata da quest'ultima, la battaglia non ebbe alcun rilievo strategico sull'esito del conflitto, che fin\u00ec con la sconfitta danese il 12 maggio 1864.\nPremesse.\nIn seguito alla dichiarazione di guerra del 1\u00ba febbraio 1864, la Danimarca decret\u00f2 un blocco navale contro tutti i porti dello Schleswig-Holstein, esteso l'8 marzo successivo a tutti i porti della Prussia. L'esecuzione di tale blocco venne inizialmente affidata alla fregata a vapore ed elica \"Niels Juel\", dotata di 42 cannoni, che fu affiancata poco dopo dalla corvetta ad elica \"Dagmar\".\nDisponendo di una marina da guerra decisamente debole, la Prussia chiam\u00f2 l'Austria in suo soccorso, e fu cos\u00ec che ad inizio di marzo una squadra di navi austriache composta dalle fregate ad elica \"Schwarzenberg\" (50 cannoni) e \"Graf Radetzky\" (31 cannoni) nonch\u00e9 dalla cannoniera \"Seehund\" sotto il comando del capitano di vascello Wilhelm von Tegetthoff lasci\u00f2 il Mediterraneo per dirigersi verso il teatro del conflitto.\nPer far fronte alla minaccia, la Danimarca costitu\u00ec la squadra del mare del Nord, affidata al capitano Edouard Suenson, e composta dalla \"Niels Juel\" (42 cannoni), dalla \"Dagmar\" e dalla corvetta ad elica \"Heimdal\" (16 cannoni). La squadra ebbe l'incarico di proteggere il commercio marittimo danese, di catturare tutte le navi battenti bandiera tedesca e di affrontare tutte le navi da guerra nemiche. Nel giro di breve tempo, la \"Dagmar\" fu rimpiazzata dalla fregata corazzata \"Jylland\", dotata di 44 cannoni.\nNel corso del suo viaggio, la squadra austriaca dovette separarsi dallo \"Seehund\", che fu colpito da gravi avarie nella Manica e dovette riparare in un porto britannico. Ad inizio di maggio la squadra giunse al largo dell'isola di Texel nei Paesi Bassi, dove fu raggiunta dalle cannoniere prussiane \"Basilisk\" e \"Blitz\" nonch\u00e9 dalla nave a vapore \"Preussischer Adler\", tutte armate di due cannoni ciascuna.\nLa battaglia.\nLa mattina del 9 maggio la squadra danese, proveniente da nord, avvist\u00f2 verso le ore dieci una nave di fronte a Helgoland, ma si trattava della fregata britannica \"Aurora\". Subito dopo per\u00f2 i danesi scoprirono ulteriori cinque navi in direzione sud-sudovest e le due squadre iniziarono ad avvicinarsi. Verso le 13:15 fu la \"Schwarzenberg\" ad aprire il fuoco, ma i danesi risposero solo dopo essersi avvicinati maggiormente. Quando gli austriaci presero una rotta pi\u00f9 verso ovest per incrociare i navigli danesi, questi ultimi virarono leggermente a babordo.\nMentre le cannoniere erano rimaste indietro, le rimanenti navi si sottoposero a vicenda ad un fuoco intenso a distanza di circa 1.800 metri. Tegetthoff vir\u00f2 immediatamente per impedire che le cannoniere fossero tagliate fuori e, seguendo una rotta verso sudovest, le due squadre si inseguirono sotto forti raffiche di artiglieria. Mentre la \"Niels Juel\" e la \"Schwarzenberg\" si colpivano a vicenda, la \"Jylland\" e la \"Hejmdal\" si concentrarono sulla \"Radetzky\"; totalmente inutili furono le cannoniere prussiane, il cui fuoco da lunga distanza non sort\u00ec alcun effetto.\nVerso le 15:30 l'albero della \"Schwarzenberg\" prese fuoco; risultato chiaro che la nave ammiraglia non avrebbe potuto proseguire la battaglia, Tegetthoff diede ordine di cessare il fuoco e di ritirarsi, sotto il fuoco di copertura della \"Radetzky\", nelle acque neutrali di Helgoland. Il tentativo danese di inseguire il nemico non ebbe successo, in quanto l'ammiraglia \"Jylland\" fu rallentata da un colpo ricevuto sul ponte di comando. L\"Aurora\", che aveva osservato l'intera battaglia da lontano, era inoltre pronta a difendere le acque territoriali inglesi, cosicch\u00e9 Suenson dovette rinunciare verso le 16:30 all'inseguimento. La battaglia era terminata, con 14 morti e 55 feriti da parte danese e 32 morti e 59 feriti da parte austriaca; solo le navi prussiane uscirono incolumi dalle acque di Helgoland.\nConseguenze.\nLe navi danesi rimasero al di fuori delle acque territoriali inglesi in attesa del naviglio nemico, ma col favore delle tenebre la squadra austro-prussiana si ritir\u00f2 al sicuro nel porto di Cuxhaven. I danesi si ritirarono quindi a Copenaghen in seguito all'armistizio del 12 maggio, che pose fine al blocco navale e alla stessa guerra.\nLa battaglia di Helgoland fu considerata una vittoria sia in Danimarca, sia in Austria: la squadra danese di ritorno nella capitale fu accolta da entusiastici festeggiamenti, mentre Tegetthoff fu promosso a contrammiraglio. La fregata \"Jylland\" esiste ancora oggi e pu\u00f2 essere vista nella citt\u00e0 di Ebeltoft, in Danimarca."}
{"id": "1638223", "revid": "13833", "url": "https://it.wikipedia.org/wiki?curid=1638223", "title": "Battaglia di Copenhagen (1801)", "text": ""}
{"id": "1638227", "revid": "339392", "url": "https://it.wikipedia.org/wiki?curid=1638227", "title": "Oscar Washington Tab\u00e1rez", "text": ""}
{"id": "1638230", "revid": "1728", "url": "https://it.wikipedia.org/wiki?curid=1638230", "title": "Franc \u00e0 cheval", "text": ""}
{"id": "1638231", "revid": "729019", "url": "https://it.wikipedia.org/wiki?curid=1638231", "title": "Formule commerciali veicoli", "text": "Per i veicoli terrestri pi\u00f9 comuni, come automobili, motocicli e autocarri, esistono varie tipologie di prezzo che mutano in rapporto a forniture, servizi, condizioni o gravami di varia natura che possono essere compresi o esclusi; comunemente vengono definite come Formule commerciali di vendita.\nLa voce pi\u00f9 importante e ricorrente \u00e8 la \"messa in strada\" che, generalmente, comprende i costi per l'eliminazione dello strato di cera dalla carrozzeria e di altri accorgimenti protettivi, il montaggio di parti o terminali forniti separatamente, la pulizia interna ed esterna, il rabbocco dei liquidi, il controllo della messa a punto meccanica, la verifica funzionale dei dispositivi manuali, elettrici ed elettronici, oltre all'espletamento della pratica di immatricolazione.\nPrincipali formule utilizzate.\nA volte, per definirne il grado di completezza, i prezzi vengono indicati con la cifra seguita da una sigla, riportata tra parentesi nell'elenco sottostante.\nIn alcuni casi, le indicazioni riferite al prezzo indicato sono molteplici. Ad esempio, la dizione \"Prezzo base di Euro 22.400,00 f.c.\" significa che alla cifra indicata andranno aggiunti il costo degli eventuali optional presenti sul veicolo, oltre alle spese di messa in strada."}
{"id": "1638240", "revid": "599013", "url": "https://it.wikipedia.org/wiki?curid=1638240", "title": "Battaglia di Helgoland", "text": ""}
{"id": "1638241", "revid": "256896", "url": "https://it.wikipedia.org/wiki?curid=1638241", "title": "Amministrazione per il Patrimonio della Santa Sede", "text": ""}
{"id": "1638242", "revid": "124431794", "url": "https://it.wikipedia.org/wiki?curid=1638242", "title": "Gran Premio di Monaco 1997", "text": "Il Gran Premio di Monaco 1997 si \u00e8 svolto sul Circuito di Montecarlo l'11 maggio 1997.\nQuesta gara segna l'ultima apparizione di Nicola Larini in F1.\nQualifiche.\nSul circuito del Principato pole ancora per la Williams, ma questa volta ad ottenerla \u00e8 Frentzen, che ottiene per la prima volta il miglior tempo in qualifica a seguito della prima vittoria in carriera ad Imola. Il tedesco precede la Ferrari di Schumacher, il compagno di squadra Villeneuve e uno strepitoso Fisichella sulla Jordan.\nGara.\nIl giorno della gara una fine pioggierellina bagna la pista, di conseguenza quasi tutti optano per le gomme da pioggia: solo le Williams e H\u00e4kkinen partono con le slick.\nAl via le Williams pattinano e si fanno scavalcare. Schumacher passa primo davanti a Fisichella, Frentzen, Ralf Schumacher, Villeneuve, Herbert e Barrichello. L'aderenza \u00e8 minima, le vetture sbandano ovunque e il primo a farne le spese \u00e8 il brasiliano Diniz alla curva del Mirabeau Bas. Le Williams perdono terreno e Frentzen \u00e8 scavalcato da Ralf Schumacher; Villeneuve alla fine del primo giro \u00e8 gi\u00e0 nono.\nAl 2\u00ba giro si ritirano le McLaren: Coulthard va in testacoda all'ingresso della Chicane del Porto, Alesi frena per evitarlo ma H\u00e4kkinen tampona il francese ed esce; Hill a sua volta tampona una Tyrrell per evitare Irvine, gara finita. Il giro dopo Villeneuve, in netta difficolt\u00e0 con le slick, arriva lungo al Mirabeau Haute e decide di fermarsi a mettere gomme da pioggia. Barrichello continua la sua rimonta e al 5\u00ba giro \u00e8 terzo dopo aver superato Ralf Schumacher. Mentre anche Frentzen si ferma ai box a cambiare le gomme Schumacher allunga davanti a Fisichella, Barrichello, Ralf Schumacher, Herbert e Panis.\nAl 6\u00ba giro Fisichella, in difficolt\u00e0 con le gomme intermedie che gli creano problemi di aderenza, viene superato da Barrichello e Ralf Schumacher. Nel frattempo Trulli arriva lungo alla curva del Mirabeau Haute e si ritira. Herbert al 10\u00ba giro arriva alla staccata di St. Devote, salta su una cunetta e perde il controllo della vettura che va dritta sulle barriere: l'urto \u00e8 violento ma l'inglese ne esce incolume. Lungo anche per Berger sempre alla staccata del Mirabeau Haute che urta le barriere esterne, perde il musetto e si deve fermare ai box. Al giro dopo \u00e8 il turno di Ralf Schumacher che va in testacoda al Casino, sbatte ed \u00e8 eliminato.\nAl 12\u00ba giro Schumacher, che gi\u00e0 sta per doppiare Villeneuve, conduce davanti a Barrichello che \u00e8 l'unico che tiene un passo vicino a quello del ferrarista. Dietro, terzo \u00e8 Fisichella poi Panis, Irvine, Salo, Alesi e Magnussen; sono solo 15 vetture ancora in gara, ma si assottigliano ulteriormente e diventano tredici al 17\u00ba giro: Alesi, cercando di passare Salo si gira al Mirabeau Bas e, cercando di ripartire, spegne il motore, poi \u00e8 out anche Villeneuve che era solo 13\u00b0.\nAl 27\u00ba giro Larini mette fine alla sua agonia fatta di continui testacoda a causa di problemi al limitatore impazzito che da e toglie alimentazione a casaccio. Dietro i primi due si forma un terzetto in lotta fra loro composto da Fisichella, Panis e Irvine: nel corso del 35\u00ba giro sia Panis che Irvine passano il romano in crisi di gomme che rientra ai box. Si susseguono i testacoda: Verstappen alla chicane e Frentzen al Mirabeau Haute se ne rendono protagonisti, ma entrambi ripartono.\nAl 37\u00ba giro anche Nakano saluta la compagnia e si ferma in un punto pericoloso sulla salita del Beauvirage. Cinque giri dopo \u00e8 Frenzten che urta le barriere alla Chicane del Porto e si ferma. Panis si ferma a rifornire cos\u00ec che Irvine ha strada libera: l'irlandese allunga quel tanto che basta per rientrare dopo il suo pit stop davanti al francese della Prost.\nLa situazione con solo 10 vetture in gara sembra stabilizzata. L'ultima emozione la fornisce il leader Schumacher che al 52\u00ba giro va dritto alla St. Devote ma per sua fortuna non urta niente e rientra. Il ferrarista vince cos\u00ec davanti a Barrichello (primo podio per la Stewart dopo solo cinque gare), Irvine, Panis, Salo e Fisichella. Da notare un caso pi\u00f9 unico che raro nella storia della Formula 1: Mika Salo non effettua nessuna fermata ai box e fa tutta la gara senza rifornire o cambiare gomme.\nSchumacher balza in testa alla classifica con 24 punti davanti a Villeneuve con 20 ed Irvine con 14: l'ultimo pilota Ferrari in testa al campionato piloti era stato Alain Prost dopo il Gran Premio di Gran Bretagna del 1990. Grazie anche al podio di Irvine la Ferrari \u00e8 anche in testa a quello costruttori con 38 punti davanti alla Williams ferma a 30 e alla McLaren a 20 lunghezze.\nNote.\n\"Salvo indicazioni diverse le classifiche sono tratte da \""}
{"id": "1638246", "revid": "287204", "url": "https://it.wikipedia.org/wiki?curid=1638246", "title": "Tour della Nazionale di rugby a 15 dell'Inghilterra 1972", "text": "Nel 1972 la nazionale inglese di rugby a 15 si reca in tour ufficiale in Sudafrica. Conquisteranno una storica vittoria contro gli Springbkos.\nIl primo tour della in Sudafrica prevedeva match molto difficili, malgrado vi fosse un solo Test Match. In 17 giorni, furono giocati 7 match, i primi 4 al livello del mare, gli altri 3 alle altitudini dell'altopiano interno con solo 2 giorni per acclimatarsi.\nLa nazionale inglese era chiamata a riscattare le ultime stagioni assai deludenti. "}
{"id": "1638247", "revid": "339392", "url": "https://it.wikipedia.org/wiki?curid=1638247", "title": "Museo del Mare, Arsenale di Palermo", "text": ""}
{"id": "1638253", "revid": "1543377", "url": "https://it.wikipedia.org/wiki?curid=1638253", "title": "Independent Spirit Awards 1997", "text": "La cerimonia di premiazione della 12\u00aa edizione degli Independent Spirit Awards si \u00e8 svolta il 22 marzo 1997 sulla spiaggia di Santa Monica, California ed \u00e8 stata presentata da Samuel L. Jackson. Jodie Foster e Ossie Davis sono stati i presidenti onorari. Mike Leigh ha pronunciato il \"keynote address\".\nA partire da questa edizione \u00e8 stato introdotto il Truer Than Fiction Award.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1638255", "revid": "287204", "url": "https://it.wikipedia.org/wiki?curid=1638255", "title": "Tour della Nazionale di rugby a 15 della Nuova Zelanda 1972", "text": "Nel 1972 gli All Blacks compiono un tour all'interno della Nuova Zelanda, sfidando per lo pi\u00f9 selezioni provinciali"}
{"id": "1638260", "revid": "287204", "url": "https://it.wikipedia.org/wiki?curid=1638260", "title": "Atibaia", "text": "Atibaia \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638261", "revid": "287204", "url": "https://it.wikipedia.org/wiki?curid=1638261", "title": "Bom Jesus dos Perd\u00f5es", "text": "Bom Jesus dos Perd\u00f5es \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638263", "revid": "125717303", "url": "https://it.wikipedia.org/wiki?curid=1638263", "title": "Umberto Bozzini", "text": "Biografia.\nNasce a Lucera l'8 luglio 1876 da Costanza De Peppo e Generoso, apprezzato chirurgo e naturalista, si forma al Liceo R. Bonghi e si laurea in legge a Napoli. Coltiva con passione gli studi letterari, storici e mitologici, scrivendo liriche per alcuni giornali di provincia in cui gi\u00e0 si rilevano le sue qualit\u00e0 letterarie.\nLa tragedia \"Fedra\" riscuote grande successo sin dalla prima rappresentazione al Teatro Valle di Roma (23 ottobre 1909, protagonista Italia Vitaliani, viene considerato un vero e proprio caso letterario, non regionale, definita \u201cperfetta\u201d da Ferdinando Martini, che fu ministro dell'Istruzione del primo governo Giolitti, critico e \"brillante letterato toscano\" (Guido Manacorda), fervido ospite di grandi firme sulle riviste da lui dirette (Carducci, Verga, Giacosa, Serao, Capuana...). L'omonima opera drammaturgica di Gabriele d'Annunzio, alla prima rappresentazione al Teatro Lirico di Milano mesi prima (9 apr.1909), segn\u00f2 invece un certo insuccesso di critica e di pubblico in rapporto alla grandezza del nome; la seconda rappresentazione, al Teatro Argentina di Roma (25 maggio), ebbe migliore accoglienza \"non troppo calorosamente\" (D. Oliva).\nD'annunzio affrett\u00f2 in pochi giorni la stesura finale della sua \"Fedra\" per battere sul tempo la messa in scena dell'opera di Bozzini, trovandosi in dissesto finanziario e avendo avuto probabilmente in mano il copione passato dagli stessi impresari, i coniugi Mario Fumagalli e Teresa Franchini, cui si era rivolto Bozzini. Nell'estate del 1908 il copione (Bozzini vi aveva lavorato per cinque anni) era stato proposto ai coniugi e impresari, fu stipulato il contratto per la messa in scena e versato un contributo spese di quattromila franchi dal cognato di Bozzini. Nel febbraio del 1909, improvvisamente nell'imminenza della rappresentazione, viene disdetto il contratto e restituita la somma a Bozzini da parte dei coniugi impresari, con la motivazione che avrebbero messo in scena la \"Fedra\" del grande Vate, fresca di stesura da pochi giorni. Da uno studio delle lettere scritte da Bozzini (Biblioteca Comunale di Agnone) al pedagogista Luigi Gamberale, che come preside-rettore lo ebbe allievo, emergono attraverso lo sfogo e il racconto i particolari della vicenda. Bozzini definisce \"coppia criminale\" gli impresari, accusa D'Annunzio di plagio e sporge denuncia alla magistratura. L'azione giudiziaria tuttavia non prosegue per forti pressioni dall'alto (esponenti politici tra cui A. Salandra - collegio elettorale Lucera), cos\u00ec il giovane Bozzini viene convinto a desistere dalla rivendicazione.\nLa rivelazione del caso Bozzini cos\u00ec \u00e8 descritta da Domenico Oliva, critico letterario-teatrale, nelle sue \u00abNote letterarie\u00bb del Giornale d'Italia, appena \"Fedra\" fu pubblicata.\nTra le altre opere: \"Manfredi\", \"Il Cuore di Rosaura\" (duecento repliche a Torino nel 1914), \"Ritmo Antico\", \"Georgica\", tutte rappresentate dalle pi\u00f9 celebri compagnie di teatro del tempo. Scrisse anche un soggetto cinematografico, \"La vittoria di Amore, cinematografia drammatico-fantastica in diciotto quadri\".\nMuore il 24 luglio 1921 dopo un anno di sofferenze e negli ultimi mesi ormai incosciente.\nNella citt\u00e0 natale di Lucera \u00e8 stato ripristinato nel 2014, in una nuova edizione, il \"Premio Nazionale Letterario \"Umberto Bozzini\" che include oggi diversi generi. Una precedente edizione, durata solo qualche anno, risale al 1970 come \"1\u00ba Concorso Nazionale di Poesia \u201cU. Bozzini\"\".\nIn occasione del cenetenario della prima rappresentazione della \"Fedra\" \u00e8 stata pubblicata l\"'opera omnia\".\nFedra in teatro e al cinema.\nResta negli annali del teatro italiano la rappresentazione della \"Fedra\" di Bozzini al Teatro Valle di Roma nel 1909 (23 ottobre), tanto che il critico teatrale Domenico Oliva le dedic\u00f2 ben 33 pagine del suo libro \"Il teatro in Italia nel 1909\". La Compagnia di Italia Vitaliani comprendeva gli attori Oreste Gherardini, Ciro Galvani, Carlo Duse, Paola Pezzaglia, Ubaldo Pittei, Giulia Fortuzzi Podda, Mario Fantini, Zoe Merkel. \nNello stesso anno Italia Vitaliani port\u00f2 anche sul grande schermo la tragedia con gli stessi attori (sicuramente i primi tre). Oreste Gherardini ne fu interprete e regista."}
{"id": "1638265", "revid": "110157", "url": "https://it.wikipedia.org/wiki?curid=1638265", "title": "Itatiba", "text": "Itatiba \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638267", "revid": "729019", "url": "https://it.wikipedia.org/wiki?curid=1638267", "title": "Motomondiale 1972", "text": "La stagione 1972 \u00e8 stata la ventiquattresima del Motomondiale; in totale vennero disputate tredici prove, tra le altre gare, ritornarono i Gran Premi di Francia e di Jugoslavia, mentre il GP dell'Ulster venne annullato a seguito degli eventi del Bloody Sunday. Il GP delle Nazioni venne invece spostato da settembre a maggio, e ritorn\u00f2 dopo tre anni ad Imola.\nIl contesto.\nNessuna modifica regolamentare venne introdotta, fu peraltro l'anno in cui apparvero le prime sponsorizzazioni da parte delle aziende del tabacco.\nSettimo titolo consecutivo in 500 per Giacomo Agostini, vinto con estrema facilit\u00e0 (su 13 gare ne vinse 11, ad Abbazia si ritir\u00f2, mentre al Montju\u00efc le MV non corsero, dando alla Yamaha la sua prima vittoria nella classe regina) davanti al compagno di squadra Alberto Pagani. Pi\u00f9 sudata la vittoria in 350, ottenuta dopo una dura lotta con Jarno Saarinen. Il finlandese conquist\u00f2 il titolo della 250 battendo Rodney Gould e Renzo Pasolini, che portava al debutto la nuova Aermacchi Harley-Davidson bicilindrica due tempi.\nNella 125 \u00c1ngel Nieto ebbe ragione di una numerosa concorrenza (Kent Andersson, Chas Mortimer, B\u00f6rje Jansson). In 50 si rivide il copione gi\u00e0 visto nel 1968 in 250, con Nieto e il campione uscente Jan de Vries appaiati in testa alla classifica, con lo stesso numero di vittorie e di secondi posti. Anche in questo caso si ricorse alla somma dei tempi, e l'alfiere della Derbi la spunt\u00f2 per soli 21 secondi. La Casa di Barcellona decise di ritirarsi al termine della stagione. Nei sidecar, quarto titolo per Klaus Enders, sempre in coppia con Ralf Engelhardt, su un mezzo a telaio Busch e motore BMW: Enders (assente da un anno dai circuiti) eguagli\u00f2 il record di titoli di Eric Oliver e Max Deubel.\nIl Tourist Trophy fu il teatro di un'altra tragica morte, quella di Gilberto Parlotti nella gara delle 125. Il collega e amico Giacomo Agostini accus\u00f2 esplicitamente la FIM di non tenere in sufficiente considerazione la sicurezza dei piloti e dichiar\u00f2 la sua astensione per il futuro dalla gara nell'Isola di Man, segnando l'inizio del boicottaggio che porter\u00e0 all'esclusione del \"TT\" dal Mondiale, a partire dalla stagione 1977.\nTra le curiosit\u00e0 dell'annata si pu\u00f2 anche citare il fatto che, per la prima volta dalla sua istituzione, tra i piloti iridati non vi fu nessun britannico.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nPer la settima volta consecutiva i titoli piloti e costruttori furono dell'accoppiata Giacomo Agostini e MV Agusta che ottennero 11 vittorie sulle 13 gare in calendario.\nIn questa circostanza anche il secondo classificato, Alberto Pagani era equipaggiato dalla stessa moto e ottenne, oltre che vari piazzamenti sul podio, la vittoria in occasione del Gran Premio motociclistico di Jugoslavia. L'ultima vittoria fu di Chas Mortimer su Yamaha, casa motociclistica all'esordio in questa classe (giunto sesto nella classifica generale).\nAnche in questa stagione si \u00e8 ripetuto il caso di prove in cui non vennero assegnati tutti i punti disponibili non avendo tagliato il traguardo un numero di piloti sufficiente: fu questo il caso ad esempio del Gran Premio motociclistico delle Nazioni.\nClasse 350.\nIn questa classe quello di Giacomo Agostini fu il quinto titolo consecutivo, ottenuto dopo una lotta pi\u00f9 vivace di quella della categoria superiore: venne validamente contrastato da Jarno Saarinen su Yamaha che ottenne 3 successi nelle singole prove (contro le 6 di Agostini). Al terzo posto, per quanto senza vittorie, giunse Renzo Pasolini su Aermacchi che ottenne peraltro 8 piazzamenti sul podio nelle 12 gare.\nNella stagione si iscrissero nell'albo d'oro dei vincitori di gran premio anche J\u00e1nos Drap\u00e1l e Bruno Kneub\u00fchler su Yamaha nonch\u00e9 Phil Read su MV Agusta.\nClasse 250.\nIl secondo e il terzo classificato della 350 occuparono invece la prima e la seconda posizione nella quarto di litro: il titolo fu di Jarno Saarinen su Yamaha davanti a Renzo Pasolini su Aermacchi. Il pilota finlandese, approfittando del contemporaneo ritiro dei suoi due maggiori antagonisti, riusc\u00ec a festeggiare il titolo proprio davanti al pubblico di casa, in occasione del Gran Premio motociclistico di Finlandia.\nAl terzo posto giunse invece Rodney Gould su Yamaha.\nClasse 125.\nIn classe 125 il detentore del titolo dell'anno precedente riusc\u00ec a mantenere il titolo: \u00c1ngel Nieto su Derbi ottenne 5 vittorie parziali, sopravanzando l'accoppiata di piloti Yamaha Kent Andersson e Chas Mortimer.\nClasse 50.\nCome gi\u00e0 avvenuto con Giacomo Agostini nelle due categorie superiori, anche ad \u00c1ngel Nieto riusc\u00ec l'accoppiata di titoli, aggiudicandosi, dopo quello della classe 125 anche l'alloro nella classe di minor cilindrata del mondiale, riappropriandosi anche del titolo che gi\u00e0 era stato suo nel motomondiale 1970.\nCon gli stessi punti ma classificato al secondo posto dopo la decisione della FIM e il conteggio dei tempi, giunse proprio il campione del mondo in carica Jan de Vries su Kreidler; pi\u00f9 distanziato, al terzo posto, un altro pilota olandese Theo Timmer su Jamathi.\nClasse sidecar.\nDopo quello che anzich\u00e9 un ritiro definitivo come annunciato, si rivel\u00f2 come un anno sabbatico, Klaus Enders riottenne il titolo della categoria sidecar che era stato suo due anni prima."}
{"id": "1638268", "revid": "287204", "url": "https://it.wikipedia.org/wiki?curid=1638268", "title": "Jarinu", "text": "Jarinu \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638269", "revid": "36426", "url": "https://it.wikipedia.org/wiki?curid=1638269", "title": "Museo di Arte Sacra (Tavarnelle Val di Pesa)", "text": ""}
{"id": "1638270", "revid": "729019", "url": "https://it.wikipedia.org/wiki?curid=1638270", "title": "Tour della Nazionale di rugby a 15 dell'Australia 1972", "text": "La nazionale australiana di rugby a 15 nel 1972 si reca in Nuova Zelanda. \u00c8 un periodo difficile per i \"Wallabies\", poco prima battuti anche dalla , ed i risultati di questo tour confermano la crisi."}
{"id": "1638271", "revid": "287204", "url": "https://it.wikipedia.org/wiki?curid=1638271", "title": "Joan\u00f3polis", "text": "Joan\u00f3polis \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638272", "revid": "2168989", "url": "https://it.wikipedia.org/wiki?curid=1638272", "title": "Torre Mileto", "text": "Torre Mileto \u00e8 la stazione balneare di San Nicandro Garganico in provincia di Foggia, situata sulla fascia costiera tra i laghi di Lesina e Varano.\nDenominazione.\nIl toponimo, che impropriamente identifica anche una parte dell'istmo che separa il Lago di Lesina dal mare, \u00e8 riferito ad una torre costiera di avvistamento e difesa, probabilmente una delle pi\u00f9 grandi ed antiche della costa adriatica, nonch\u00e9 il punto della terraferma pi\u00f9 vicino in assoluto alle Isole Tremiti per la distanza di sole 11 miglia.\nLa zona circostante la torre \u00e8 di notevole interesse archeologico e naturalistico, per la presenza di insediamenti che vanno dal Neolitico al Medioevo e grazie alle rigogliose forme di macchia mediterranea e ad una scogliera ricca di specie biomarine, di anfratti e di sorgenti d'acqua dolce.\nLa torre sorge su una breve penisola, al largo della quale i fondali marini ospitano il relitto di una marsiliana, la Poma Santa Maria, affondata in circostanze misteriose nel 1607 e sospettata di trasportare un carico illecito di armi, tra cui alcuni cannoni: di essi tre sono stati recuperati nel 1975 dalla Soprintendenza Archeologica della Puglia, in collaborazione con il Nucleo Sommozzatori dei Carabinieri di Taranto, e sono tuttora esposti all'esterno della torre.\nL'area occidentale del promontorio di Torre Mileto \u00e8 stata interessata da una campagna di scavi archeologici, tesi ad indagare circa la presenza sul sito di vari insediamenti protostorici.\nNell\u2019agosto 2020 un quotidiano territoriale (riporta notizie dalla provincia) ha inserito Torre Mileto tra le cinque localit\u00e0 pi\u00f9 rilassanti della provincia di Foggia.\nLa torre.\nProbabilmente \u00e8 di origine aragonese, si fa riferimento alla Torre gi\u00e0 dal XIII secolo, quando un mandato di Carlo II d'Angi\u00f2 re di Napoli, datato 22 marzo 1284, ingiungeva alla \"\"Universit\u00e0\" di San Nicandro Garganico di porre la guardia nelle torri marittime per vigilare sulle continue incursioni nemiche dal mare. La denominazione originaria, tuttora conservata nel volgo locale, pare fosse \"Maletta\", sicuramente in riferimento a Manfredi Maletta, camerario del Regno di Sicilia nella seconda met\u00e0 del Duecento.\nIl toponimo sarebbe stato successivamente corrotto in \"Miletti\" e infine \"abbellito\" dalla vena classicista del neoclassico, per cui divenne \"Mileto\".\nLa sua struttura \u00e8 a base quadrangolare, con i lati disposti in ordine ai punti cardinali. Sul lato Sud vi \u00e8 una scalinata rampante costruita in un periodo pi\u00f9 tardo per introdurre pi\u00f9 agevolmente a quello che, verosimilmente, doveva essere l'unico accesso originario. La parte superiore, delimitata da una corona a cinque caditoie a scopo difensivo, ospita la \"piazza d'armi\", da cui \u00e8 possibile scorgere tutte le altre torri costiere fino alla costa molisana. Nel periodo medievale la torre, verosimilmente diversa, era l'avanguardia settentrionale di un casale omonimo, nel quale ci perviene notizia di un arciprete che dipendeva dal vescovo di Manfredonia, distrutto da un attacco dei pirati saraceni nel 1245. L'attuale struttura \u00e8 databile con certezza alla met\u00e0 del XVI secolo, quando un mandato del vicer\u00e9 spagnolo Don Pedro di Toledo impose l'incremento e il rafforzamento dei presidi costieri e l'adeguamento strutturale delle torri gi\u00e0 esistenti. Tra il XVII e il XVIII secolo la torre fu base stanziale di una piccola guarnigione di soldati, di numero variabile a seconda delle circostanze storiche: l'ultimo attacco documentato fu da parte dei turchi ottomani, nel 1649.\nVerso la prima met\u00e0 dell'Ottocento, la torre diviene base telegrafica per i contatti con le vicine Isole Tremiti, con annessa stazione meteorologica e semaforica collegata ad un porticciolo di IV classe ricavato nella baia ad Est. A questo periodo, con molta probabilit\u00e0, risale un ulteriore innalzamento strutturale al di sopra della piazza d'armi, con la creazione di ulteriori ambienti e l'installazione di un braciere per le comunicazioni notturne. Intorno alla met\u00e0 del Novecento diviene caserma della Guardia di Finanza, con annessa stazione radio e atterraggio elicottero sulla sommit\u00e0: verso la met\u00e0 degli anni settanta, la torre viene poi definitivamente abbandonata.\nUn progetto reso esecutivo grazie a fondi P.O.R. del Parco Nazionale del Gargano, nel 2005 le ha restituito il debito decoro e la fruibilit\u00e0. Attualmente la torre \u00e8 di propriet\u00e0 del comune di San Nicandro Garganico. \u00c8 temporaneamente inaccessibile, in attesa dell'imminente apertura di uno sportello informativo con annesso centro-visite del Parco Nazionale del Gargano.\nI trabucchi.\nLegata alla torre \u00e8 anche la figura del trabucco: ve ne erano due, fino alla met\u00e0 del XX secolo, sistemati sulla scogliera rispettivamente ad Ovest e a Nord-Est della torre.\nErano condotti da famiglie di \"trabucchisti\", che si tramandavano il mestiere.\nPare fossero molto pescosi e tra le specie ittiche primeggiavano soprattutto spigole e grossi muggini: per la presenza di sorgenti d'acqua dolce, questi pesci sono assidui frequentatori della zona.\nDei due trabucchi, successivamente abbandonati per l'estinzione dei \"trabucchisti\", ci pervengono i resti delle palizzate ancora conficcati negli scogli.\nNel gennaio 2022 l\u2019amministrazione comunale sannicandrese ha annunciato la ricostruzione di almeno uno dei due trabucchi in passato presenti a Torre Mileto.\nLa \"Fontanella\".\nTra le centinaia di sorgenti d'acqua dolce dovute alla natura carsica del luogo, questa \u00e8 la pi\u00f9 caratteristica della scogliera di Torre Mileto. A meno di un chilometro dalla torre, verso Ovest, vi \u00e8 un sito denominato in gergo locale \"La Funtan\u00e8lla\".\nSi tratta del punto di affioramento di una grossa falda acquifera, che sbocca proprio tra gli scogli, nei pressi di una piccola spiaggetta.\nAnticamente vi era un sistema di raccoglimento che permetteva di servirsi dell'acqua dolce scaturita dalla sorgente.\nAncora oggi, soprattutto dopo periodi di piogge abbondanti, \u00e8 possibile vedere i rigagnoli d'acqua che fuoriescono dal terreno e si ricongiungono con il mare."}
{"id": "1638273", "revid": "287204", "url": "https://it.wikipedia.org/wiki?curid=1638273", "title": "Morungaba", "text": "Morungaba \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638274", "revid": "44654", "url": "https://it.wikipedia.org/wiki?curid=1638274", "title": "Triclinium", "text": ""}
{"id": "1638275", "revid": "287204", "url": "https://it.wikipedia.org/wiki?curid=1638275", "title": "Nazar\u00e9 Paulista", "text": "Nazar\u00e9 Paulista \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638276", "revid": "125734713", "url": "https://it.wikipedia.org/wiki?curid=1638276", "title": "Titanus", "text": "La Titanus \u00e8 una storica casa cinematografica italiana.\nFondata nel 1904 a Napoli da Gustavo Lombardo, ha sede a Roma dagli anni trenta.\nStoria.\nGli inizi.\nL'impresa sorge come distributore e noleggiatore di pellicole cinematografiche. Nel 1907 passa alla distribuzione dei film come filiale di rappresentanza per il centro-sud dell'Italia, per Malta e per la Turchia della \"Itala Film\" di Torino.\nAppena un anno pi\u00f9 tardi, Lombardo decide di mettersi in proprio, e nel 1909 diventa rappresentante esclusivo per Napoli e le province meridionali, di importanti case di produzione come l'\"Itala Film\" di Torino, la \"SAFFI-Comerio\" di Milano o le straniere \"\u00c9clair\", \"Gaumont\" e \"Vitagraph\".\nCreazione della \"SIGLA\" e del \"Monopolio Lombardo\".\nLombardo potenzia ulteriormente la sua rete distributiva, estendendo la sua area di interesse anche all'Italia centrale. Ottenne la rappresentanza della Gaumont italiana e della \"Milano Films\", per la quale nel 1911 svolge un'intensa attivit\u00e0 per la pubblicizzazione e la distribuzione nelle sale, sia nel Sud Italia che all'estero, del primo lungometraggio italiano, \"L'Inferno\". Inoltre rilev\u00f2 una sala cinematografica a Roma, entrando cos\u00ec anche nell'esercizio.\nIl 3 dicembre 1910, Lombardo, contando sull'appoggio delle case di produzione di cui \u00e8 rappresentante, costituisce la \"Societ\u00e0 Italiana Gustavo Lombardo Anonima\", pi\u00f9 nota semplicemente come \"SIGLA\".\nLa nuova societ\u00e0 ottiene altre rappresentanze, come quelle della francese \"Le Film d'Art\" e dell'americana \"Edison\". La SIGLA agisce da esclusivista nei territori di competenza per le case rappresentate, come avviene nel 1914 con il film \"Cabiria\" dell'Itala per il centro-sud.\nLa societ\u00e0 rafforza ulteriormente la sua rete distributiva, fortemente consolidata nel Mezzogiorno e penetra anche in alcune zone del nord, con la creazione di una filiale a Milano. Nel 1915 assume la denominazione \"Monopolio Lombardo\". In quello stesso anno la nuova societ\u00e0 importa e distribuisce sul mercato italiano i primi cortometraggi girati da Charlie Chaplin.\nDalla distribuzione alla produzione: creazione della \"Lombardo Film\".\nLombardo decide di estendere le sue attivit\u00e0 anche alla produzione. Nel 1916 costituisce la \"Teatro-Lombardo Film\", le cui riprese dei film vengono effettuate in teatri di posa al Vomero affittati dalla casa di produzione \"Polifilms\" del cav. Di Luggo. La nuova societ\u00e0 affida la direzione artistica al conte Giulio Antamoro, quella tecnica all'operatore Giovanni Vitrotti e scrittura registi, attori e attrici come Amleto Palermi, Mario Caserini, Gero Zambuto, Lamberto Picasso, Vittoria Lepanto (come prima attrice), Dillo Lombardi e molti altri.\nIl primo film prodotto da questa casa \u00e8 \"L'avvenire in agguato\" di Antamoro, su soggetto di Roberto Bracco. Fanno seguito \"L'ombra\" (1917), \"Il piacere\" (1918), tratto dall'omonimo romanzo di D'Annunzio e \"Malacarne\" (1918).\nNel 1919 la Polifilms, in difficolt\u00e0 economiche cede i suoi impianti a Lombardo, che d\u00e0 vita alla \"Lombardo Film\".\nLa Lombardo Film e la crisi degli anni venti.\nLa quasi totalit\u00e0 del personale artistico e tecnico della Polifilms passano alla Lombardo, che include personalit\u00e0 come Giovanni Grasso e Leda Gys. Quest'ultima \u00e8 la \u00abprima attrice\u00bb della casa fino al termine della sua carriera, nonch\u00e9 poi compagna di vita del produttore napoletano, e interpreta un gran numero di film da protagonista come \"Un cuore nel mondo\" (1920), \"I figli di nessuno\" (1921), \"La trappola\" (1922) e \"Napoli \u00e8 una canzone\" (1927).\nOltre ai gi\u00e0 citati Antamoro, Palermi e Caserini, furono ingaggiati negli anni successivi altri registi come Ubaldo Maria Del Colle, che \u00e8 per molto tempo principale realizzatore della casa partenopea, ed Eugenio Perego, che dirige quei film girati tra il 1924 e il 1929, ambientati nella realt\u00e0 napoletana e interpretati dalla Gys. Dalla Francia vengono il regista Charles Krauss e sua moglie, l'attrice Marise Dauvray, che girano drammi e commedie fino al 1926.\nTuttavia, nonostante la grave crisi esplosa al termine della prima guerra mondiale, che colpisce l'industria cinematografica nazionale, la Lombardo riesce a resistere, e ci\u00f2 \u00e8 possibile grazie al fatto che essa stessa distribuisce le proprie produzioni e quelle di terzi. Nello stesso anno sorge l'Unione Cinematografica Italiana, consorzio che riunisce buona parte delle grandi case italiane in difficolt\u00e0, in particolare quelle torinesi e romane, al quale Lombardo decide di non aderire.\nLa nascita della \"Titanus\" e il trasferimento da Napoli a Roma.\nNel 1928 la \"Lombardo Film\" diventa la \"Titanus\", mentre tre anni pi\u00f9 tardi (1931) nasce l'emblema della societ\u00e0: uno scudo. Le attivit\u00e0 della Titanus vengono gradualmente trasferite a Roma, per la politica di accentramento dell'industria cinematografica verso la capitale attuata dal regime fascista.\nNel 1932 vengono affittati gli stabilimenti alla Farnesina appartenuti alla \"Cines\" e che comprendevano cinque teatri di posa. L'anno successivo esce il primo film sonoro della Titanus: \"Venere\" di Nicola Fausto Neroni. Nei nuovi studi vengono girati negli anni seguenti film come \"Scipione l'Africano\" (1937) di Carmine Gallone ed \"Ettore Fieramosca\" (1938) di Alessandro Blasetti.\nVengono prodotti altri due film che segnano l'avvio della carriera cinematografica di Tot\u00f2: \"Fermo con le mani!\" (1937) di Zambuto e \"Animali Pazzi\" (1939) di Carlo Ludovico Bragaglia.\nLa casa rileva poi lo studio per il doppiaggio romano della MGM in via Margutta, e parallelamente nasce la \"ODIT\" (Organizzazione Distributrice Italiana Titanus), per la distribuzione delle pellicole.\nA partire dagli anni quaranta, l'attivit\u00e0 produttiva della Titanus incrementa e vengono girati film come \"Amore imperiale\" (1941), \"Ridi pagliaccio!\" (1941), \"Orizzonte di sangue\" (1942), \"La storia di una capinera\" (1943), \"Finalmente s\u00ec\" (1944), \"La carne e l'anima\" (1945) e molti altri.\nNella casa vi lavorano alcuni dei maggiori interpreti del tempo come Valentina Cortese, Fosco Giachetti, Claudio Gora, Luisa Ferida, Amedeo Nazzari, Osvaldo Valenti.\nIl dopoguerra.\nNel periodo della seconda guerra mondiale si continua a produrre. Dopo l'occupazione nazista di Roma, a cui fa seguito nel 1944 quella alleata, la produzione della Titanus subisce un arresto e focalizza sulla distribuzione.\nLa produzione riprende nel 1948, e l'anno successivo esce il film \"Catene\" di Raffaello Matarazzo, realizzata assieme alla \"Labor Film\" e interpretata da Amedeo Nazzari e Yvonne Sanson, interpreti di altri film della casa romana fino al 1958.\nNel 1951 Gustavo Lombardo muore e alla guida della casa viene sostituito dal figlio Goffredo, che da anni segue l'attivit\u00e0 del padre e che prende subito le redini della societ\u00e0, a partire dall'acquisto degli stabilimenti. Il figlio di Gustavo e Leda, diventa uno dei principali produttori italiani del dopoguerra, seguendo il neorealismo ed i principali registi del movimento come Roberto Rossellini e Vittorio De Sica.\nNel 1955 acquista i teatri di posa situati sulla circonvallazione Appia dalla \"Scalera Film\" e diverse sale a Napoli e nelle altre province campane. Gi\u00e0 qualche anno prima ha avviato le prime coproduzioni internazionali, soprattutto con case francesi e americane, come \"Bufere\" (1953) di Guido Brignone.\nLa produzione aumenta notevolmente, con film i cui generi spaziarono dal drammatico, alla commedia all'italiana, allo storico e l'avventura.\nLa crisi e l'insuccesso di \"Sodoma e Gomorra\".\nSul finire degli anni cinquanta ci sono i primi segnali di crisi, con la riduzione della capacit\u00e0 produttiva dovuta all'aumento dei costi di produzione. Per fronteggiare tale situazione, Lombardo fa avviare la produzione di film \"economici\", basata sull'impiego di autori e interpreti giovani. Tra questi c'\u00e8 \"Poveri ma belli\" del 1957 diretto da Dino Risi, che ottiene un clamoroso successo di pubblico.\nNel frattempo, la Titanus amplia le sue attivit\u00e0 con l'ingresso nel settore discografico, che nel 1961 vede la nascita di una casa discografica. Sempre in quell'anno la Titanus e la statunitense Metro Goldwyn Mayer costituiscono la \"Titanus-Metro\", avviando una serie di coproduzioni destinate anche al mercato d'oltreoceano.\nGran parte dei film co-prodotti con la MGM ottengono risultati disastrosi, ad eccezione de \"Le quattro giornate di Napoli\" (1962) di Nanni Loy. Su tutti l'insuccesso maggiore lo ottiene \"Sodoma e Gomorra\" di Robert Aldrich, ma l'ingente budget speso per produrre \"Il Gattopardo\" di Luchino Visconti spinge la societ\u00e0 ad abbandonare la produzione cinematografica nel 1964, per poi riprendere negli anni '80.\nTra XX e XXI secolo.\nDopo la drastica decisione assunta da Lombardo di interrompere l'attivit\u00e0 produttiva della Titanus, la casa cinematografica si dedica principalmente alla distribuzione. Sebbene con diverse societ\u00e0 collegate (la Mondial Te.Fi. di Gilberto Carbone e Sergio Bonotti, ad esempio) continuer\u00e0 a controllare indirettamente la produzione. A partire dalla met\u00e0 degli anni ottanta Lombardo cede anche la distribuzione cinematografica al Gruppo Acqua Marcia di Vincenzo Romagnoli (la societ\u00e0, che comprendeva anche una catena di sale cinematografiche, chiuder\u00e0 nel 1992 in conseguenza della pesante esposizione debitoria del Gruppo), conservando per s\u00e9 la produzione, soprattutto di fiction televisiva sia per la Rai che per Mediaset.\nNel 2004 la presidenza della casa, alla morte di Goffredo Lombardo, passa al figlio Guido, che segue le attivit\u00e0 produttive della casa da quindici anni."}
{"id": "1638277", "revid": "110157", "url": "https://it.wikipedia.org/wiki?curid=1638277", "title": "Museo di arte sacra (Tavarnelle Val di Pesa)", "text": "Il Museo di Arte Sacra di Tavarnelle Val di Pesa come lo possiamo visitare oggi \u00e8 stato allestito nel 1989 a Tavarnelle Val di Pesa.\nLa collezione \u00e8 esposta in quattro ambienti del primo piano della canonica, attigua alla Pieve di San Pietro in Bossolo.\nDi questi quattro ambienti le prime due sale sono le pi\u00f9 importanti, ciascuna dedicata al piviere dal quale le opere provengono: quello di San Pietro in Bossolo e quello di San Donato in Poggio.\nLe opere.\nSala 1.\nIn questo grande salone si trovano tutte le opere provenienti dalle chiese appartenenti al piviere di San Pietro in Bossolo\nAl centro si trovano alcune vetrine dove sono esposte le oreficerie provenienti dalle chiese del piviere. Di notevole fattura sono:\nSala 2.\nIn questa seconda sala si trovano le opere provenienti dal piviere di San Donato in Poggio, soprattutto dalla due parrocchie di San Pietro a Olena e San Lorenzo a Cortine.\nTra le oreficerie esposte in questa sala da segnalare: \nSala 3.\nSi tratta di un piccolo ambiente dedicato alla devozione e al culto: vi sono una folta serie di reliquairi sia in argento che in legno intagliato, oltre che un bel \"Cristo\" in argento di manifattura napoletana ottecentesca preveniente dalla Chiesa di Santa Maria del Carmine al Morrocco.\nIl Corridoio.\nOltre alla tavola cinquecentesca con la \"Vergine con Bambino tra i santi Rocco e Alberto carmelitani\", trovano posto una numerosa serie di ex voto, importante testimonianza della religiosit\u00e0 popolare di questa zona."}
{"id": "1638278", "revid": "339392", "url": "https://it.wikipedia.org/wiki?curid=1638278", "title": "Consulenza tecnica d'ufficio", "text": ""}
{"id": "1638279", "revid": "287204", "url": "https://it.wikipedia.org/wiki?curid=1638279", "title": "Piracaia", "text": "Piracaia \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638280", "revid": "101260", "url": "https://it.wikipedia.org/wiki?curid=1638280", "title": "Knygnesys", "text": ""}
{"id": "1638281", "revid": "287204", "url": "https://it.wikipedia.org/wiki?curid=1638281", "title": "Tuiuti", "text": "Tuiuti \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638285", "revid": "287204", "url": "https://it.wikipedia.org/wiki?curid=1638285", "title": "Vargem", "text": "Vargem \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Bragan\u00e7a Paulista."}
{"id": "1638292", "revid": "729019", "url": "https://it.wikipedia.org/wiki?curid=1638292", "title": "Colin Delaney", "text": "Carriera.\nHa lottato in diverse federazioni indipendenti, alcune delle quali appartenenti al circuito della National Wrestling Alliance (NWA), spesso con lo pseudonimo Colin Olsen e conquistando diverse cinture.\nWorld Wrestling Entertainment.\nDelaney ha fatto il suo debutto nella WWE come jobber nel roster della ECW sul finire del 2007. Da allora ha perso molti match contro diversi wrestler della federazione, come Shelton Benjamin, Big Daddy V, Mark Henry e da The Miz e John Morrison in un handicap match. Al termine di quest'ultimo incontro Tommy Dreamer \u00e8 intervenuto in suo aiuto. Il 24 febbraio 2008, Colin Delaney ha ufficialmente siglato un contratto di tre anni con la WWE.\nDelaney ha ottenuto la sua prima vittoria il 26 febbraio 2008 in un tag team match con Tommy Dreamer contro The Miz e John Morrison. Nelle successive settimane ha tentato di vincere un contratto (kayfabe) per continuare a combattere nella ECW. Il 6 maggio 2008 ha sconfitto Alejandro Estrada, General Manager della ECW, conquistando cos\u00ec un contratto.\nIl 15 agosto 2008 la WWE ha ufficializzato il licenziamento di Delaney.\nDi nuovo nelle indies.\nNello stesso giorno, Delaney ha combattuto un match in una federazione indipendente. Entra poi nella UWA Hardcore Wrestling, dove Delaney si \u00e8 riunito con l'ex partner Jimmy Olsen sconfiggendo gli Up In Smoke (Cheech &amp; Cloudy). Il 6 settembre, Delaney torna nella Chikara, dove ha ricevuto un fragoroso boato. Tuttavia, la notte successiva turna heel, attaccando Jimmy Olsen e unendosi con Vin Gerard e STIGMA per formare gli UnStable. Inoltre mette da parte il suo cognome Olsen e inizia ad usare il suo vero cognome, Delaney. Poi turna face prima di girare nuovamente heel aiutando il campione Danny Doring a conservare il suo titolo NWA Upstate. In seguito per\u00f2 fa costare la cintura allo stesso Danny il 5 settembre, facendo incoronare nuovo campione Pepper Parks e iniziando un feud con Doring. Allena in seguito una stable nota come The Young &amp; The Wrestlers, composta da lottatori heel. Il 5 dicembre Colin \u00e8 riuscito insieme agli Young a sconfiggere in un 3 vs 1 Handicap match Danny Doring a Rochester NY.\nIl 6 dicembre 2008 Colin sconfigge Jonny Puma vincendo l'NWA Empire Heavyweight Championship. Il 30 giugno 2013 vince il AIW Absolute Championship sconfiggendo Eric Ryan. Nella stessa sera, per\u00f2, Ethan Page sfida Delaney in un match improvvisato, dove Colin perde il titolo.\nTitoli e riconoscimenti.\nAbsolute Intense Wrestling\nNWA Empire\nSquared Circle Wrestling\nNWA Upstate\nRoc City Wrestling"}
{"id": "1638293", "revid": "133248", "url": "https://it.wikipedia.org/wiki?curid=1638293", "title": "Maria Antonietta Coscioni", "text": ""}
{"id": "1638297", "revid": "729019", "url": "https://it.wikipedia.org/wiki?curid=1638297", "title": "Tour della Nazionale di rugby a 15 dell'Inghilterra 1973", "text": "Nel 1973 la nazionale di rugby a 15 dell'Inghilterra si reca in tour ufficiale alle Isole Figi e Nuova Zelanda: centra una storica vittoria in Nuova Zelanda, riscattando la sconfitta interni di pochi mesi prima.\nQuesto tour venne organizzato rapidamente e con poco preavviso, quando il programmato tour in Argentina venne annullato per paura di attentati terrorisitci, vista la situazione gravissima nel paese sudamericano conseguente al ritorno di Peron e al Massacro di Ezeiza del 20 giugno 1973.\nSu 25 giocatori, solo 3 erano esordienti e 9 su 15 avevano giocato in inverno contro gli All Blacks a Twickenham."}
{"id": "1638299", "revid": "767487", "url": "https://it.wikipedia.org/wiki?curid=1638299", "title": "Metapa de Dom\u00ednguez", "text": "La citt\u00e0 di Metapa de Dom\u00ednguez \u00e8 a capo del comune di Metapa, nello stato del Chiapas, Messico. Conta 2610 abitanti secondo le stime del censimento del 2010 e le sue coordinate sono 14\u00b050'N 92\u00b011'W."}
{"id": "1638300", "revid": "1833487", "url": "https://it.wikipedia.org/wiki?curid=1638300", "title": "Cantiere navale di Fiume", "text": "Il cantiere navale di Fiume (ufficialmente denominato Brodogradili\u0161te 3. MAJ - Rijeka - in italiano \"Cantiere navale \"3 maggio\"\") \u00e8 un importante cantiere croato in cui vengono costruite principalmente petroliere, cargo, porta containers e talvolta anche navi passeggeri (traghetti e yacht); La storia del cantiere e del porto \u00e8 strettamente legata alle vicende storiche e politiche della citt\u00e0.\nOrigini.\nLa citt\u00e0 era stata dichiarata porto franco per volere dell'Imperatore Carlo VI sin dal 1719 e l'apertura della via Carolina avvenuta nel 1771, che allacciava il litorale fiumano alle zone del medio e basso Danubio, facevano di Fiume il principale sbocco sul mare dell'Ungheria; tuttavia fu solo nel 1841 che ebbero inizio i lavori di progettazione del porto.\nLo sviluppo del porto di Fiume fu dovuto pi\u00f9 a fattori politici che economici. Il porto di Fiume fino alla prima met\u00e0 degli anni sessanta era stato sacrificato in favore del porto di Trieste. Nel 1867 in seguito all'Ausgleich Fiume divenne parte del Regno d'Ungheria e il maggiore sbocco sul mare per i traffici economici ungheresi iniziando da allora una inversione di tendenza. Nel 1873 Fiume venne collegata dalla ferrovia a Vienna e Budapest. Il collegamento ferroviario rappresent\u00f2 un forte impulso per i traffici della citt\u00e0 e furono necessari lavori di ampliamento del porto che iniziarono nel 1872 con la costruzione di una prima grande diga frangiflutti intitolata alla memoria dell'imperatrice Maria Teresa. Oltre alla diga furono costruite nuove banchine, grandi magazzini per lo stoccaggio delle merci e installate nuove gru. Ai lavori di ampliamento, che vennero ultimati nel 1894, ne seguirono altri nel periodo dal 1895 al 1901 e dal 1904 fino allo scoppio della prima guerra mondiale. Tra i lavori vi fu la costruzione di un nuovo bacino portuale costruito per sopperire alle esigenze del traffico del legname. Il bacino venne costruito presso il delta dell'Eneo allo sbocco del \"Canal Morto\" della Fiumara, i cui fondali profondi circa 10 metri, consentivano l'approdo di grandi navi. Il bacino che si trovava nel sobborgo di Sussak venne ribattezzato Porto Baross nel 1892 in seguito alla morte del ministro ungherese G\u00e1bor Baross, che molto si era prodigato per lo sviluppo delle ferrovie e della navigazione ungherese.\nNel periodo che va dall'Ausgleich allo scoppio della prima guerra mondiale la citt\u00e0 ha quasi triplicato i suoi abitanti, passando dai 17.884 del 1869 ai 48.492 del 1913.\nLa citt\u00e0 ebbe anche uno sviluppo industriale. A Fiume vi era un'importante fonderia, la \"Fonderia Metalli\" alla cui direzione venne chiamato a partire dal 1856, l'ingegnere inglese Robert Whitehead. La \"Fonderia Metalli\" cambi\u00f2 il suo nome in Stabilimento Tecnico di Fiume e vi si iniziarono a produrre motori e caldaie a vapore tra i pi\u00f9 moderni dell'epoca, che vennero installati sulle navi della Marina Imperiale Austro-Ungarica. Lo stesso Whitehead e l'inventore fiumano Giovanni Luppis, il 21 dicembre 1866, brevettarono una nuova arma, il siluro.\nNel 1873 lo \"Stabilimento Tecnico di Fiume\" fall\u00ec e, rilevato nel 1875 da Whitehead, assunse la denominazione Torpedo Fabrik von Robert Whitehead prima vera fabbrica di siluri al mondo. L'azienda, che nel 1878 contava gi\u00e0 500 dipendenti vide aumentare in pochi anni il proprio personale, ampliando le proprie strutture diventando uno degli stabilimenti industriali pi\u00f9 progrediti del suo tempo.\nAltra importante realt\u00e0 industriale impiantata in quel periodo e che avrebbe costituito per la vita economica di Fiume un punto focale fu la R.O.M.S.A., Raffineria di Olii Minerali S.A., costruita tra il 1882 e il 1883.\nErano poi presenti nella citt\u00e0 altre industrie minori per dimensioni e produttivit\u00e0, come la manifattura tabacchi, le Fonderie \"Matteo Skull\", la cartiera \"Smith &amp; Meyner\", la grossa azienda per la pilatura del riso, il birrificio, le falegnamerie e le concerie.\nIl Cantiere Danubius.\nL'Impero austro-ungarico nella seconda met\u00e0 del XIX secolo aveva importanti cantieri nell'Adriatico a Trieste e Pola, entrambi nella parte austriaca dell'Impero, ma nessuno nella regione sotto la corona del Regno d'Ungheria.\nIl primo cantiere navale fu impiantato nella citt\u00e0 nel 1892 come filiale dei cantieri tedeschi Howaldtswerke di Kiel nella zona costiera denominata Brgud, vicino alla citt\u00e0, dove gi\u00e0 gestiva un piccolo impianto per la riparazione di barche in legno. Nel 1896 venne impiantato all'interno del Porto Baross con il nome \"Lazarus\" un cantiere navale per la costruzione e la riparazione di mercantili e pescherecci italiani ed austro-ungarici.\nNel 1902 i tedeschi cessarono l'attivit\u00e0, che nel 1905 venne rilevata da tre uomini di affari di Budapest, titolari delle imprese Danubius, Sch\u00f6nichen e Hartman, che rilevarono il cantiere abbandonato dai tedeschi per intraprendere una ricostruzione completa, ampliando le strutture e la valorizzandone le capacit\u00e0 produttive con un aggiornamento tecnologico. Gli imprenditori rilevarono insieme al cantiere insieme al cantiere abbandonato dai tedeschi, anche lo stabilimento \"Lazarus\" e il cantiere di Porto Re. Nel 1906 il cantiere riprese l'attivit\u00e0 con il nome \"Danubius\" e venne presto scelto per la costruzione di navi militari per la Marina Imperiale. Nel 1910 con il sostegno finanziario di istituti bancari di rilievo venne avviato un progetto di ammodernamento ed in seguito ad un processo di riorganizzazione aziendale che vide l'entrata dell'industria ungherese Ganz, nella societ\u00e0 che gestiva i cantieri, nel 1911 il cantiere prese la denominazione \"Ganz &amp; Co. Danubius\". \nNegli anni immediatamente precedenti la prima guerra mondiale il cantiere ebbe un'intensa attivit\u00e0 e significative realizzazioni di quel periodo, per conto della Marina Imperiale Austro-Ungarica, furono quelle della corazzata Szent Istv\u00e1n, varata il 17 gennaio 1914 e di due dei tre incrociatori leggeri della Classe Helgoland tra cui l'Helgoland, che al termine del primo conflitto mondiale, ceduto in conto riparazione danni di guerra, avrebbe servito come esploratore nella Regia Marina Italiana ribattezzato Brindisi.\nDurante questo periodo nel cantiere di Porto Re furono costruiti i cacciatorpediniere della Classe Tatra.\nIl cantiere navale il silurificio \"Whitehead\" e la raffineria disponevano di piccoli porti separati con proprie dighe frangiflutti.\nLa questione fiumana.\nCon fine del conflitto, conclusosi con la sconfitta degli Imperi Centrali, per la citt\u00e0 seguirono anni di incertezza. Fiume, abitata in maggioranza da italiani (il 60% della popolazione), divenne ben presto oggetto di contesa tra l'Italia e il neocostituito Regno dei Serbi, Croati e Sloveni.\nDopo varie vicissitudini, con il Trattato di Roma, siglato il 27 gennaio 1924 veniva sancito il passaggio della citt\u00e0 al Regno d'Italia. In base al trattato la citt\u00e0 con il porto veniva assegnata all'Italia, mentre il piccolo entroterra con alcune periferie, la parte nuova del porto, cio\u00e8 Porto Baross, che era incluso nella localit\u00e0 di Sussak, e le acque del fiume Eneo, cio\u00e8 l'intero alveo e il delta, venivano annessi alla Jugoslavia; una Commissione mista per l'applicazione del Trattato regol\u00f2 tra le altre cose i limiti delle acque territoriali tra Fiume e Sussak, mediante un accordo supplementare per la sorveglianza doganale e la pesca nelle acque di Fiume e Susak, siglato il 31 gennaio 1925. Gli accordi prevedevano che \u00abil limite del mare territoriale era dato da una linea che partendo dall'angolo sud-ovest dell'ala occidentale del fabbricato Lazarus si prolungava nel mare per 500 metri in direzione ovest formando con la diga Cagni (nome con cui venne ribattezzata la diga Maria Teresa) un angolo di 20\u00b0 proseguendo quindi a sud in direzione perpendicolare alla costa fino a raggiungere il limite esterno della zona del mare territoriale medesimo\u00bb. Tali accordi vennero poi ratificati dalla Convenzione di Nettuno il 20 luglio 1925.\nI Cantieri del Quarnaro.\nIn seguito al passaggio all'Italia, il gruppo imprenditoriale italiano di Giuseppe Orlando subentr\u00f2 nella gestione dei Cantieri Navali che con la denominazione di Cantieri navali del Quarnaro S.A. ripresero pienamente la loro attivit\u00e0.\nGli stabilimenti, prossimi al porto, coprivano un'area di oltre 176000 m\u00b2 con una darsena interna di allestimento di 225x60 metri servita da una gru elettrica ed una darsena foranea di 200x70 metri per allestimento. Nell'avandarsena vi era un bacino galleggiante autocarenabile di 94x20 metri capace di sollevare navi dalla portata fino a 5000 tonnellate. Lo stabilimento disponeva di quattro scali in muratura per la costruzione di scafi lunghi da 150 a 230 metri.\nIl cantiere disponeva anche di una fonderia di bronzo e di ghisa, di varie officine, di diversi magazzini e depositi per la conservazione di materiali, di un ufficio direzionale con uffici tecnici ed amministrativi, di un dopolavoro e di una caserma per gli equipaggi della Regia Marina. L'officina caldaie era attrezzata per la costruzione di caldaie di ogni tipo e grandezza, mentre nell'officina navale che misurava 280x52,5 metri, venivano montati corpi interni di sommergibili e furono varate diverse motovedette della Regia Guardia di Finanza.\nIl cantiere inoltre disponeva di una centrale termoelettrica di 1500 Kw, di una centrale pneumatica, di una centrale idraulica, di una stazione di carica di accumulatori per sommergibili, di un impianto di zincatura a caldo, di un impianto di metallizzazione a spruzzo, di vari impianti fissi con carica automatica per gas acetilenico, di una stazione autonoma per il rifornimento di acqua industriale e di una macchina speciale per la prova dei materiali.\nAlla distribuzione dell'acqua, dell'acetilene, dell'aria compressa e dell'energia elettrica a tutti i luoghi di impiego, provvedeva una rete di tubature di acqua e di aria e di cavi elettrici.\nGli scali, le darsene, l'interno delle officine e dei magazzini erano collegati tra loro con una rete ferroviaria che aveva uno sviluppo di circa 4000 metri ed era a sua volta collegata alla stazione ferroviaria della citt\u00e0.\nL'area portuale raggiungeva i 76,5 ettari e comprendeva circa 60000 metri di binari di smistamento e deposito, di cui ben 10169 situati lungo le rive.\nLa cessione del Porto Baross aveva tolto agli operatori fiumani del legname ogni possibilit\u00e0 di deposito e lo scalo legnami venne allestito attiguo al Porto-Petroli.\nSussak raggiungeva nel 1939 16.000 abitanti e costituiva il maggior porto marittimo della Jugoslavia, sede e base della societ\u00e0 Jugolijnea, la compagnia marittima di bandiera e di altre societ\u00e0 minori\nNel periodo tra le due guerre mondiali il porto vide raddoppiare i suoi traffici sia passeggeri sia merci.\nAl momento del passaggio all'Italia la capacit\u00e0 di lavorazione degli impianti del complesso della R.O.M.S.A., la Raffineria di oli minerali, era assai scarsa, ma dall'anno successivo la trasformazione dei vecchi impianti e le moderne tecniche di raffinazione e distillazione del greggio consentirono di elevare la potenzialit\u00e0 lavorativa degli impianti e occupazionale, passando dai 185 tra impiegati ed operai del 1923 a 1216 nel 1941. La R.O.M.S.A. venne nazionalizzata nel 1923, quando la citt\u00e0 era governata dal maresciallo Giardina, prima ancora che venisse formalizzato il passaggio all'Italia; la maggioranza delle azioni fu acquistata dal governo italiano e nel 1926 costitu\u00ec il primo nucleo dell'AGIP, l'Azienda Generale Italiana Petroli, che venne creata il 3 aprile di quell'anno. A fianco dello stabilimento venne costruito un complesso di fabbricati per la sede della Direzione Generale, le mense, le abitazioni per i lavoratori e il dopolavoro aziendale con campi di gioco, cinematografo, biblioteca e sala da ballo; l'azienda inoltre aveva costituito dei fondi mutui per venire incontro ai bisogni straordinari e urgenti dei propri lavoratori. Il silurificio nel decennio che va dal 1924 al 1934 venne ampiamente riammodernato producendo vari tipi siluri oltre che per la Regia Marina, anche per varie marine estere e nel 1937 venne aperta a Livorno una sua filiale con la denominazione di \"Societ\u00e0 Moto Fides\".\nLe piccole darsene ad uso dei cantieri navali, del silurificio e della raffineria erano attigue fra loro e oltre la darsena della raffineria, denominata Porto Petroli si estendevano gli scali e le banchine del porto.\nNavi realizzate fra le due guerre.\nDiverse unit\u00e0 civili e militari sono state costruite nel cantiere tra le due guerre mondiali. Tra le unit\u00e0 costruite per la Regia Marina si ricordano:\nSeconda guerra mondiale.\nNel corso della seconda guerra mondiale, nei giorni che precedettero l'invasione della Jugoslavia da parte dell'Asse il 31 marzo 1941 con l'ordine di mobilitazione civile emanato dal prefetto Temistocle Testa, le maestranze del silurificio, con le attrezzature pi\u00f9 importanti vennero trasferite a Livorno, mentre il petrolio e la benzina della raffineria R.O.M.S.A. vennero messi al sicuro a Trieste. Il 28 maggio 1941 l'amministrazione provinciale di Fiume venne estesa a Sussak, Castua, Buccari, \u010cabar e alle isole di Veglia e Arbe.\nDopo l'armistizio dell'8 settembre 1943, con l'occupazione tedesca la citt\u00e0 entr\u00f2 a far parte della zona d'operazioni del Litorale adriatico e il cantiere venne rinominato \"Kvarnersko Brodogradili\u0161te\".\nAll'inizio del 1944 avvenne il primo bombardamento aereo anglo-americano su Fiume, cui ne seguirono altri 27 che provocarono centinaia di morti e danneggiarono gran parte delle strutture portuali e industriali. A ci\u00f2 si aggiunse che i tedeschi, poco prima della loro ritirata distrussero completamente le infrastrutture del cantiere e del porto, facendo saltare in aria mediante mine il Porto Petroli, Porto Baross e poi il porto principale, che sub\u00ec il danneggiamento di magazzini, banchine e moli, con alcuni moli che si staccarono dalla riva.\nIl 3 maggio 1945 la citt\u00e0 venne occupata dalle truppe partigiane di Tito. Nei primi giorni di occupazione e nel clima di scontri che ne segu\u00ec vi fu, tra le vittime dell'OZNA, la polizia segreta di Tito, l'industriale Nevio Skull, nipote di Matteo Skull, nel cui stabilimento era stata fusa l'aquila simbolo della citt\u00e0 ed issata alla sommit\u00e0 della torre civica il 15 giugno 1906.\nIl Cantiere 3. Maj.\nFormalizzata nel 1947 l'annessione della citt\u00e0 alla Repubblica Federativa Popolare di Jugoslavia, il cantiere, che era stato completamente distrutto durante la guerra, fu ricostruito e rinominato \"3. Maj Brodogradili\u0161te\", in ricordo della data in cui la citt\u00e0 era stata occupata dalle truppe di Tito, proprio in occasione del terzo anniversario di tale avvenimento, nel 1948.\nTuttavia le risultanze del trattato di pace furono causa di un massiccio esodo della maggioranza della popolazione, in prevalenza italiana, che abbandon\u00f2 in gran parte la citt\u00e0. L'esodo coinvolse oltre 40.000 cittadini di nazionalit\u00e0 italiana, pi\u00f9 del 70% della popolazione rispetto a prima del 1945, causando, in una citt\u00e0 gi\u00e0 provata dalle distruzioni della guerra, il blocco di buona parte delle attivit\u00e0.\nA questa situazione le autorit\u00e0 jugoslave cercarono di rimediare ripopolando la citt\u00e0 con abitanti provenienti dalle diverse regioni della nuova Jugoslavia cui si aggiunse anche il trasferimento a Fiume di alcune migliaia di operai specializzati del monfalconese che vi si trasferirono principalmente per motivazioni ideali e politiche, in quello che fu il cosiddetto controesodo, a seguito del quale, per un periodo, il cantiere si serv\u00ec della manodopera dei \"monfalconesi\", che contribuirono come operai specializzati e tecnici al rilancio del cantiere navale. La collaborazione si interruppe per\u00f2 con la rottura delle relazioni Tito/Stalin del 1948, quando i monfalconesi, considerati vicini al Partito Comunista Italiano filosovietico, finirono per essere perseguitati dall'apparato repressivo del regime jugoslavo.\nIl cantiere ritorn\u00f2 ad essere pienamente operativo solo dalla seconda met\u00e0 degli anni cinquanta e da allora vi sono state costruite oltre 700 navi.\nLa produzione venne inizialmente orientata alla costruzione di mercantili per le esigenze della marina mercantile jugoslava, ma dal 1956 il cantiere ha iniziato a costruire per committenti esteri e nel 1961 ha iniziato la produzione di motori diesel su licenza dell'industria svizzera Sulzer di Winterthur e da allora le navi costruite nel cantiere vengono equipaggiate con i motori prodotti nello stesso stabilimento.\nAll'inizio degli anni sessanta i cantieri arrivarono ad impiegare 4.500 lavoratori e il porto divenne il maggiore scalo jugoslavo ed uno dei pi\u00f9 importanti del Mediterraneo.\nNel giugno 1991, in seguito alla guerra e alla disgregazione della Jugoslavia, Fiume entr\u00f2 a far parte dell'indipendente Croazia, ma la citt\u00e0 nuovamente pat\u00ec le difficili condizioni conseguenti ad una guerra ed il porto ne sub\u00ec i contraccolpi. Il traffico, gi\u00e0 colpito dalla crisi economico/finanziaria dell'ultima Jugoslavia, sub\u00ec un ulteriore calo, ma quando, le condizioni politiche interne ed internazionali hanno reso la situazione pi\u00f9 tranquilla, Fiume ha finito per assumere in pochi anni il ruolo di principale porto croato e la cantieristica navale un ruolo importante nell'economia della Croazia.\nLa recente ipotesi della privatizzazione di quattro cantieri navali, tra cui l'83,82% del pacchetto di maggioranza del \u201cBrodogradili\u0161te 3. maj\u201d ha scatenato proteste e in citt\u00e0 sono comparsi dei murales con il simbolo del cantiere con la scritta \"Non in vendita\".\nPer quanto riguarda gli altri cantieri fiumani, il cantiere \"Lazarus\", ribattezzato Viktor Lenac nel 1948, venne trasferito negli anni settanta nella vicina Martin\u0161\u0107ica; nel cantiere \u00e8 stato restaurato il Christina O che era stato il panfilo di Aristotele Onassis e vi \u00e8 ormeggiato in attesa di restauro il Galeb che durante il Regime comunista fu lo yacht presidenziale del dittatore Tito; lo stesso Tito da giovane aveva lavorato come operaio nel cantiere di Kraljevica (italiano: Porto Re) che all'inizio del XX secolo era stato una succursale dello stabilimento fiumano e attualmente \u00e8 uno dei pi\u00f9 importanti cantieri della Croazia.\nPer quanto riguarda le altre grandi aziende fiumane, il silurificio \"Whitehead\" nel 1945 trasfer\u00ec interamente la sua produzione a Livorno e dopo avere orbitato nel gruppo Fiat per mezzo secolo, dal 1995 \u00e8 entrata a far part del gruppo Finmeccanica assumendo la denominazione di Whitehead Alenia Sistemi Subacquei, mentre l'ex stabilimento Whitehead a Fiume divenne sede di un'azienda meccanica che con la denominazione \"Torpedo\" ha operato per alcuni anni prima di essere del tutto dismessa.\nLa raffineria R.O.M.S.A. dopo aver ripreso la sua produzione, tornando gi\u00e0 alla fine degli anni quaranta a livelli produttivi precedenti il conflitto, trasfer\u00ec nel 1965 parte della sua produzione nella vicina Urinj. La produzione di lubrificanti rimase nell'impianto fiumano, mentre la produzione di carburanti venne spostata nella raffineria di Urinj. La capacit\u00e0 produttiva dell'impianto arriv\u00f2 a 8 milioni di tonnellate e negli anni ottanta produceva ben 250 tipi di carburanti e lubrificanti diversi e fu la prima raffineria dell'ex Jugoslavia a produrre benzina senza piombo. La raffineria fa adesso parte dell'INA l'Industria petrolifera di stato croata."}
{"id": "1638302", "revid": "125633692", "url": "https://it.wikipedia.org/wiki?curid=1638302", "title": "Museo archeologico della Badia", "text": "Il Museo archeologico della Badia \u00e8 un museo archeologico che si trova a Licata.\nStoria.\nLa sede museale \u00e8 il cinquecentesco monastero cistercense di Santa Maria del Soccorso, meglio conosciuto ancora oggi come Badia, ampliato nel \u2018600 con la costruzione del chiostro e nel \u2018700 con la nuova al prospiciente alla piazza Sant'Angelo.\nConfiscato con la soppressione degli ordini religiosi, l'edificio divenne sede di scuole pubbliche, destinazione che mantiene in parte tuttora. \nDell'ex monastero il Museo occupa parte del piano terra e il chiostro.\nCon il concorso della Soprintendenza di Agrigento, del Comune di Licata e della locale Associazione archeologica licatese, il Museo nasce come antiquarium annesso alla Biblioteca Comunale di Licata, dalla quale si separa nel 1971 dando origine al Museo Civico. L'apertura della nuova sede della Badia avviene nel 1995.\nIl Museo illustra la storia ed i caratteri degli insediamenti umani nel territorio di Licata e della bassa valle dell'Imera meridionale.\nLa montagna di Licata, dove sorge oggi la citt\u00e0 moderna, e le altre limitrofe, poste al controllo del fiume Imera sono state fin dalla preistoria luogo di insediamenti umani. In particolare sulla Montagna di Licata sorgeva un centro greco-arcaico che si espanse in periodo ellenistico sulle vicine alture di Monserrato e monte Sole. In esso nel 280 a.C. il tiranno di Agrigento, Finzia, trasfer\u00ec le popolazioni di Gela, dopo la distruzione di quest'ultima, fondando una nuova citt\u00e0 che prese il nome di Phintias.\nLe collezioni.\nSono quelle provenienti dai ritrovamenti dell'Associazione Archeologica Licatese e dagli scavi condotti negli ultimi decenni dalla Soprintendenza di Agrigento nel territorio di Licata e della bassa valle dell'Imera.\nIl museo possiede inoltre una collezione di arte medievale, e alcune tele provenienti dai conventi soppressi nell'800.\nL'ordinamento consente un inquadramento topografico e cronologico dei reperti attraverso l'ausilio di supporti didattici.\nAmbienti.\nStemma ligneo della citt\u00e0 (secolo XVIII). Reperti ceramici destinati agli usi del monastero, venuti alla luce con gli scavi effettuati durante i lavori di restauro della stessa Badia negli anni 1988-89.\nNel vano interrato reperti di diverse et\u00e0 di provenienza subacquea recuperate nel mare di Licata."}
{"id": "1638304", "revid": "1728", "url": "https://it.wikipedia.org/wiki?curid=1638304", "title": "Lira tornese", "text": ""}
{"id": "1638305", "revid": "92723", "url": "https://it.wikipedia.org/wiki?curid=1638305", "title": "Ana Lucia Cortez", "text": "Ana Lucia Cortez \u00e8 un personaggio della serie televisiva \"Lost\", interpretata da Michelle Rodriguez. Nella serie \u00e8 uno dei sopravvissuti della sezione di coda dell'aereo del volo Oceanic 815. Il personaggio appare per la prima volta durante un flashback di Jack nel finale della prima stagione, mentre la prima vera interpretazione si ha nell'episodio \"Alla deriva\", della seconda stagione.\nBiografia.\nPrima dello schianto.\nAna Lucia era un agente del dipartimento di polizia di Los Angeles, con rapporti difficili con la madre, che era anche il suo diretto superiore.\nAna, incinta, durante una sparatoria viene colpita e perde il bambino. Dopo un periodo passato in riabilitazione ritorna in servizio e richiede di tornare subito di pattuglia, ma il suo comportamento \u00e8 instabile. Quando l'uomo che le ha sparato durante il furto viene arrestato e rilascia una confessione, lei si rifiuta di identificarlo, per poi ucciderlo fuori da un bar dopo il suo rilascio.\nAna Lucia lascia la polizia e trova lavoro come guardia di sicurezza di aeroporto ed \u00e8 l\u00ec che incontra Christian Shephard, padre di Jack che le chiede di accompagnarlo a Sydney come guardia del corpo. I due usano nomi falsi, lei si fa chiamare Sarah e lui Tom.\nA Sydney Ana Lucia assiste all'alterco tra Christian Shephard ed una donna, ma l'uomo non d\u00e0 spiegazioni e rifiuta anche il consiglio della donna di tornare negli Stati Uniti; le loro strade cos\u00ec si dividono.\nPrima di imbarcarsi sul volo Oceanic 815 Ana Lucia si trova al bar dell'aeroporto e, senza saperlo, chiacchiera con il figlio dell'uomo che l'ha condotta in Australia.\nSull'isola.\nDopo l'atterraggio in mare con la sezione di coda, Ana Lucia fa del suo meglio per aiutare chiunque ne abbia bisogno, salvando ad esempio Bernard rimasto incastrato in un albero. Quella notte i superstiti vengono attaccati dagli Altri. Ana Lucia aiuta Goodwin e Libby, che vanno da lei cercando consigli. Dopo alcune notti, arrivano nuovamente gli Altri e rapiscono altre nove persone. Ana Lucia uccide uno di loro e trova un elenco con le descrizioni delle vittime. Sospettando che Nathan sia un traditore, fa spostare tutti all'interno dell'isola, poi scava una buca e lo getta dentro fino a che lui non confessi.\nQuando egli improvvisamente scompare, si addentra nella foresta alla guida di un piccolo gruppo scoprendo la stazione Freccia. Ana Lucia e Goodwin scalano la cima della collina, dove lei gli rivela di sapere che lui \u00e8 il vero traditore. Durante la colluttazione che ne segue Goodwin rimane trafitto da un bastone e muore.\nQuando i superstiti della zattera incontrano quelli della sezione di coda Ana Lucia finge di essere stata a sua volta catturata per carpire informazioni e, scoperta la loro provenienza, decide di lasciarli liberi e di trasferire il gruppo della coda all'accampamento degli altri superstiti. Durante il tragitto Cindy, l'hostess, viene rapita e si odono strani sussurri nella foresta. Ana Lucia spara sulla prima cosa che vede muoversi: \u00e8 Shannon, che muore. Temendo una reazione di Sayid lo lega ad un albero e, tormentata dal senso di colpa, si rifiuta di far avanzare il gruppo.\nDopo la cattura di Ben \"Henry Gale\", ad Ana Lucia viene chiesto di interrogare il prigioniero, che per\u00f2 l'aggredisce e Locke interviene per salvarla. In cerca di vendetta Ana Lucia copula con Sawyer allo scopo di rubargli la pistola, che per\u00f2 non user\u00e0 non trovando la forza di uccidere una persona. Credendo che Michael possa farlo al posto suo gli consegna l'arma di Saywer. Michael guarda la pistola, poi le dice tristemente \u00abMi dispiace\u00bb e le spara. Entra Libby spaventata dal rumore, Michael si gira di scatto e le spara accidentalmente due colpi uccidendola. Infine, libera Ben e si spara alla spalla, per addossargli la colpa dei due omicidi.\nApparizioni successive.\nQuarta stagione.\nIn \"L'inizio della fine\", Hurley viene arrestato ed \u00e8 proprio il partner di Ana Lucia, Mike, ad interrogarlo. Alla richiesta del poliziotto Hurley nega di aver mai conosciuto Ana Lucia, seguendo il piano di Jack volto a proteggere coloro che sono rimasti sull'isola.\nQuinta stagione.\nIn \"La grande menzogna\", Ana Lucia compare come visione a Hurley e gli d\u00e0 dei consigli su come agire senza farsi arrestare.\nCapacit\u00e0.\nPrima dello schianto Ana Lucia era un poliziotto del LAPD, molto esperta, intuitiva e laboriosa. Sa come coprire le sue tracce, come investigare, come interrogare e pianificare.\nCome ufficiale di polizia ha ricevuto l'addestramento con le armi da fuoco e nel combattimento corpo a corpo di base."}
{"id": "1638308", "revid": "110157", "url": "https://it.wikipedia.org/wiki?curid=1638308", "title": "Carter Center", "text": "Il Carter Center \u00e8 un'organizzazione non governativa e senza scopo di lucro fondata nel 1982 dall'ex Presidente degli Stati Uniti Jimmy Carter e da sua moglie Rosalynn Carter con l'appoggio dell'Emory University. Gli scopi dell'organizzazione sono la difesa dei diritti umani, l'osservazione elettorale neutrale, l'assistenza elettorale ai paesi di \"democrazia recente\", l'aiuto umanitario e medico-sanitario nelle zone del pianeta colpite da calamit\u00e0 o degradate. Ha sede ad Atlanta ed ha lavorato in pi\u00f9 di 70 paesi. Nel 2002 Jimmy Carter ha ricevuto il Premio Nobel per la pace per il suo lavoro \"nel trovare soluzioni pacifiche ai conflitti internazionali e nel far progredire la democrazia e i diritti umani nonch\u00e9 promuovere lo sviluppo economico e sociale\". \nScopo e attivit\u00e0 del centro.\nIl centro sostiene la crescita delle istituzioni democratiche per garantire che ci sia un rispetto della regola di diritto e dei diritti umani, nonch\u00e9 la trasparenza e apertura nelle decisioni governative. Il fine \u00e8 quello di consentire a tutti i cittadini di disporre delle risorse adeguate per competere lealmente alle elezioni delle cariche pubbliche. Per esempio, il centro sostiene gli sforzi dei leader civili in Etiopia, dove si occupa di mediare discussioni sulle pi\u00f9 urgenti e controverse questioni politiche e sociali in cui si trova di fronte il Paese, mentre nei Territori palestinesi mantiene una piccola presenza a Ramallah, dove si \u00e8 concentrato sul continuo monitoraggio e analisi dei problemi critici di sviluppo democratico. \nIl centro ha svolto un ruolo fondamentale con la Divisione di assistenza elettorale delle Nazioni Unite e la National Democratic Institute per creare il consenso su un insieme comune di principi internazionali per l'osservazione elettorale. \u00c8 anche leader nello sforzo di sviluppare efficaci metodologie per l'osservazione delle elezioni che impiegano nuove tecnologie di voto elettronico.\nLa funzione politica e elettorale.\nIniziative democratiche in zone regionali dell'America Latina includono il supporto per l'accesso a programmi di informazione, la creazione di una rete inter-americana di sostegno e la riforma della politica di finanziamento delle campagne. Il Consiglio dei Presidenti e Primi Ministri delle Americhe svolge un ruolo importante nella realizzazione di questi obiettivi. Il Centro \u00e8 un pioniere della fiducia riposta in esso per quanto riguarda l'osservazione elettorale, largamente dimostrata dall'invio di squadre di osservatori per determinare la legittimit\u00e0 delle elezioni, pi\u00f9 di 69 in 27 Paesi dal 1989. Il compito degli osservatori del Carter Center consiste nell'analizzare le leggi elettorali, nella valutazione e nella registrazione dei processi di voto e nella valutazione della correttezza delle campagne. La presenza di osservatori imparziali durante le elezioni viene considerato uno dei migliori deterrenti contro interferenze o frodi nel processo di voto ed assicura che gli elettori possano tranquillamente aspettarsi un regolare svolgersi delle consultazioni. Le squadre inviate dal centro di solito includono tra i 30 e i 100 osservatori altamente qualificati, tra cui imparziali leader regionali, scienziati politici, esperti regionali e professionisti di osservazione elettorale. \nIl Carter Center invia osservatori solo se invitato dall'autorit\u00e0 elettorali di un Paese e accolto dai principali partiti politici. Nelle condizioni non scritte in questo invito ma specificate in ogni manuale per osservatori viene sottinteso di non interferire nel processo elettorale e in ogni caso essere consapevoli di non rappresentare il governo degli Stati Uniti."}
{"id": "1638309", "revid": "1516087", "url": "https://it.wikipedia.org/wiki?curid=1638309", "title": "Un detective in corsia", "text": "Un detective in corsia (\"Diagnosis: Murder\") \u00e8 una serie televisiva statunitense trasmessa dal 1993 al 2001 sul canale CBS. In Italia la serie \u00e8 andata in onda in prima visione su Rete 4.\nTrama.\nLa serie \u00e8 ambientata principalmente in un ospedale, il Community General Hospital. Il protagonista, il dottor Mark Sloan, aiuta suo figlio, il detective Steve Sloan, a risolvere i casi di omicidio. Ad aiutarlo ci sono i suoi colleghi impiegati al Community General Hospital: la dottoressa Amanda Bentley, patologa, e il dottor Jack Stewart (nelle prime due stagioni), poi sostituito dal dottor Jesse Travis.\nFilm TV.\nLa serie \u00e8 stata preceduta da tre film tv, mentre dopo la chiusura della serie sono stati prodotti altri due film tv:\nDVD.\nLista delle uscite dei DVD di \"Un detective in corsia\":"}
{"id": "1638311", "revid": "767487", "url": "https://it.wikipedia.org/wiki?curid=1638311", "title": "Episodi di Un detective in corsia (prima stagione)", "text": "L'abito non fa il monaco.\nAl 'Community General Hospital' viene ricoverato un ferito, investito da un automobilista che si spaccia per prete e si intrufola nella sua stanza...\nUn killer in ospedale.\nUna bellissima ragazza viene ricoverata al Community General Hospital. Non sa nemmeno come si chiama, ha perso la memoria. O cosi' sostiene...\nTelethon col morto.\nUn uomo viene ucciso durante uno speciale Telethon indetto per reperire fondi per il Pronto Soccorso del Community General Hospital.\nEredit\u00e0 di morte.\nMark Sloan si insospettisce quando apprende la notizia della morte di suo zio, Jonathan Nash. Questi gli aveva promesso che avrebbe lasciato in eredit\u00e0 tutto il suo ingente patrimonio al Community General Hospital, confidandogli inoltre di aver paura di essere ucciso da uno dei suoi tre figli...\nNOTA. Oltre che il dottor Sloan, Dick Van Dyke interpreta anche Jonathan Nash, Julian Nasch,J.Edison Nasch e Judith Nasch.\nL'uomo da 13 milioni di dollari.\nDale Harlan, vecchio amico e paziente di Mark Sloan, viene ferito da un colpo di pistola nel parcheggio di un club privato, il 'Red Gardenia'. Dale riesce a raggiungere a piedi il Community General Hospital e a consegnare a Mark un biglietto della lotteria, dopodich\u00e9 muore tra le braccia del dottore. Amanda, indagando, scopre che Dale aveva vinto tredici milioni di dollari. I principali sospettati dell'omicidio sono la moglie Monica, a cui Dale aveva dilapidato l'intero patrimonio, un dentista che gli aveva prestato parecchio denaro, e Ridlin, il proprietario del club, con cui Harlan aveva un grosso debito di gioco...\nIl rapimento - I parte.\nSteve, il figlio del dottor Sloan, scopre che alcuni suoi colleghi hanno commesso delle rapine, ma non ha le prove per incriminarli. Si rivolge a Schroeder, degli Affari Interni, il quale per\u00f2 intende dividere il bottino con i poliziotti corrotti. Quando Schroeder muore, viene ingiustamente incolpato Steve. Il dottor Sloan inizia ad indagare...\nIl rapimento - II parte.\nIl dottor Sloan sta indagando per dimostrare l'innocenza del figlio Steve, ingiustamente accusato di omicidio. Per far luce sull'accaduto si rivolge a Gus Benedict, boss della mala a cui in passato ha salvato la vita. Gus chiede aiuto al suo uomo di fiducia, Tommy Raffanti che nel frattempo, in gran segreto, sta preparando il sequestro del boss allo scopo di estorcergli tre milioni di dollari...\nLa regina del rock.\nAl 'Community General Hospital' viene ricoverata Shanda, una rock star affetta da esaurimento nervoso. La donna, perseguitata da un folle ammiratore, Patrick, vive costantemente nel terrore. Il dottor Sloan si offre di ospitarla a casa sua per alcuni giorni. Nel frattempo Jack ed Amanda, indagando, scoprono che la corista del gruppo di Shanda intende lasciare la band ma \u00e8 minacciata dalla rockstar. Il caso si complica quando sia Clare, la corista, che Patrick vengono trovati morti. A questo punto tutti i sospetti ricadono su Shanda...\nConferenza con il morto.\nRobert Westlin, noto finanziere, muore in seguito ad un attacco di cuore. Il cadavere dell'uomo scompare misteriosamente e tutte le persone a lui vicine negano che sia morto. Il dottor Sloan, aiutato da Jack e Amanda, indaga...\nOmicidio per magia.\nSloan cerca di scagionare il suo amico Eddie Clark, un illusionista, dall'accusa dell'omicidio del collega Madison. I sospetti del dottore si concentrano su tre persone: Mike Baker, proprietario del locale in cui si esibisce Eddie, e i due colleghi dell'illusionista, Cleopatra e David...\nBallando con la morte.\nIl dottor Sloan indaga sulla morte di Roland Spear, il comproprietario di una scuola di danza, deciso a ritirarsi dagli affari. I sospetti si concentrano su Sammy, socio di Roland, contrario alla vendita della scuola, Barbara, la moglie della vittima, e Cindy, insegnante della scuola di danza, fidanzata di Steve Sloan ed ex amante di Roland...\nRiunione con delitto.\nNancy Barlow, donna di successo ed affermata professionista, organizza una riunione con alcune sue ex compagne di scuola, che all'epoca dell'universit\u00e0 non facevano altro che deridere Nancy a causa della sua obesit\u00e0. Come se non bastasse, Nancy era vittima di crudeli scherzi da parte delle sue compagne, uno dei quali le era costato l'espulsione dall'universit\u00e0 con conseguente perdita della borsa di studio. Per Nancy \u00e8 giunto ora il momento di vendicarsi. La donna ha scritto infatti un libro in cui rivela particolari scottanti della vita delle sue perfide compagne. Ma qualcuno non vuole che il libro venga pubblicato...\nUn segreto pericoloso.\nJack incontra casualmente Sandy, un'amica d'infanzia, divenuta prostituta d'alto bordo. La ragazza, dopo aver deciso di ricattare tre dei suoi pi\u00f9 importanti clienti, viene uccisa. Poco prima di morire, Sandy aveva confidato a Jack che una certa Lily era l'unica a custodire tutti i suoi compromettenti segreti. Sloan inizia ad indagare, deciso a rintracciare Lily, ma il caso si rivela pi\u00f9 complicato del previsto e le sorprese per il dottore sembrano non finire...\nUn'amara verit\u00e0.\nIl sindaco Ridgeway viene assassinato dalla moglie Lauren, che riesce a far incolpare dell'omicidio lo psicopatico Benjamin Strand. Per far ci\u00f2 si introduce in casa sua prelevando una statuetta che lo stesso Benjamin le aveva rubato mesi prima. Gli unici elementi che Sloan possiede per dimostrare la colpevolezza della donna sono la jeep rossa, con cui Lauren la sera dell'omicidio ha investito un barbone nel vicolo in cui abita Strand, e una fotografia di Strand che lo ritrae accanto alla statuetta. Anche se con molte difficolt\u00e0, Sloan riesce ad incastrare la donna, che gli confida lo sconcertante movente dell'omicidio...\nUn assassino per amico.\nJack riceve la visita di Chet, un ex compagno di universit\u00e0. Chet si serve del dottor Sloan per inscenare la sua finta morte. Sloan, insospettito, indaga, ma riesce a far luce sulla misteriosa faccenda solo quando Laurie, ex ragazza di Chet, acquista due biglietti aerei per le Barbados.\nSuicidio sospetto.\nPaul Dunbar, un pregiudicato condannato per rapina ed omicidio, si reca al Community General Hospital assieme al dottor Tom Harvey, amico di Sloan, per effettuare alcune analisi. Una volta giunto in clinica Paul si barrica nell'obitorio e chiede di parlare col noto giornalista Jordan Sanders. Questi, giunto al Community General Hospital, fa per entrare all'obitorio quando viene assassinato; all'interno della stanza viene trovato il corpo privo di vita di Paul accanto a Tom, il quale giace svenuto. Sembrerebbe che Paul, dopo aver ucciso il giornalista, si sia tolto la vita, ma il dottor Sloan, avendo dei sospetti in merito, indaga...\nOmicidio a 24 carati.\nMartin Garfield, un antiquario amico di Sloan, muore nella propria casa durante una tremenda scossa di terremoto. Il dottor Sloan, certo di trovarsi di fronte ad un caso di omicidio, indaga. Tra i sospettati include: Ruth, la seconda moglie della vittima, amante di un gioielliere ed unica erede dell'immensa fortuna del marito; Rick, genero di Martin, uno scultore squattrinato e malvoluto dal suocero e Stewart, socio in affari di Martin da questi accusato di furto. Il caso sembra per\u00f2 non avere soluzione in quanto Sloan non riesce a trovare l'arma del delitto.\nLa peste nera.\nIl famigerato killer Bruno Crespi, responsabile dell'omicidio di Danny Baylor, torna in America dopo un anno di latitanza. L'uomo si ammala di peste e il dottor Sloan scopre che il batterio della tremenda malattia \u00e8 stato inoculato deliberatamente da qualcuno attraverso la fiala di epinefrina, medicinale che Crespi usa contro l'asma. Sloan indaga...\nLa Suora Detective.\nNel convento di Santa Clara viene ucciso un fotografo, Greg Wilson, il quale poco prima di morire ha cercato di consegnare alla Madre Superiora una cassetta compromettente. Mark Sloan, interpellato dalla suora, si trasferisce in convento spacciandosi per un prete nella speranza di smascherare l'assassino..."}
{"id": "1638313", "revid": "767487", "url": "https://it.wikipedia.org/wiki?curid=1638313", "title": "Episodi di Un detective in corsia (seconda stagione)", "text": "Buone tasse a tutti.\nIl dottor Sloan riceve la sgradita visita di un addetto dell'ufficio tributi venuto a controllare la sua dichiarazione dei redditi. Dopo aver riscontrato una quantit\u00e0 infinita di errori, Sloan, furioso, si rivolta contro il suo commercialista, Pitt. Quando questi viene trovato morto, Sloan \u00e8 accusato dell'omicidio...\nFunerali fatali.\nIl dottor Sloan indaga sulla misteriosa morte dei componenti della Fondazione Malone, un'organizzazione di beneficenza presieduta da Elton Malone. I sospetti si concentrano su Norman Briggs, l'unico componente del consiglio rimasto in vita, ma Sloan, grazie al suo intuito, individua il serial killer in una persona al di sopra di ogni sospetto...\nDonne nei guai.\nIl dottor Sloan indaga sulla morte di un suo paziente, Robert Stanton, facoltoso uomo d'affari. I sospetti si concentrano sulla moglie Irene e sull'amante della vittima Marylin. Sloan scopre invece che l'assassinio di Robert \u00e8 in realt\u00e0 una messinscena architettata dallo stesso Stanton al fine di eliminare la moglie e ricominciare una nuova vita accanto all'amante...\nCompleanno con delitto.\nIl celebre avvocato divorzista Kotch viene ucciso al 'Communty General Hospital' proprio il giorno in cui si festeggia il compleanno del dottor Sloan. I sospetti si concentrano su tre persone: Stan Bidell e Rupert Leverton, entrambi costretti, a causa di Kotch, a cedere il loro patrimonio alle rispettive ex mogli, e Nora Stebbings, una donna di cui l'avvocato ha abusato in passato. Ben presto Sloan si rende conto di aver concentrato i propri sospetti sulle persone sbagliate...\nUn marito di troppo.\nL'attrice Pamela Dorn, amica di Sloan, viene ricoverata al 'Community General Hospital' per un intervento di chirurgia estetica. Maria, una giornalista d'assalto in cerca di scoop, si fa ricoverare con una scusa nella stessa clinica. Pamela \u00e8 circondata dai suoi quattro ex mariti, ma quando uno di loro, Joe, viene trovato morto, l'attrice si vede accusata dell'omicidio...\nIniezione letale.\nIl dottor Sloan indaga sul misterioso omicidio di William P. Bissell, magnate dell'editoria, assassinato al 'Community General Hospital' con un'iniezione letale di un farmaco antidolorifico. I sospetti si concentrano su Taylor ed Emily, rispettivamente assistente e moglie della vittima. Il caso si fa misterioso quando un'infermiera della clinica, Jenny, racconta di aver avuto in passato un'appassionata storia d'amore con la vittima...\nLo strano caso di Mr.Johnson.\nAl \"Community General Hospital\" muore durante un intervento chirurgico Johnson, un boss mafioso. Vinnie, figlio della vittima, intende vendicare il padre trovando il responsabile della sua morte, cio\u00e8 colui che ha sostituito il filo da sutura provocando un'emorragia al paziente. Il dottor Sloan sospetta di Hannah Krueger, la moglie di un pentito di mafia fatto uccidere da Johnson. Ma anche Wheeler, agente dell'FBI, aveva dei buoni motivi per volere la morte del boss mafioso...\nDolci omicidi.\nIl dottor Sloan e suo figlio Steve indagano sull'omicidio di un investigatore privato, Charlie Hawkins. Interrogando l'affascinante Georgia, segretaria della vittima, i due scoprono che Charlie stava lavorando al caso di Harry Litvak, un industriale del gelato convinto che il fratello Walter lo volesse morto. Il mistero si infittisce quando anche Samantha, la giovane e seducente matrigna di Harry e Walter, viene uccisa...\nRisata finale - I parte.\nIl noto chirurgo plastico Elliot Valin viene ucciso e dell'omicidio \u00e8 sospettata la moglie Bonnie. Quest'ultima sostiene per\u00f2 che al momento dell'assassino si trovava assieme ad un turista, Dave, sulla spiaggia di Malib\u00f9. Trovare il turista \u00e8 come cercare un ago in un pagliaio, ma Jack ci riesce e Bonnie viene scagionata. Al termine del processo il dottor Sloan trova le prove della colpevolezza di Bonnie, ma ormai \u00e8 troppo tardi. Amanda apprende con sgomento di essere stata ignobilmente truffata dal suo commercialista...\nRisata finale - II parte.\nIl dottor Sloan non si d\u00e0 pace per aver fatto scagionare Bonnie, accusata dell'omicidio del marito. Il dottore fa di tutto per impedire alla donna e al suo complice e amante, Dave, di intascare la polizza sulla vita del defunto consorte. Jack ed Amanda intanto cercano di incastrare il commercialista della donna tendendogli un tranello. Dave, istigato da Bonnie, tenta di uccidere il dottor Sloan.\nLa casa assassina.\nDora, sorella di Sloan, trova nella nuova casa che ha acquistato il cadavere del signor Wardell, l'agente immobiliare con cui ha concluso la trattativa. Tra i sospettati dell'omicidio figurano la segretaria e la moglie della vittima, un cliente, un farmacista e una sua socia d'affari...\nFino all'ultima ripresa.\nMercury Jones, campione di boxe, viene ricoverato per accertamenti al 'Community General Hospital' dove si imbatte in Tommy, suo avversario che lo ha sconfitto in quello che avrebbe dovuto essere l'ultimo incontro della sua vita. Mercury chiede a Tommy di concedergli la rivincita, ma questi, avendo saputo di essere gravemente malato di cuore, rifiuta. Mercury allora lo minaccia di morte e quando il mattino seguente Tommy viene trovato morto i sospetti si concentrano su di lui. Ma il dottor Sloan indaga...\nFunerale per un vampiro.\nUn campione di football viene ucciso in circostanze misteriose. L'assassino sembra infatti essere niente di meno che... un vampiro. Il dottor Sloan, affascinato dall'insolito caso, indaga...\nMorte sul set.\nIl \"Community General Hospital\" viene scelto come set per le riprese di una famosa serie televisiva ambientata in un ospedale. Mentre gli attori, invidiosi gli uni degli altri, litigano tra loro, Dixon Gallow, il protagonista, viene assassinato in circostanze misteriose. Il dottor Sloan, come al solito, indaga...\nCuori solitari.\nAlex Forman, amico di Mark Sloan, viene trovato impiccato nella sua abitazione. Il dottor Sloan, convinto che l'uomo sia stato in realt\u00e0 ucciso, indaga e scopre che Alex era iscritto ad un'agenzia di cuori solitari e si incontrava spesso con Gloria. Sloan scopre che gli uomini con cui \u00e8 uscita Gloria si sono tutti tolti la vita. Il dottore comincia a sospettare inizialmente di Gloria e poi di Clete, il suo geloso ex marito. Ma alla fine Sloan individua la vera responsabile dei delitti...\nUna minaccia dal passato.\nEddie Gault, uno psicopatico accusato dell'omicidio della moglie ed arrestato da Steve, esce di prigione con l'intenzione di vendicarsi del poliziotto colpendo le persone a lui pi\u00f9 care. Steve, nel tentativo di proteggere il padre, fa installare in casa sua un sofisticato sistema d'allarme che per\u00f2 non impedisce ad Eddie di introdursi nell'abitazione, terrorizzando il dottor Sloan. Il criminale si fa poi assumere al \"Community General Hospital\", in modo da avvicinare Amanda...\nIl gene della salute.\nGregory Talbot, studioso di genetica e immunologia, fidanzato di Amanda, si lascia sedurre dal fascino di Peggy, una giocatrice di pallavolo. In realta Gregory ha scoperto che Peggy ha un gene che le impedisce di ammalarsi e per il quale facoltosi clienti sarebbero disposti a pagare una fortuna. Gregory studia un piano per uccidere Peggy ed isolare il gene, ma...\nMorte in mare.\nIl dottor Sloan, indagando sulla morte di Wendy Hewitt, una giornalista annegata in mare, scopre che Rip, il guardaspiaggia di turno, \u00e8 stato drogato in modo da non poter soccorrere Wendy. Sloan apprende inoltre che la giornalista sapeva di cospicue tangenti pagate da Schwartz, un imprenditore, per ottenere il permesso di costruire un oleodotto sulla spiaggia. Convinto di aver individuato in Schawartz il responsabile della morte di Wendy, Sloan cerca le prove per incastrarlo...\nSete di denaro.\nArnold, un avvocato, e Agnes, un procuratore distrettuale, restano coinvolti in un attentato. Il dottor Sloan indaga e scopre che Kenny, il fattorino dello studio legale, vende i nomi dei testimoni d'accusa...\nBaby-sitter alla riscossa.\nAngela, un'amica di Amanda, d\u00e0 alla luce quattro gemelli che purtroppo scompaiono misteriosamente dopo la nascita. Amanda, convinta che la clinica in cui ha partorito la sua amica sia coinvolta in un losco traffico di neonati, indaga...\nAttrice per un giorno.\nAmanda vince alla lotteria un premio che consiste nel trascorrere un'intera giornata sul set della famosa serie televisiva \"Febbre d'amore\". L'arrivo di Amanda negli studi cinematografici, con tutti gli amici del Community General Hospital al seguito, crea non pochi problemi, soprattutto dopo che Amanda trova in un camerino il cadavere di una donna...\nMio figlio \u00e8 un alieno.\nNoble Samson, una rockstar, viene ucciso all'inizio di un concerto. La principale indiziata dell'omicidio \u00e8 la moglie Tara, in cura presso uno psichiatra, il dottor Frey. La donna \u00e8 convinta che ad uccidere il marito sia stato un alieno, che l'ha precedentemente messa incinta. Ma i sospetti del dottor Sloan si concentrano su Frey..."}
{"id": "1638314", "revid": "1448629", "url": "https://it.wikipedia.org/wiki?curid=1638314", "title": "Tour dei New Zealand M\u0101ori 1973", "text": "I New Zealand Maori, selezione rugbystica di giocatori di etnia M\u0101ori nel 1973 si imbarcarono per un tour in Australia e Nuova Zelanda. Delle tre nazionali del pacifico, solo Tonga riuscir\u00e0 a batterli."}
{"id": "1638318", "revid": "399", "url": "https://it.wikipedia.org/wiki?curid=1638318", "title": "Episodi di Un detective in corsia (terza stagione)", "text": ""}
{"id": "1638321", "revid": "399", "url": "https://it.wikipedia.org/wiki?curid=1638321", "title": "Episodi di Un detective in corsia (quarta stagione)", "text": ""}
{"id": "1638324", "revid": "287204", "url": "https://it.wikipedia.org/wiki?curid=1638324", "title": "Episodi di Un detective in corsia (quinta stagione)", "text": "Intrigo al dipartimento.\nL'investigazione sul delitto della moglie di un consigliere copre una possibile cospirazione nella polizia...\nUna rapida soluzione.\nIl figlio di un giudice,David,anche lui giudice,ha avuto una relazione con la figlia di un magnate del media da lei aveva 13 anni.Il giorno del suo diciottesimo compleanno annuncia a David che riveler\u00e0 in pubblico la loro relazione,subito dopo viene affogata da questo nella vasca da bagno...\nIncendio a Malibu.\nDurante l'investigazione sulla morte di un ecologista,la casa di Mark \u00e8 minacciata da un incendio che si sta spargendo per tutta Malibu...\nGiochi Mortali.\nUna benestante aristocratica \u00e8 pugnalata come parte di un complotto escogitato dalla sua guardia della sicurezza principale.\nL'ultimo canestro.\nJesse deve affrontare il fatto di essere licenziato e di perdere la sua licenza di stato perch\u00e9 \u00e8 accusato della morte di una professionista star del basket che ha preso un letale miscuglio di farmaci.Mark e Amanda scoprono presto un'evidenza che implica il delitto,ma l'intento di Jesse di pulire il suo nome lo mette in problemi ancora pi\u00f9 grandi...\nBella da morire.\nUna modella apparentemente in buona salute si imbatte nella morte e ci\u00f2 pu\u00f2 essere collegato a una chirurgia plastica.Si investiga nella clinica che ha svolto il lavoro..."}
{"id": "1638326", "revid": "107889059", "url": "https://it.wikipedia.org/wiki?curid=1638326", "title": "Episodi di Un detective in corsia (sesta stagione)", "text": ""}
{"id": "1638327", "revid": "107889217", "url": "https://it.wikipedia.org/wiki?curid=1638327", "title": "Episodi di Un detective in corsia (settima stagione)", "text": ""}
{"id": "1638329", "revid": "729019", "url": "https://it.wikipedia.org/wiki?curid=1638329", "title": "Raggruppamento unit\u00e0 addestrative", "text": "Il Raggruppamento unit\u00e0 addestrative (RUA) \u00e8 una struttura operativa dell'Esercito Italiano, dipendente direttamente dal comando per la formazione e Scuola di applicazione.\nHa sede in Campania, nella citt\u00e0 di Capua in una caserma intitolata a Oreste Salomone, ed il suo compito \u00e8 di coordinare l'addestramento e formazione iniziale del personale VFP1 dell'Esercito Italiano; ad esso fanno capo i vari reggimenti addestramento volontari (RAV).\nStoria.\nLa struttura venne dismessa dall'Aeronautica Militare il 20 luglio del 2000. Il 4 settembre successivo venne costituito dall'esercito italiano un \"comando alla sede\" con il compito di ripristinare l'efficienza dell'infrastruttura, i cui lavori iniziarono nel dicembre 2001 con la trasformazione del comando alla sede in \"comando comprensorio\". \nGrazie a varie opere di ammodernamento la caserma pot\u00e9 ospitare dal 18 dicembre il 47\u00ba Reggimento addestramento volontari \"Ferrara\", trasferitosi da Barletta, e, dal 1\u00ba aprile 2004, il 17\u00ba Reggimento addestramento volontari \"Acqui\" proveniente da Sora. L'8 ottobre 2004 il Raggruppamento unit\u00e0 addestrative, in precedenza ubicato, limitatamente al solo vertice di comando, nella sede di Viterbo e con i reggimenti 17\u00ba RAV \"Acqui\", 47\u00ba RAV \"Ferrara\", 80\u00b0 RAV \"Roma\", 85\u00b0 RAV \"Verona\", 235\u00b0 RAV \"Piceno\", si costitu\u00ec in Capua per soppressione del comando comprensorio. Inizialmente fu messo agli ordini di un generale di brigata.\nConseguentemente alla sospensione del servizio militare di leva in Italia il RUA nel 2005 prese il comando anche del 1\u00ba Reggimento fanteria \"San Giusto\", del 78\u00ba Reggimento fanteria \"Lupi di Toscana\" e del 123\u00ba Reggimento fanteria \"Chieti\", a cui si aggiunsero, dal 18 settembre 2006, il 57\u00ba Battaglione \"Abruzzi\" e il 91\u00ba Battaglione \"Lucania\". Sempre il 18 settembre il RUA venne posto alla guida di un generale di divisione e venne creato un centro di comando composto da comandante alla sede, stato maggiore e vice comandante.\nArticolazione territoriale e sedi.\nL'insediamento ha una estensione di circa 120 ettari e una capacit\u00e0 di oltre 2.000 unit\u00e0. Il complesso ha un perimetro di circa nove chilometri e dispone di cinema, poligono di tiro, strutture ricreative e sportive.\nDal RUA dipendono i reggimenti addestramento volontari (RAV). Attualmente essi sono:"}
{"id": "1638332", "revid": "126257", "url": "https://it.wikipedia.org/wiki?curid=1638332", "title": "Turro (Milano)", "text": "Turro (\"Turr\" in dialetto locale, IPA: ) \u00e8 un quartiere di Milano nella zona nord-orientale della citt\u00e0, compreso nel Municipio 2.\nCostitu\u00ec fino al 1918 un comune autonomo compreso fra Gorla Primo a nord, Crescenzago ad est, i Corpi Santi a sud, e Greco Milanese ad ovest.\nStoria.\nLe prime notizie certe dell'abitato risalgono al 1489. Vi \u00e8 menzione per\u00f2 su carte risalenti al primo millennio di un luogo chiamato \"Tauris Turris\", Torre del Toro, alle porte di Milano nel 950. Probabilmente si tratta del primo insediamento che port\u00f2 alla formazione di Turro. Come indica il nome, \u00e8 probabile che in origine vi fosse una torre di difesa o di avvistamento, attorno alla quale costruirono delle case che col tempo costituirono il villaggio.\nRegistrato agli atti del 1751 come un villaggio di 220 abitanti, Turro sub\u00ec col tempo la concorrenza dei paesi vicini, tanto che nel pieno dell'et\u00e0 napoleonica nel 1805, la popolazione era scesa a 160 unit\u00e0. Il 9 febbraio 1808, insieme con altri 34 comuni, Turro venne aggregato a Milano, ma tale unione non dur\u00f2 a lungo; con la fondazione del Regno Lombardo-Veneto recuper\u00f2 l'autonomia dal capoluogo con notificazione del 12 febbraio 1816.\nNel 1848 gli austriaci, dopo le Cinque giornate di Milano, abbandonarono la citt\u00e0, e a Turro in piazza Governo Provvisorio, in una ex-casa dell'Ospedale Maggiore di Milano, si riunirono i membri del governo provvisorio della Lombardia. Tra questi vi erano Luigi Anelli, Giuseppe Durini, Cesare Correnti e Gabrio Casati, che da podest\u00e0 sotto gli invasori divenne presidente del governo provvisorio. Nel 1853 l'abitato contava 285 abitanti, mentre nel 1861 Turro ne aveva 319. Nel 1864 il comune assunse il nome di Turro Milanese. Svariate blasonate famiglie milanesi possedevano a Turro tenute o terreni. Tra le pi\u00f9 importanti vi erano i Melzi, i Dal Verme, i Brivio, i Visconti, i Parravicini.\nAgli inizi del XX secolo si insediarono nel territorio comunale diverse industrie. Turro conobbe un forte incremento demografico, favorito dalla vicinanza al capoluogo, passando dai 555 abitanti del 1901 ai 7883 del 1911. Il comune fu aggregato a Milano nel 1918 in piena guerra con decreto luogotenenziale 31 gennaio 1918, n\u00b0209: il municipio si trovava infatti in posizione di totale debolezza, essendo commissariato da tre anni per la repentina crisi dell'amministrazione eletta nel 1914, e nell'impossibilit\u00e0 di procedere a nuove elezioni per lo stato bellico, si prefer\u00ec concedere il comune al sindaco di Milano anzich\u00e9 continuare con una lunghissima gestione emergenziale.\nA partire dagli anni venti Turro venne sempre pi\u00f9 inglobato a Milano fino a diventarne un quartiere periferico. Dell'antico carattere rurale rimanevano solo dei corsi d'acqua come l'Alta Veggia. Turro divent\u00f2 un'area industriale e serbatoio di manodopera per le grandi industrie e la costruzione e il funzionamento della vicina Stazione Centrale. Proprio questa immensa opera, con ponti per i binari, ricoveri per i treni e arcate ferroviarie, diede un forte cambiamento alla fisionomia di Turro e degli altri borghi ormai diventati parte del comune milanese. La sua popolazione in quegli anni crebbe sino a toccare le 20000 unit\u00e0. Il quartiere mantiene questa peculiarit\u00e0 fino agli anni ottanta, quando le industrie si trasformano in zone residenziali e dedite all'attivit\u00e0 del settore terziario.\nUna storia d'acque.\nTurro era anticamente percorso da un sistema di rogge e canali che prendendo acqua dal Naviglio Martesana, disegnavano percorsi fin verso il centro della citt\u00e0. Questo sistema di rogge era molto importante per l'economia agricola degli antichi borghi, nel contesto di una \"citt\u00e0 d'acqua\" quale fu Milano fino agli ultimi decenni dell'Ottocento. La roggia Acqualunga, nasceva poco sopra il Naviglio Martesana e giungeva a lambire i giardini di Porta Venezia, continuando poi verso sud.\nMonumenti e luoghi d'interesse.\nCollegi.\nSi \u00e8 sviluppato all'interno dell'Opera Salesiana San Domenico Savio e accoglie studenti universitari.\nInfrastrutture e trasporti.\nIl quartiere di Turro \u00e8 attraversato, da sud-ovest a nord-est dalla Via Padova. \u00c8 lambito a ovest, per una piccola tratta, dal Viale Monza ed \u00e8 lambito a sud dalla Via Leoncavallo.\nNel quartiere \u00e8 presente una stazione della linea M1 della metropolitana di Milano, Turro, che si trova lungo il confine tra il quartiere e Gorla. Turro \u00e8 attraversato dalla cintura ferroviaria di Milano.\nVarie linee di autobus, gestite da ATM, collegano Turro ai quartieri limitrofi e al centro di Milano. In passato, Turro era interessato al passaggio della linea tranviaria Milano-Monza, smantellata negli anni sessanta a seguito dell'apertura della M1, e dalla Milano-Vimercate e le linee celeri dell'Adda, smantellate con l'apertura della M2.\nTurro potrebbe essere servito, in un eventuale futuro, da una stazione ferroviaria della cintura ferroviaria. Il Piano Urbano della Mobilit\u00e0 Sostenibile (PUMS) del 2015, presentato dal comune di Milano, infatti, accarezzava l'ipotesi della costruzione di nuove stazioni ferroviarie lungo la cintura ferroviaria, tra cui una, appunto, a Turro, presso Via Padova."}
{"id": "1638333", "revid": "226458", "url": "https://it.wikipedia.org/wiki?curid=1638333", "title": "Franc \u00e1 pied", "text": "Franc \u00e0 pied \u00e8 una moneta medievale francese.\nIn seguito al successo ottenuto dal primo franco d'oro, il franc \u00e0 cheval, battuto sotto il durante il regno di re Giovanni II, suo figlio e successore Carlo V coni\u00f2 anche lui un franco oro.\nLa moneta fu emessa il 22 aprile 1365 con un peso di 3,82 di oro fino pari a 64 pezzi al marco, quindi leggermente pi\u00f9 leggero di quello di Giovanni che pesava 3,88 grammi (63 pezzi al marco).\nIl franc \u00e0 pied ed il \"franc \u00e0 cheval\" furono ampiamente imitati dai principi vicini come ad esempio quelli delle Fiandre."}
{"id": "1638335", "revid": "185700", "url": "https://it.wikipedia.org/wiki?curid=1638335", "title": "Boris Nikolaevi\u010d Eltsin", "text": ""}
{"id": "1638336", "revid": "6923", "url": "https://it.wikipedia.org/wiki?curid=1638336", "title": "SVAP", "text": "La SVAP, acronimo di Societ\u00e0 Valdostana Autoservizi Pubblici (in francese, Soci\u00e9t\u00e9 vald\u00f4taine des autocars publics), \u00e8 la societ\u00e0 che gestisce il trasporto pubblico della citt\u00e0 di Aosta e dei comuni limitrofi della \"Plaine\", strutturata come cooperativa. Ha sede a Charvensod (Localit\u00e0 Pont-Suaz, 5).\nStoria.\nNata alla fine del 1972 e diventata operativa il 1\u00ba gennaio 1973 \u00e8 la concessionaria scelta dall'amministrazione regionale della Valle d'Aosta in base alla regola statutaria che demanda alla regione le decisioni in merito al trasporto pubblico locale. Per quanto riguarda invece i servizi interregionali l'azienda concessionaria \u00e8 la SAVDA.\nDa una flotta di autobus di soli 15 esemplari degli inizi, la societ\u00e0 dichiara oggi di operare con oltre 40 mezzi con una vita media di soli 6,5 anni.\nNel 2007, la SVAP ha acquistato per 3 milioni e 441\u00a0000 euro, tredici autobus a gas naturale usufruendo del contributo regionale pari a 3 milioni di euro. I nuovi autobus sono riconoscibili dalla figura di uno stambecco verde e rampante e dal loro colore verde."}
{"id": "1638337", "revid": "125304235", "url": "https://it.wikipedia.org/wiki?curid=1638337", "title": "Speed Grapher", "text": " \u00e8 una serie anime andata in onda nel 2005. \u00c8 stata creata dallo studio di animazione Gonzo e conta 24 episodi, trasmessi in Giappone dal 7 aprile 2005, nel Nord America nel 2006 e in Italia dal 21 dicembre 2009, sul canale digitale terrestre Dahlia Eros.\nTrama.\nSpeed Grapher parla di un fotografo, Tatsumi Saiga, il cui scopo \u00e8 scoprire il pi\u00f9 possibile su un club segreto a cui hanno accesso solo persone di un certo rango. Pedinando un membro del club, un giorno riesce a intrufolarsi nella cerimonia di apertura. Una volta dentro, cerca di mimetizzarsi tra i partecipanti e segue il rito, che ha come protagonista la giovane Kagura, una studentessa di 15 anni, membro di una potentissima famiglia giapponese. La ragazza compie delle azioni contro il suo volere, in trance, ed \u00e8 chiamata \"dea\". Qui Saiga la fotografa, ma mentre \u00e8 brutalmente attaccato dalle guardie, viene baciato dalla ragazza e viene \"divinizzato\", acquisendo un potere che lo accompagner\u00e0 per tutto l'anime. Ferito gravemente a causa delle aggressioni, usa il suo potere, ossia quello di far esplodere tutto ci\u00f2 che inquadra con l'obiettivo della macchina fotografica, per scappare con la ragazza, che per\u00f2 viene catturata da Tsujido, il fedelissimo braccio destro di Suitengo (vedi personaggi). La storia continua con questa promessa di salvezza e libert\u00e0 che Tatsumi offre alla giovane Kagura. In seguito si scopre che la ragazza possiede una sostanza che attiva i virus latenti di alcuni soggetti, donando loro poteri sovrannaturali; la sostanza viene trasmessa a chi viene a contatto con un suo qualsiasi liquido organico (sangue, saliva, sudore, ecc). Nel corso della serie si vedranno vari personaggi che hanno ricevuto \"la benedizione della Dea\", cio\u00e8 che sono stati baciati da Kagura, con poteri particolari.\nTemi trattati.\nSpeed Grapher parla del capitalismo e del materialismo della societ\u00e0 moderna dei paesi civilizzati. Confronta e si concentra molto sul rapporto e sui vari pensieri che i protagonisti hanno sul tema denaro e potere.\nEpisodi.\nL'anime \u00e8 stato trasmesso su Dahlia Eros in seconda serata ogni luned\u00ec e mercoled\u00ec, e sul canale Man-ga di Sky dal luned\u00ec al venerd\u00ec alle 11:05 di mattina. Yamato Video, che aveva gi\u00e0 precedentemente acquistato i diritti dell'anime per l'edizione italiana, ha annunciato la distribuzione in DVD della serie in versione integrale nel corso del 2010.\nDi seguito i titoli degli episodi:"}
{"id": "1638341", "revid": "400694", "url": "https://it.wikipedia.org/wiki?curid=1638341", "title": "Bono Giamboni il Giovane", "text": "Biografia.\nAlcune sue opere dovevano essere note ancora nell'Ottocento se Francesco Tassi lo giudicava di stile inferiore al suo omonimo del XII secolo, Bono Giamboni.\nNessuna delle sue opere \u00e8 disponibile a stampa."}
{"id": "1638342", "revid": "179152", "url": "https://it.wikipedia.org/wiki?curid=1638342", "title": "Societ\u00e0 Valdostana Autoservizi Pubblici", "text": ""}
{"id": "1638343", "revid": "729019", "url": "https://it.wikipedia.org/wiki?curid=1638343", "title": "Motomondiale 1973", "text": "La stagione 1973 \u00e8 stata la venticinquesima del Motomondiale; rispetto alla stagione precedente il numero delle prove diminu\u00ec con la sparizione dal calendario del Gran Premio motociclistico della Germania Est.\nIl contesto.\nNessuna modifica regolamentare rilevante venne inserita in quest'anno; vide peraltro la luce una serie di competizioni che avrebbero portato in seguito alla nascita della Formula 750.\nUn'altra caratteristica della stagione fu quella che venne, giornalisticamente parlando, resa pi\u00f9 importante la classifica delle prove del gran premio, evidenziando maggiormente le pole position ottenute dai vari piloti; questo stesso dato non era sempre stato reso disponibile nelle annate precedenti.\nAll'inizio della stagione si registr\u00f2 anche il ritorno, in via ufficiale, della Yamaha al mondo dei gran premi; l'impegno si limitava per\u00f2 alle classi 250 e 500, nelle altre cilindrate le presenze e l'assistenza erano garantite attraverso importatori della casa. Sempre attraverso l'aiuto di importatori avvenne anche un ritorno della Suzuki nella classe maggiore. Probabilmente per ragioni commerciali quelle che fino all'anno precedente correvano sotto le insegne dell'Aermacchi vennero in questa stagione presentate a nome dell'Harley-Davidson, azienda in quel periodo proprietaria del marchio italiano.\nLa stagione fu segnata dal tragico incidente del GP delle Nazioni a Monza, dove morirono, durante il primo giro della gara delle 250, Jarno Saarinen e Renzo Pasolini: saranno annullate le gare della 500 e dei sidecar, e il circuito brianzolo non vedr\u00e0 pi\u00f9 il Mondiale fino al 1981. Causa principale dell'incidente fu una perdita d'olio dalla Benelli 350 di Walter Villa lungo tutto il circuito, non ripulita. Ma questa causa, individuata giornalisticamente per il fatto che la Benelli di Villa nella 350 negli ultimi giri aveva espulso eccesso di vapori di olio dallo sfiato non fu provata e comunque non pu\u00f2 assolutamente attribuire responsabilit\u00e0 allo stesso Villa, che nella 250 prese il via con la sua Yamaha e fu coinvolto nel tragico incidente al punto che inizialmente si temette persino che anch'egli avesse perso la vita. Suffragata invece da rilievi tecnici effettuati da verifiche sulle moto \u00e8 invece l'ipotesi che la causa sia stata un grippaggio della HD di Pasolini. In conseguenza di questo la moto ed il pilota scivolarono verso l'esterno rimbalzando sulle balle di paglia e rientrando sulla traiettoria. Saarinen fu colpito sul casco dalla moto di Pasolini ed il riminese fu investito dagli altri piloti coinvolti, tra cui Villa, Kanaya ed altri.\nIl \"Curvone\" di Monza sar\u00e0 teatro di altre tre morti a luglio, durante una gara del Campionato Italiano Juniores.\nNella classe regina si interruppe il dominio settennale di Giacomo Agostini e il titolo fu del suo compagno di squadra alla MV Agusta, Phil Read; il campione di Lovere riuscir\u00e0 invece a guadagnare il sesto titolo consecutivo in 350, il suo tredicesimo in totale, davanti a Teuvo L\u00e4nsivuori, amico di Saarinen.\nNella 250, scombussolata dagli eventi di Monza, nella quale erano periti i primi due classificati della stagione precedente, vittoria per il tedesco Dieter Braun su Yamaha, davanti a L\u00e4nsivuori.\nNell'ottavo di litro il titolo fu di Kent Andersson su Yamaha mentre la Kreidler domin\u00f2 la 50, vincendo il titolo con Jan de Vries (secondo campionato per l'olandese); nei sidecar Klaus Enders, vincendo 7 delle 8 gare del campionato, ottenne la certezza matematica della vittoria gi\u00e0 in Olanda.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nNella 500, dominata inizialmente dalle Yamaha OW20 quattro cilindri due tempi di Jarno Saarinen e Kanaya, al termine della stagione la vittoria and\u00f2 a Phil Read in sella alla MV Agusta, con secondo il neozelandese Kim Newcombe (morto in agosto durante il GP di Gran Bretagna non iridato, a Silverstone) sulla K\u00f6nig 2 tempi); solo terzo Giacomo Agostini sulla seconda MV Agusta tre cilindri.\nLa prova del Gran Premio motociclistico delle Nazioni che era prevista dal calendario venne annullata prima della partenza in seguito al grave incidente occorso durante la gara della classe 250.\nSulle 11 prove restanti le vittorie furono distribuite tra l'iridato Read (4 successi), Agostini (3), Saarinen (2) e, una ciascuna a Jack Findlay e Kim Newcombe.\nClasse 350.\nLa 350 era stata subito prevista su 11 prove, con esclusione del Gran Premio motociclistico del Belgio, e vide l'affermazione, per la sesta volta consecutiva, di Giacomo Agostini su MV Agusta che conquista il suo 13\u00ba titolo mondiale, precedendo la Yamaha di Teuvo L\u00e4nsivuori e la MV Agusta del compagno di squadra Phil Read.\nNella 350 va segnalato anche il primo GP vinto da un brasiliano, Eduardo \"Adu\" Celso-Santos che si impose nel Gran Premio motociclistico di Spagna; durante la stagione le vittorie sono state peraltro pi\u00f9 distribuite rispetto alle altre categorie: 4 furono quelle ottenute da Agostini, 3 quelle di L\u00e4nsivuori, 2 quelle dell'ungherese J\u00e1nos Drap\u00e1l (solo nono nella classifica generale) e una di Tony Rutter (in occasione del Tourist Trophy).\nClasse 250.\nDopo che le prime tre prove del calendario furono vinte da Jarno Saarinen e dopo l'annullamento del Gran Premio motociclistico delle Nazioni in cui anche il finlandese perse la vita (Saarinen risult\u00f2 ancora al quarto posto della classifica generale al termine dell'anno), fu il tedesco Dieter Braun, anch'egli su Yamaha, ad ottenere la vittoria in 4 delle restanti 7 prove, ottenendo il titolo iridato nella quarto di litro. Fu questo il suo secondo titolo mondiale dopo quello ottenuto nel motomondiale 1970 in classe 125.\nAlle sue spalle arrivarono altri piloti equipaggiati con Yamaha, Teuvo L\u00e4nsivuori (ancora una volta secondo come in 350) e John Dodds.\nClasse 125.\nNella ottavo di litro, la lotta tra i compagni di marca alla Yamaha Kent Andersson e Chas Mortimer si risolse a favore dello svedese. Tra i protagonisti della classe vi furono anche l'olandese Jos Schurgers (su una moto artigianale con motore di origine Bridgestone), Eugenio Lazzarini (con l'artigianale Piovaticci motorizzata Maico) e Otello Buscherini (la cui Malanca altro non era se non una Suzuki aggiornata). \u00c1ngel Nieto, in sella quest'anno alla Morbidelli e iridato in carica, fu invece protagonista di una stagione anonima e giunse solo al settimo posto.\nClasse 50.\nAd eccezione di Theo Timmer che era alla guida di una Jamathi e si classific\u00f2 al terzo posto finale, le prime 11 posizioni in classifica generale furono di piloti in sella a Kreidler con il titolo ottenuto da Jan de Vries davanti a Bruno Kneub\u00fchler; il primo dei due ottenne anche 5 vittorie sulle solo 7 prove in calendario, lasciandone solamente una a testa ai due piloti che lo seguirono in classifica.\nClasse sidecar.\nCome gi\u00e0 accaduto l'anno precedente il titolo fu dell'equipaggio Klaus Enders/Ralf Engelhardt che ottenne anche la vittoria in tutte le prove in cui prese la partenza.\nL'ultima prova che era in programma, il Gran Premio motociclistico di Finlandia \u00e8 stato boicottato dalla maggior parte dei piloti: quasi tutti i sidecaristi non si presentarono a Imatra, a causa dello scarso ingaggio offerto dagli organizzatori del GP, e la prova si \u00e8 trasformata quasi in una gara nazionale finlandese con solo 7 equipaggi al via e 6 al traguardo."}
{"id": "1638348", "revid": "4175", "url": "https://it.wikipedia.org/wiki?curid=1638348", "title": "Tour della nazionale di rugby a 15 delle Tonga 1973", "text": "Nel 1973 la nazionale tongana di rugby a 15 intraprese un \"tour\" di 10 date in Australia, comprensive di due \"test match\" contro gli \"Wallabies\".\nGli altri 8 incontri furono contro formazioni statali o suddivisioni regionali delle stesse; il \"tour\" dur\u00f2 un mese tra giugno e luglio.\nIl risultato finale fu di 3 vittorie nelle 8 gare provinciali, ma di una gara a testa nei \"test match\", prima vittoria di sugli australiani.\nIl \"tour\" inizi\u00f2 con una vittoria ad Adelaide contro la selezione dell'Australia Meridionale e una sconfitta a Melbourne contro Victoria, ma fu a Sydney, nel confronto con la locale federazione cittadina che organizza lo Shute Shield, che si mise in luce, battendo i pi\u00f9 quotati avversari per 19-14 (tre mete a testa, ma un piazzato e una trasformazione in pi\u00f9 rispetto agli avversari).\nGli isolani si presentarono al primo \"test match\" sulla scia di due sconfitte, contro il e a seguire contro la squadra del Territorio della Capitale.\nAl Cricket Ground di Sydney l' vinse 30-12 rimanendo sempre in controllo del risultato.\nAnche il secondo test fu preceduto da una sconfitta, maturata a Young, nell'entroterra del Nuovo Galles del Sud contro la formazione del NSW Country, per 11-22; al Ballymore di Brisbane, tuttavia, Tonga riusc\u00ec nel finale a ribaltare con due mete il risultato che la vedeva soccombere 11-8 ancora a pochi minuti dal termine; il gioco tongano suscit\u00f2 talmente interesse che lo stesso sindaco di Brisbane si era offerto di pagare le spese di soggiorno alla nazionale ospitata perch\u00e9 rimanesse a disputare un terzo \"test match\" per spareggiare la serie, anche se la proposta non ebbe un seguito.\nDi nuovo a Brisbane, Tonga fu sconfitta nel penultimo incontro del \"tour\" contro il per 10-18, e chiusero con una vittoria a Toowoomba contro la selezione del Darling Downs, un sottocomitato di una zona rurale dello stesso Queensland."}
{"id": "1638362", "revid": "515394", "url": "https://it.wikipedia.org/wiki?curid=1638362", "title": "Domenico Panetti", "text": "Biografia.\nLa sua data di nascita, indicata dalle fonti intorno al 1460, \u00e8 stata spostata in avanti di un decennio dalla critica pi\u00f9 recente.\nFu attivo principalmente a Ferrara, dove dipinse una \"Deposizione dalla Croce\" per la chiesa di San Nicol\u00f2 e una \"Visitazione\" per quella di San Francesco. Sembra ormai certa, sia pure in assenza di conferme documentarie, la sua presenza nella decorazione dell'Oratorio della Concezione di Ferrara, impresa realizzata tra il 1498 e il 1504 in cui sono coinvolti diversi artisti, tra cui Baldassarre d'Este e Boccaccio Boccaccino: al Panetti dovrebbe spettare la \"Pentecoste\", ora alla Pinacoteca Nazionale di Ferrara. Per la chiesa di San Giobbe esegu\u00ec una \"Madonna in trono con Santi\", firmato e datato 1503.\nOggi viene annoverato fra gli esponenti della cosiddetta scuola ferrarese, fiorita grazie al mecenatismo degli estensi.\nSecondo il Vasari sarebbe stato sarebbe stato il primo maestro del Garofalo."}
{"id": "1638364", "revid": "228587", "url": "https://it.wikipedia.org/wiki?curid=1638364", "title": "Fergie Ferg", "text": ""}
{"id": "1638365", "revid": "287204", "url": "https://it.wikipedia.org/wiki?curid=1638365", "title": "Kijkduin", "text": "Kijkduin \u00e8 la localit\u00e0 balneare dell'Aia. \nPi\u00f9 tranquilla della movimentata Scheveningen, offre diversi ristoranti e bar sul lungomare. Nelle immediate vicinanze vi \u00e8 anche un parco naturale, e diversi percorsi per mountain bike."}
{"id": "1638371", "revid": "438678", "url": "https://it.wikipedia.org/wiki?curid=1638371", "title": "Domenico Fioritto", "text": "Note biografiche.\nNato da famiglia borghese benestante, segu\u00ec gli studi classici a Foggia e quelli universitari a Napoli dove si laure\u00f2 in Giurisprudenza. Nel 1897, assieme ad altri volontari, and\u00f2 a combattere in difesa della libert\u00e0 della Grecia contro i Turchi e partecip\u00f2 alla storica battaglia di Domok\u00f2s in Tessaglia, nella quale cadde il deputato mazziniano Antonio Fratti.\nAttivit\u00e0 politica.\nGi\u00e0 nel 1894 si iscrisse al neocostituito Partito Socialista Italiano, spinto dagli ideali assimilati negli ambienti degli intellettuali di sinistra che frequent\u00f2 a Napoli, ma soprattutto dalla constatazione delle terribili condizioni di lavoro e di vita dei braccianti e dei contadini poveri del Gargano, del Tavoliere e di tutta la Puglia.\nPercorse le alterne vicende del PSI fino a diventarne, al XVIII Congresso di Milano (10-15 ottobre 1921), il segretario nazionale, quale esponente della componente massimalista.\nLa sua azione si svolse in un periodo di grande turbolenza politica e sociale, interna e internazionale: il movimento fascista di l\u00ec a pochi giorni si sarebbe trasformato in partito; il 21 gennaio di quell'anno c'era stato a Livorno il XVII congresso del partito socialista con la scissione della componente comunista e la fondazione del Partito Comunista d'Italia; vi era da affrontare la questione dell'adesione o meno del PSI ai 21 punti stabiliti da Lenin come condizione per la partecipazione alla Terza Internazionale.\nDivenuto segretario il 15 ottobre 1921, persegu\u00ec strenuamente una linea unitaria in grado di tenere dentro il partito le varie anime che vi si confrontavano, tra cui la divisione pi\u00f9 netta era tra riformisti e massimalisti. Il suo impegno non pot\u00e9 impedire, al termine del successivo XIX congresso di Roma (3 ottobre 1922) l'espulsione dei riformisti di Turati, che costituiranno il Partito Socialista Unitario.\nMentre Fioritto si dedicava alla ricostruzione dell'organizzazione del partito, uscito a pezzi da una doppia scissione nel corso di nemmeno due anni, frange violente fasciste devastavano le sue sedi, aggredivano e malmenavano i suoi militanti ed i suoi dirigenti.\nFu questo anche il tempo della decisione sull'adesione all'Internazionale comunista, decisione su cui Fioritto temporeggi\u00f2, fino a diventare esponente di una corrente di pensiero che, seppure favorevole all'adesione, sosteneva la necessit\u00e0 della persistenza di un partito socialista italiano separato dal PCdI, contro la tesi \"fusionista\" con il PCdI, caldeggiata da Mosca. \nLa sua esperienza di segretario nazionale del partito termin\u00f2 nell'aprile del 1923, a conclusione del congresso che si tenne di nuovo a Milano, nel quale, principalmente ad opera di Pietro Nenni, fu sventata la svendita \"sottocosto\" del partito secondo le direttive di Mosca.\nDa allora Fioritto ebbe un lento e costante distacco da ogni impegno politico, mentre si affermava in Italia la violenza della dittatura fascista. Per tutto il ventennio, egli non cedette mai alle lusinghe del regime.\nDopo la caduta del fascismo, nell'agosto del 1943 Fioritto riprese la sua attivit\u00e0 nel partito socialista, di cui riorganizz\u00f2 validamente le fila in provincia di Foggia. Partecip\u00f2 per conto del PSIUP, al Congresso di Bari (28 e 29 gennaio 1944) dei CLN delle regioni liberate; fu presidente dell\u2019Amministrazione provinciale di Foggia.\nNel 1946 fu anche membro dell'Assemblea Costituente."}
{"id": "1638372", "revid": "436907", "url": "https://it.wikipedia.org/wiki?curid=1638372", "title": "Marco Sfogli", "text": "Biografia.\nSfogli intraprende sin da giovane il percorso musicale esibendosi con i genitori, entrambi musicisti, a Schwetzingen, in Germania. Nel 1989 gli viene regalata la prima chitarra elettrica e comincia ad esercitarsi sullo strumento ascoltando e tentando di emulare i suoi idoli di allora (Michael Jackson, Eddie van Halen e gli Europe fra i tanti). Nel 1992 intraprende lo studio della batteria, ma il suo interesse per la chitarra rinasce nel 1996 dopo aver ascoltato l'album \"Images and Words\" dei Dream Theater. Lo stile di Sfogli \u00e8 principalmente improntato sul progressive metal e trae ispirazione da famosi chitarristi quali John Petrucci, Steve Lukather e Andy Timmons.\nHa all'attivo numerose collaborazioni con musicisti di fama internazionale. Dal 2005 \u00e8 il chitarrista del gruppo solista di James LaBrie, cantante dei Dream Theater. Con LaBrie, Sfogli ha collaborato alle registrazioni delle parti di chitarra per gli album \"Elements of Persuasion\" (2005), \"Static Impulse\" (2010) e \"Impermanent Resonance\" (2013).\nNel 2008 Sfogli ha pubblicato il primo album da solista \"There's Hope\", distribuito dalla Lion Music. Nel 2011 ha partecipato al Jason Becker's Not Dead Yet Festival nei Paesi Bassi, mentre l'anno successivo \u00e8 stato pubblicato dalla Jam Track Central Records il secondo album in studio del chitarrista, intitolato \"reMarcoble\".\nIl 30 marzo 2015 ha annunciato il suo ingresso nella Premiata Forneria Marconi al posto di Franco Mussida.\nStrumentazione.\nStrumentazione in uso.\nMarco Sfogli usa:\nInoltre \u00e8 endorser di:\nCollegamenti esterni.\n "}
{"id": "1638380", "revid": "729019", "url": "https://it.wikipedia.org/wiki?curid=1638380", "title": "Giulio Bonfiglio", "text": "Biografia.\nAvvocato, allievo del giurista Roberto De Ruggiero, durante la prima guerra mondiale si comport\u00f2 valorosamente e fu insignito della Medaglia d'argento al valor militare e di quella di bronzo. Fu poi presidente dell'Associazione combattenti e reduci della provincia agrigentina, oltre che presidente del consiglio d'amministrazione dell'Ospedale civile di Agrigento.\nEntrato nella vita politica accanto a Giovanni Guarino Amella e alla sua Democrazia sociale, sub\u00ec le prime angherie fasciste. Nel 1924 si candid\u00f2 alla Camera dei deputati per il Partito Popolare sfiorando l'elezione. Con l'affermarsi del fascismo e il forzato scioglimento del PPI (5 novembre 1926), segu\u00ec l'esempio dell'amico Amella defilandosi dalla politica attiva e tornando a dedicarsi alla professione forense.\nNel secondo dopoguerra ader\u00ec alla Democrazia Cristiana militando nella corrente di \"destra\" capeggiata da Gaetano Di Leo. Nel 1951 venne eletto deputato all'Assemblea regionale siciliana nel collegio di Agrigento, ottenendo la carica di presidente dell'assemblea grazie a un accordo con il Movimento Sociale Italiano. Rieletto deputato regionale nel 1955, fu assessore all'Industria e poi al Lavoro. Mor\u00ec improvvisamente la vigilia di Natale del 1958. Il suo testimone politico fu preso dal figlio Angelo Bonfiglio."}
{"id": "1638382", "revid": "96383937", "url": "https://it.wikipedia.org/wiki?curid=1638382", "title": "Satis Cognitum", "text": "La Satis Cognitum \u00e8 un'enciclica di papa Leone XIII, datata 29 giugno 1896, circa la natura della Chiesa, l'unit\u00e0 tra Chiesa visibile e Chiesa invisibile, l'unit\u00e0 di fede, di culto e di regime all'interno della Chiesa. Quest'enciclica sar\u00e0 ampiamente ricordata da Pio XII nella Mystici Corporis Christi, e da Paolo VI nell'Ecclesiam Suam."}
{"id": "1638383", "revid": "125172803", "url": "https://it.wikipedia.org/wiki?curid=1638383", "title": "Il conte di Montecristo (serie animata)", "text": " \u00e8 un anime basato sul romanzo d'appendice francese scritto da Alexandre Dumas padre, \"Il conte di Montecristo\". La serie \u00e8 stata serializzata in 24 episodi prodotti dallo studio Gonzo, con la regia di Mahiro Maeda, che sono stati trasmessi in Giappone e in varie parti dell'Asia e del Sud America. Inoltre, a partire dal maggio 2005 ne \u00e8 stato pubblicato da K\u014ddansha anche un adattamento manga.\nIn Italia, l'anime \u00e8 stato distribuito da Yamato Video in 6 DVD col titolo \"Il conte di Montecristo\", anche se, in occasione dello speciale \"AnimeWeek\" del 2006, ne era stato trasmesso da MTV il primo episodio in lingua originale con sottotitoli in italiano.\n\u00c8 stato trasmesso a partire dal 1\u00ba luglio 2010 su Man-ga, canale 149 (dal 2018 133) di Sky.\nAmbientazione.\nDiversamente dal romanzo originale di Dumas, che \u00e8 ambientato nel XIX secolo, questa versione animata si svolge nel lontano futuro dell'anno 5053 e vi inserisce elementi fantascientifici, come gli alieni e i viaggi interplanetari.\nNonostante questo, vengono conservati molti degli elementi originari, in particolare per quanto riguarda l'organizzazione sociale in classi, tipica della Francia di quel periodo, con particolare attenzione all'alta e ricca nobilt\u00e0. Ecco allora che il carnevale di Roma si svolge sulla luna, dove per\u00f2 ci si sposta con carrozze e i costumi sono identici a quelli tradizionalmente associati all'evento italiano: il vestiario in particolare \u00e8, in tutta la serie, ripreso pari pari da quello del '800 con qualche aggiunta da tempi pi\u00f9 recenti.\nCaratteristica, poi, \u00e8 la residenza a Parigi del Conte: entrati in una normale villa ottocentesca, all'interno vi \u00e8 una pedana che in realt\u00e0 \u00e8 un ascensore da cui pu\u00f2 scendere in una caverna profondissima e tanto ampia da farne apparire la volta come un cielo che gli invitati apprezzano come effetto speciale.\nA coronare questa dicotomia passato-futuro ed accrescere il \"senso di '800\", ogni episodio inizia con un breve riassunto in lingua francese.\nTrama.\nLa trama rispecchia a grandi linee quella del celebre romanzo, si assiste cio\u00e8 alla vendetta da parte del protagonista che si fa chiamare \"il Conte di Montecristo\". L'uomo anni prima era stato vittima di un piano architettato da tre persone che lui considerava amiche, Morcerf, Danglars e Villefort per sottrargli la fidanzata del tempo Merc\u00e9d\u00e8s e condannarlo a vita nella prigione chiamata \"Chateau d'If\".\nL'uomo dopo tanti anni di prigionia sull'orlo della morte e della pazzia stringe un patto, non con l'abate Faria come nel romanzo originale, ma con il demone \"Gankutsuou\": permette che il demone si impossessi del suo corpo in cambio della possibilit\u00e0 di ottenere una terribile vendetta. Evade ed entra in possesso di un'immensa fortuna non calcolabile umanamente; durante il suo viaggio nello spazio alla ricerca di validi alleati trova tra gli altri Hayd\u00e9e, una giovane principessa che nutre il suo stesso odio verso Morcerf, reo di aver tradito e fatto uccidere il padre e di averla ridotta in schiavit\u00f9.\nA questo punto il conte di Montecristo decide di mettere in atto una vendetta quasi teatrale dove coinvolge il figlio del suo acerrimo nemico facendolo affezionare a lui. In realt\u00e0 il conte non mostra alcuna piet\u00e0 verso il ragazzo o gli altri membri della famiglia e neppure per l'amata di un tempo Merc\u00e9d\u00e8s de Morcerf.\nPersonaggi.\nI 7 Peccati Capitali.\nEsiste una corrispondenza tra i nemici di Edmond Dant\u00e9s e i sette peccati (o vizi) capitali:\nSigle.\n\"We Were Lovers\" (\"Noi eravamo amanti\")\nBasata sull'originale composizione di Fryderyk Chopin, Studio op. 10 n. 3 (Chopin) (Tristesse / tristezza). La canzone viene animata in bianco e nero con tratti quasi schematizzati simili ad abbozzi, tanto che si ha l'impressione di leggere il romanzo.\n\"You Won't See Me Coming\" (\"Non mi vedrai arrivare\")\nL'animazione \u00e8 agli antipodi della sigla iniziale, ma sempre correlata al tipo di musica, qui molto pi\u00f9 ritmata. Si assiste ad un cambio di immagini, veloce frenetico, nelle quali viene messa in risalto la figura del conte.\nTrailer.\nIl trailer che doveva lanciare l'anime \u00e8 stato emesso prima del completamento dello stesso, appaiono quindi scene mai viste nell'anime e alcuni personaggi sono pi\u00f9 somiglianti alle descrizioni del romanzo.\nScelte stilistiche.\nInnovazione e caratteristica di questo anime \u00e8 una particolare tecnica di disegno in cui su ogni vestito appaiono delle trame e dei disegni che si muovono in maniera irregolare rispetto alle movenze del personaggio che indossa la veste.\nDal punto di vista tecnico, inoltre, la serie fa uso di uno stile visivo inusuale che utilizza \"texture\" computerizzate unite ad animazione digitale e sfondi spesso animati in 3D.\nLa serie, infine, si abbellisce di varie componenti musicali di musica classica, tra le quali diverse opere di \u010cajkovskij, l'opera \"Lucia di Lammermoor\" di Donizetti e il \"Concerto per pianoforte e orchestra n. 2\" di Rachmaninoff.\nCritica.\n\"Il conte di Montecristo\" \u00e8 stato insignito nel Nord America di diversi riconoscimenti ufficiali, coi quali \u00e8 stato riconosciuto il miglior prodotto dell'anno."}
{"id": "1638385", "revid": "741864", "url": "https://it.wikipedia.org/wiki?curid=1638385", "title": "Fidentem Piumque Animum", "text": " Fidentem Piumque Animum \u00e8 un'enciclica di papa Leone XIII, datata 20 settembre 1896, sul Rosario mariano.\n\u00ab \"La forma di preghiera, della quale parliamo, fu chiamata col bel nome di rosario, quasi per esprimere, nello stesso tempo, il profumo delle rose e la grazia delle corone. Nome che, mentre \u00e8 indicatissimo a significare una devozione, volta a onorare colei che, giustamente \u00e8 salutata \"mistica rosa\" del paradiso, e cinta di una corona di stelle, \u00e8 venerata come Regina dell'universo, sembra anche simboleggiare l'augurio delle gioie e delle ghirlande, che Maria offre ai suoi fedeli\" \u00bb."}
{"id": "1638390", "revid": "741864", "url": "https://it.wikipedia.org/wiki?curid=1638390", "title": "Divinum illud munus", "text": " Divinum illud munus \u00e8 un'enciclica di papa Leone XIII, datata 9 maggio 1897, circa la presenza e le virt\u00f9 dello Spirito Santo. Il Pontefice vi afferma che se \u00ab \"Cristo \u00e8 il Capo della Chiesa, lo Spirito Santo ne \u00e8 l'anima\" \u00bb."}
{"id": "1638393", "revid": "741864", "url": "https://it.wikipedia.org/wiki?curid=1638393", "title": "Militantis Ecclesiae", "text": " Militantis Ecclesiae \u00e8 un'enciclica di papa Leone XIII, datata 1\u00ba agosto 1897, scritta all'Episcopato austriaco, sulla figura e l'opera di san Pietro Canisio, in occasione del III Centenario della sua morte."}
{"id": "1638394", "revid": "741864", "url": "https://it.wikipedia.org/wiki?curid=1638394", "title": "Augustissimae Virginis Mariae", "text": "Augustissimae Virginis Mariae \u00e8 un'enciclica di papa Leone XIII, datata 12 settembre 1897, sulla preghiera del Rosario."}
{"id": "1638395", "revid": "287204", "url": "https://it.wikipedia.org/wiki?curid=1638395", "title": "Spiegare i miracoli", "text": "Spiegare i miracoli. Interpretazione critica di prodigi e guarigioni miracolose \u00e8 un saggio scritto dal chirurgo e scrittore Maurizio Magnani, pubblicato per la prima volta nel 2005.\nIl libro narra di molti supposti eventi prodigiosi del passato, da quelli storici fino alla cronaca recente, seguendo un approccio scettico. Applica costantemente le procedure d'indagine tipiche del metodo scientifico.\nPer capire lo spirito indagatore che percorre tutto il libro, si riporta la parte conclusiva del capitolo 6:\nL'autore conduce il lettore lungo un percorso critico, che, se non ha come obiettivo quello di gettare fango sulla fede nei miracoli, si interroga tuttavia in modo costruttivo sulle \"altre\" possibili motivazioni di questi fenomeni. Propone una spiegazione scientifica di alcuni fenomeni, con l'intenzione dichiarata di smascherare alcuni grossolani errori del passato e si interroga su alcune presunte \"reticenze\" (in particolar modo religiose) del presente.\nCapitoli.\nIl libro, che contiene una prefazione di Piergiorgio Odifreddi, \u00e8 suddiviso in un'introduzione, seguita da sei capitoli e da una appendice:"}
{"id": "1638402", "revid": "287204", "url": "https://it.wikipedia.org/wiki?curid=1638402", "title": "Fulcherio di Chartres", "text": "Biografia.\nEducato al seminario di Chartres, partecip\u00f2 al concilio di Clermont, probabilmente su invito del vescovo Ivo di Chartres, con il quale condivise le idee di una necessaria riforma ecclesiastica nel quadro della lotta per le investiture.\nDopo aver viaggiato in Francia e in Italia alla corte di Roberto II di Normandia, arriv\u00f2 a Costantinopoli dove si aggreg\u00f2 all'esercito crociato. Nel 1097 ad Antiochia fu nominato cappellano di Baldovino I. Segu\u00ec quindi il suo nuovo sovrano ad Edessa, dove Baldovino fond\u00f2 la contea di Edessa. Dopo la conquista di Gerusalemme, avvenuta nel 1099, e dopo la nomina di Baldovino a re, Fulcherio mantenne la carica di cappellano almeno fino al 1115. In seguito, fu canonico della basilica del Santo Sepolcro, probabilmente responsabile delle reliquie e dei tesori della chiesa, fino al 1127, data alla quale se ne perdono le tracce.\nOpere.\nFulcherio \u00e8 ricordato per la sua \"Historia Hierosolymitana\" (detta anche \"Gesta Francorum\"). Divisa in tre libri, narra le vicende della conquista di Gerusalemme a partire dal 1095. La genesi dell'opera risale con tutta probabilit\u00e0 al 1100 e fu completata attorno al 1106. A questa prima versione (oggi perduta) si ispir\u00f2 Guiberto di Nogent per redigere le sue \"Dei gesta per Francos\".\nLa \"Historia Hierosolymitana\" fu redatta dietro la richiesta dei compagni di viaggio di Fulcherio, fra cui anche lo stesso Baldovino I. Fulcherio si avvalse almeno di una biblioteca a Gerusalemme, dove ebbe accesso a lettere e altri documenti sulla crociata, oltre che all\"'Historia Francorum\" di Raimondo di Aguilers e alle \"Gesta Francorum et aliorum Hierosolymitanorum\", una cronaca anonima sulla Prima Crociata redatta in latino e risalente al 1100-1101.\nLa cronaca \u00e8 divisa in tre libri. Il primo libro descrive i preparativi per la Prima Crociata a Clermont nel 1095 e fino alla presa di Gerusalemme e la creazione dell'omonimo regno da parte di Goffredo di Buglione. Include un'entusiasta descrizione di Costantinopoli. Il secondo libro descrive le opere di Baldovino I, che succedette a Goffredo di Buglione come re di Gerusalemme, dal 1100 al 1118. Nel terzo ed ultimo libro si narra della vita di re Baldovino II, fino alla peste del 1127 durante la quale probabilmente Fulcherio mor\u00ec. Il secondo e terzo libro furono redatti fra il 1109 ed il 1115 circa, mentre dal 1118 al 1127 Fulcherio ne cur\u00f2 una seconda edizione. A questa prima versione (oggi perduta) si ispir\u00f2 Guiberto di Nogent per redigere le sue \"Dei gesta per Francos\"."}
{"id": "1638406", "revid": "174694", "url": "https://it.wikipedia.org/wiki?curid=1638406", "title": "Marca (quotidiano sportivo spagnolo)", "text": ""}
{"id": "1638409", "revid": "287204", "url": "https://it.wikipedia.org/wiki?curid=1638409", "title": "Rancharia", "text": "Rancharia \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638411", "revid": "767487", "url": "https://it.wikipedia.org/wiki?curid=1638411", "title": "H\u00e9ctor Tapia", "text": ""}
{"id": "1638413", "revid": "287204", "url": "https://it.wikipedia.org/wiki?curid=1638413", "title": "Regente Feij\u00f3", "text": "Regente Feij\u00f3 \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638415", "revid": "1924342", "url": "https://it.wikipedia.org/wiki?curid=1638415", "title": "Shawty Get Loose", "text": "Shawty Get Loose \u00e8 il terzo singolo della rapper americana Lil Mama.\nIl singolo \u00e8 stato estratto dal suo album di debutto Voice of the Young People e \u00e8 stato prodotto in collaborazione con T-Pain (che canta una parte della canzone), e da Chris Brown (che canta il ritornello).\nVideo.\nIl video \u00e8 stato girato a Miami ed \u00e8 stato dedicato alla madre morta il 15 dicembre 2007.\nIl video molto futuristico, che richiama il video del brano Scream di Michael Jackson e Janet Jackson, si ambienta in una sottospecie di studio di registrazione molto tecnologico, in cui possiamo vedere solo T-Pain.\nChris Brown e Lil Mama si trovano in un corridoio mentre cantano, oppure le loro facce appaiono su degli schermi televisivi.\nInfine Lil Mama e Brown ballano in una sala."}
{"id": "1638419", "revid": "599013", "url": "https://it.wikipedia.org/wiki?curid=1638419", "title": "Fup", "text": ""}
{"id": "1638425", "revid": "713168", "url": "https://it.wikipedia.org/wiki?curid=1638425", "title": "Chiado", "text": "Lo Chiado () \u00e8 uno dei quartieri pi\u00f9 tradizionali e caratteristici della citt\u00e0 di Lisbona. Si trova tra il Bairro Alto e la Baixa e si sviluppa attorno alla sua piazza principale il \"Largo do Chiado\".\nIn questa zona si riunivano gli intellettuali portoghesi della fine del XIX e dell'inizio del XX secolo. Il quartiere ha dato i natali al poeta Fernando Pessoa e una sua statua si trova nei pressi del caf\u00e9 \"A Brasileira\".\nOrigine del nome.\nMolte sono le ipotesi sull'origine della parola \"Chiado\", usata dal 1567, ma l'origine pi\u00f9 attendibile sembra essere quella legata ad Ant\u00f3nio Ribeiro, poeta del XVI secolo originario di \u00c9vora e vissuto nel quartiere, il cui soprannome era appunto \"O Chiado\". Si tratterebbe quindi di un eponimo, anche se un'altra interpretazione attribuisce il soprannome del poeta alla strada in cui abit\u00f2 per anni a Lisbona.\nIl nome \"Chiado\" \u00e8 spesso utilizzato anche per designare la sola \"Rua Garrett\", la principale arteria commerciale della zona; la strada infatti portava questo nome prima che venisse dedicata al poeta Almeida Garrett. La via, che scende dal \"Largo do Chiado\" verso la Baixa, \u00e8 famosa per i suoi caff\u00e8 e per le sue librerie, tra le quali spicca la Libreria Bertrand, la pi\u00f9 antica del mondo tra quelle in attivit\u00e0, fondata nel 1732.\nMonumenti.\nLa zona era tradizionalmente conosciuta come luogo d'incontro degli intellettuali e l\u00ec sono situate varie statue di letterati.\nNaturalmente troviamo Ant\u00f3nio Ribeiro, detto il Chiado e di fronte a lui Fernando Pessoa, famoso poeta portoghese del XX secolo, seduto ad un tavolino fuori dal Caf\u00e9 Brasileira. Dall'altro lato della strada, in una piazza che porta il suo nome, si erge il monumento a Lu\u00eds de Cam\u00f5es, poeta epico del XVI secolo.\nIn zona si trovano anche vari teatri, come il S. Luiz (che gi\u00e0 ebbe diversi nomi, come Teatro D. Am\u00e9lia), il Teatro da Trindade, e il Teatro S\u00e3o Carlos, unico teatro di opera in Portogallo. Si trovava qui anche l'antico Teatro Gymn\u00e1sio, ora trasformato in un centro commerciale.\nNel Largo Chiado si ergono due chiese barocche: nel lato nord l'italiana Chiesa di Loreto e, di fronte, la Chiesa de Nossa Senhora da Encarna\u00e7\u00e3o con la facciata parzialmente decorata di azulejos.\nInglobato nella zona del Chiado si trova il Largo del Carmo, affascinante in primavera per la fioritura lilla degli alberi che lo decorano e per le rovine del Convento del Carmo, costruito nel sec. XIV, ora sede del Museo Archeologico.\nNella stessa piazza si trova il Quartel do Carmo, una caserma di pertinenza della Guardia Nazionale Repubblicana (GNR), che ebbe un ruolo molto importante durante il 25 aprile 1974, per essere stata scelta da Marcello Caetano per rifugiarsi dalla rivolta e finendo per essere il luogo principale della Rivoluzione dei garofani.\nAll'altro lato del convento, troviamo l'antico Palazzo Valadares, edificio che ebbe gi\u00e0 diversi utilizzi, ma che si erge nel luogo dove fu fondata la prima universit\u00e0 portoghese, ai tempi di Dionigi del Portogallo, prima di essere trasferita a Coimbra.\nTra il Convento e questo Palazzo c'\u00e8 la porta d'accesso all'Elevador de Santa Justa, che colma il dislivello (30 metri) con il quartiere della Baixa.\nAncora in questa piazza troviamo la chiesa di Nossa Senhora do Carmo, che normalmente viene scambiata per una normale abitazione.\nNel vicino Largo Rafael Bordalo Pinheiro, si trova il palazzo dove questo artista visse, con la facciata ricoperta di azulejos e classificato come monumento nazionale.\nQualche metro pi\u00f9 in alto, \u00e8 situato il Teatro da Trindade, di pertinenza INATEL (FNAT).\nL'incendio del Chiado.\nIl 25 agosto 1988 un incendio cominciato in \"Rua do Carmo\" e velocemente propagatosi in \"Rua Garrett\" e in altre vie, distrusse un totale di diciotto palazzi del Chiado. Due persone rimasero uccise e ci furono oltre settanta feriti, molti di questi vigili del fuoco. Pi\u00f9 di duecento persone rimasero senza casa e molti negozi storici furono perduti. In termini di superficie di citt\u00e0 danneggiata e numero di palazzi distrutti, l'incendio del Chiado viene considerato il peggior disastro che abbia colpito la citt\u00e0 dal terremoto del 1755.\nVoci correlate.\nAltri quartieri storici di Lisbona:"}
{"id": "1638426", "revid": "287204", "url": "https://it.wikipedia.org/wiki?curid=1638426", "title": "Ribeir\u00e3o dos \u00cdndios", "text": "Ribeir\u00e3o dos \u00cdndios \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638431", "revid": "287204", "url": "https://it.wikipedia.org/wiki?curid=1638431", "title": "Sandovalina", "text": "Sandovalina \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638434", "revid": "287204", "url": "https://it.wikipedia.org/wiki?curid=1638434", "title": "Santo Anast\u00e1cio", "text": "Santo Anast\u00e1cio \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638438", "revid": "123887918", "url": "https://it.wikipedia.org/wiki?curid=1638438", "title": "Carlo Emmanuele Pio di Savoia", "text": "Biografia.\nCarlo Emmanuele Pio di Savoia era figlio di Enea Pio di Savoia, signore di Sassuolo, consigliere di Stato in Piemonte (1572), cavaliere dell'Ordine della Santissima Annunziata (1576), ambasciatore sabaudo a Roma, governatore di Reggio (1591), e della seconda moglie Barbara Turchi, figlia di Ippolito Turchi, 1\u00ba Conte di Crespino e Ariano, e di Ippolita Tassoni Estense.\nFu creato cardinale diacono il 9 giugno 1604 da papa Clemente VIII, diacono di San Nicola in Carcere il 25 giugno 1604. Sotto il pontificato di papa Urbano VIII opt\u00f2 per la diaconia di Santa Maria in Via Lata il 2 ottobre 1623, quindi opt\u00f2 per l'ordine dei cardinali preti ed ebbe i titoli dei Santi Giovanni e Paolo e di San Lorenzo in Lucina il 16 marzo 1626.\nFu legato della Marca di Ancona nel 1621, cardinale vescovo di Albano dal 14 giugno 1627, cardinale vescovo di Porto e Santa Rufina dal 15 giugno 1630, cardinale vescovo di Velletri dal 1638, cardinale vescovo di Ostia dal 28 marzo 1639, Decano del Sacro Collegio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
