{"id": "1630715", "revid": "123421011", "url": "https://it.wikipedia.org/wiki?curid=1630715", "title": "Chiesa di San Bonaventura (Napoli)", "text": "La chiesa di San Bonaventura \u00e8 una chiesa storica di Napoli ubicata in via San Giovanni Maggiore Pignatelli.\nStoria e descrizione.\nLa chiesa venne fondata nel XV secolo come sede di una congrega dedicata a san Bonaventura e, nel corso dei secoli, fu pi\u00f9 volte abbellita; un importante restauro si ebbe nel 1778. Oggi \u00e8 sede dell'associazione \"Claudio Miccoli,\" che opera per la diffusione di una cultura nonviolenta e ambientalista.\nStruttura.\nAlla grandezza strutturale esteriore della chiesa fanno da contraltare ambienti interni piuttosto angusti. L\u2019impianto in generale \u00e8 assai singolare in quanto costituisce, secondo Roberto Pane \"l\u2019unico esempio di struttura ogivale trecentesca con due ambienti sovrapposti\", quello superiore occupato da una palestra di una scuola privata \u00e8 stato alterato e i costoloni delle volte sono stati scalpellati e quello inferiore, che presenta una cripta compresa di ossa dei morti. L\u2019erezione di questa piccola chiesa si deve quindi inserire in quel clima di fervore religioso che caratterizz\u00f2 il regno di Roberto d\u2019Angi\u00f2 (1309-1343) che come suo padre Carlo II si fece promotore e protettore del francescanesimo a Napoli.\nLa facciata settecentesca, con lesene, ingloba un portale tardo gotico modificato con l'aggiunta di una cancellata in ferro che ha deturpato il piperno del portale stesso. Il restauro avvenuto nel XVIII secolo ha modificato parzialmente le strutture originarie.\nOpere.\nL'opere di maggiore interesse visibili in questa chiesa sono: il quadro di Fabrizio Santafede sull'altare maggiore, \" La Madonna con angeli e i santi Bonaventura, Francesco e Ludovico d'Angi\u00f2\", e il \"San Francesco che riceve le stimmate\" di Giacomo Sanso, gi\u00e0 appartenente ad un polittico."}
{"id": "1630716", "revid": "287204", "url": "https://it.wikipedia.org/wiki?curid=1630716", "title": "Sant\u00f3polis do Aguape\u00ed", "text": "Sant\u00f3polis do Aguape\u00ed \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630718", "revid": "1543377", "url": "https://it.wikipedia.org/wiki?curid=1630718", "title": "Singoli al numero uno in Europa nel 2007", "text": "Lista delle canzoni alla posizione numero uno della Eurochart Hot 100 Singles del 2007.\nA dominare la classifica singoli europea nel 2007 fu la cantante barbadiana Rihanna, che dopo la hit numero 1 \"SOS\" del 2006 ritorna in vetta per la seconda volta con \"Umbrella\", con cui resta undici settimane consecutive, e ancora una terza volta con \"Don't Stop the Music\".\nSignificative le presenze alla numero 1 di Nelly Furtado e Justin Timberlake rispettivamente con \"All Good Things\" e \"What Goes Around... Comes Around\", e nella collaborazione \"Give It to Me\"\".\nIl 2007 \u00e8 anche l'anno d'oro del produttore statunitense Timbaland, che raggiunge la posizione numero 1 in Europa con ben quattro suoi singoli: la gi\u00e0 citata \"Give It to Me\", \"The Way I Are\", \"Ayo Technology\" e \"\"Apologize\".\nAccanto ai numerosi artisti nordamericani in classifica ci sono tre numero 1 britanniche: i Take That, i Kaiser Chiefs e James Blunt."}
{"id": "1630721", "revid": "287204", "url": "https://it.wikipedia.org/wiki?curid=1630721", "title": "Turi\u00faba", "text": "Turi\u00faba \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630737", "revid": "3732", "url": "https://it.wikipedia.org/wiki?curid=1630737", "title": "Gino Raya", "text": "Biografia.\nLaureato a Catania, gi\u00e0 all'et\u00e0 di 18 anni pubblicava saggi ed articoli che lo portarono poi a fondare la rivista \"Ebe\" con direttore Vitaliano Brancati.\nA soli 23 anni inizi\u00f2 la sua carriera di docente d'italiano e latino presso il liceo \"Garibaldi\" di Palermo e il \"Gulli e Pennisi\" d'Acireale; negli anni Cinquanta continu\u00f2 a insegnare nei licei (in Sicilia e in seguito a Roma, al Liceo classico statale Dante Alighieri) per poi diventare docente di lingua e letteratura italiana nelle universit\u00e0 di Catania e di Messina.\nCreatore della teoria del \"famismo\" che si rifaceva alla corporeit\u00e0 ed escludeva ogni forma di metafisica, faceva derivare ogni azione e reazione, comprese le opere letterarie, dalla fame, interpretata come una sorta di pulsione originaria, in analogia con la \"libido\" freudiana. Il suo radicale materialismo si traduceva in una visione coerentemente biologistica delle azioni umane e delle opere artistiche, che venivano interpretate come prodotti della trasposizione dell'impulso \"fagico\", unico motore dell'intera realt\u00e0.\nNel 1956 fond\u00f2 la rivista \"Narrativa\", che dieci anni dopo cambi\u00f2 titolo in \"Biologia culturale\". In essa sono apparse schede \"fisiologiche\" di lettura in chiave famistica di celebri scrittori italiani e stranieri; tale teoria gli procur\u00f2 diverse inimicizie nel mondo letterario.\nEgli collabor\u00f2 anche ad altri giornali e riviste, fra cui \"Il giornale d'Italia\", \"La Sicilia\", \"Otto-Novecento\", \"La fiera letteraria\" e \"Fermenti\".\nGino Raya fu soprattutto un profondo conoscitore di Verga e del verismo, e il Comune di Catania nel 1964 gli confer\u00ec il premio \"Verga\". \nMor\u00ec a Roma nel 1987."}
{"id": "1630741", "revid": "125129207", "url": "https://it.wikipedia.org/wiki?curid=1630741", "title": "Club Sport Herediano", "text": "L'Asociaci\u00f3n Deportiva Club Sport Herediano, nota come Club Sport Herediano o semplicemente Herediano, \u00e8 una societ\u00e0 calcistica costaricana con sede nella citt\u00e0 di Heredia. Milita nella Primera Divisi\u00f3n de Costa Rica, la massima divisione del campionato costaricano di calcio.\nFondata nel 1918, disputa le partite casalinghe allo Stadio Eladio Rosabal Cordero di Heredia. Negli anni '20 del XX secolo squadra riusc\u00ec ad aggiudicarsi il primo campionato costaricano di calcio e a difendere il titolo l'anno dopo, diventando il primo \"bicampe\u00f3n\" della Costa Rica. Negli anni '30 il club vinse quattro titoli consecutivi tra il 1930 e il 1933, riuscendo nell'impresa di diventare il primo club \"tetracamp\u00e9on\" (quattro volte campione). Con 29 titoli di massima divisione, \u00e8 la terza squadra pi\u00f9 decorata della Costa Rica.\nStoria.\nFondazione e primo decennio.\nNella citt\u00e0 di Heredia, alle ore 12 del 12 giugno 1921, si decise di costituire un'associazione che si denomin\u00f2 \"Club Sport Herediano\", dalla fusione di Club Sport Renacimiento, Club Sport Juan J. Flores e Club Sport Crist\u00f3bal Col\u00f3n.\nIl primo campionato di calcio in Costa Rica si costitu\u00ec con la partecipazione di sette squadre: Liga Deportiva Alajuelense, Club Sport Cartagin\u00e9s, Sociedad Gimn\u00e1stica Espa\u00f1ola, Sociedad Gimn\u00e1stica Limonense, Club Sport Herediano, La Libertad e La Uni\u00f3n de Tres R\u00edos. La vittoria finale and\u00f2 all'Herediano, che in quel primo torneo sconfisse la Liga Deportiva Alajuelense per 8-0, la Sociedad Gimn\u00e1stica Espa\u00f1ola per 6-3 e l'Uni\u00f3n de tres R\u00edos per 5-1. Tra i giocatori dell'Herediano figuravano Manuel Guti\u00e9rrez, Guillermo Cerdas, Beto Arguedas, Otoniel Mart\u00ednez, Rafael Campos, Marco Tulio Garc\u00eda, Eladio Rosabal Cordero, Fabio Pacheco, Angel\u00edn Bernini, Braulio Morales, V\u00edctor Manuel Ruiz, Guillermo P\u00e9rez, Luis Valerio, Claudio Arguedas.\nL'Herediano si aggiudic\u00f2 il titolo nuovamente nella stagione 1922, dopo sette vittorie, due pareggi ed una sconfitta, diventando cos\u00ec \"bicamp\u00e9on\".\nLa squadra che ottenne il \"bicampeonato\" fu integrata da Manuel Cordero, Otoniel Mart\u00ednez, Manuel Arce, Gilberto Arguedas, Juan Bonilla, Rafael Campos, Eladio Rosabal Cordero, Alberto Hutt, Braulio Morales, Luis Valerio, Joaqu\u00edn Guti\u00e9rrez, Claudio Arguedas, Angel\u00edn Bernini.\nCon un vantaggio di tre punti in classifica sulla seconda, il Club Sport Herediano raggiunse il terzo titolo nel 1924. Attese poi fino al 1927 per tornare ad incoronarsi campione nazionale. La squadra del titolo del 1927 \u00e8 la seguente: Beto Arguedas, Gast\u00f3n Michaud, Miguel A. Mej\u00eda, Eladio Rosabal, Lencho Arias, V\u00edctor V\u00edquez, Claudio Cayito Arguedas, Fabio Pacheco, Toquita Guti\u00e9rrez, Braulio Morales, Gerardo Gamboa, Francisco Fuentes, Guillermo P\u00e9rez, Francisco Guti\u00e9rrez e Arnulfo Moya.\nAnni '30.\nDopo quattro titoli negli anni '20, il club riusc\u00ec a mietere maggiori successi nel decennio successivo, nel quale risalta il conseguimento del titolo di \"tetracamp\u00e9on\" (quattro volte campione).\nNel 1930 l'Herediano si aggiudic\u00f2 il campionato ottenendo un totale di 18 punti grazie a 8 vittorie, 2 pareggi e sole 2 sconfitte. Il secondo titolo del decennio arriv\u00f2 nel 1931, quando, con un totale di 11 punti, la squadra di Heredia super\u00f2 l'Ori\u00f3n, che accumul\u00f2 9 punti.\nL'anno seguente i \"florenses\" conquistarono il terzo alloro consecutivo. In 12 partite l'Herediano consegu\u00ec un totale di 17 punti, con 8 vittorie, tra cui la goleada alla Liga Deportiva Alajuelense (7-0) e quella al Club M\u00e9xico (9-0).\nNel 1933 la squadra \"rojiamarilla\" (rosso-gialla) vinse il \"tetracampeonato\": nel torneo tra 8 squadre, vinse 7 partite, ne pareggi\u00f2 una e perse un solo incontro.\nIl club chiuse il decennio con due importanti titoli, vinti nel 1935 e 1937.\nAnni '40.\nDopo aver ottenuto lo storico \"tetracampeonato\" tra il 1930 e il 1933, trascorsero 9 anni prima che la squadra si laureasse nuovamente campione nazionale. Il torneo del 1947 fu molto combattuto e vide in lotta Herediano e Club Sport La Libertad.\nDopo il completamento dei due gironi del torneo, entrambe le squadre avevano 16 punti, tuttavia l'Herediano si proclam\u00f2 campione per la miglior differenza reti.\nNel 1948 la squadra vinse per la terza volta due titoli di fila, dopo 6 vittorie, un pareggio ed una sconfitta, contro l'Ori\u00f3n per 4-3. La squadra del 1948 comprendeva nuovi innesti, tra cui Fulton Vargas, Rodrigo Carmona, Mario Murillo ed Edgar Quesada.\nAnni '50.\nIl 22 giugno 1951 la squadra si incoron\u00f2 campione vincendo nello Stadio Nazionale contro l' per 5-0.\nIl Deportivo Saprissa, che aveva conquistato i titoli nel 1952 e nel 1953, si dimostr\u00f2 un'agguerrita rivale per il Club Sport Herediano, che aveva un punto di vantaggio sugli avversari prima dell'ultima giornata. L'ultima partita tra le due squadre, che si disput\u00f2 nello Stadio Nazionale, si chiuse con il punteggio finale di 0-0. Grazie a quel pareggio i \"florenses\" si aggiudicarono il titolo del 1955.\nAnni '60 e '70: l'Asofutbol, il digiuno e il ritorno.\nNel 1961 fu costituita l'Asofutbol, un'associazione che comprendeva quattro club (Alajuelense, Saprissa, Herediano, Cartago ed Ori\u00f3n) e che era presieduta da Don Ricardo Saprissa.\nAlla fine di questa stagione il titolo dell'Asofutbol si vest\u00ec di rosso e giallo. Eduardo Toba Mui\u00f1o fu l'allenatore dell'Herediano laureatosi campione.\nMolti anni trascorsero prima che l'Herediano fosse in grado di vincere nuovamente il campionato. I tifosi dovettero, infatti, aspettare fino alla stagione 1978. Passato nel 1977 al presidente Isaac David Sasso, nel 1978, sotto la guida dell'allenatore Odir Jaques, l'Herediano si laure\u00f2, infatti, campione con 18 vittorie, 9 pareggi, 5 sconfitte, 58 gol segnati e 35 subiti.\nSotto la guida del tecnico Marvin Rodr\u00edguez, l'Herediano arriv\u00f2 in finale contro il Cartagin\u00e9s nel 1979. La prima partita tra le due squadre termin\u00f2 con un pareggio per 2-2. Il 20 febbraio si gioc\u00f2 allo Stadio Nazionale la finalissima davanti a spettatori. Grazie alla vittoria per 3-0, i \"florenses\" celebrarono la vittoria di un altro campionato.\nAnni '80.\nIl Club Sport Herediano gioc\u00f2 la finale del campionato 1981 contro l'Asociaci\u00f3n Deportiva Limonense. La prima partita della serie favor\u00ec i \"florenses\", vincitori per 4-1. Il secondo e ultimo incontro si gioc\u00f2 nello Stadio Ricardo Saprissa: alla fine i \"limonenses\" si imposero per 2-1, ma quella vittoria non fu sufficiente per strappare il trofeo di campione ai \"florenses\", guidati da Odir Jaques.\nLa Liga Deportiva Alajuelense pareva destinata a dominare gli anni '80 del calcio costaricano, situazione che si riaffermava dopo la vittoria dei campionati 1983 e 1984. Nel 1985, per\u00f2, il Club Sport Herediano spense l'entusiasmo dei \"rojinegros\", rubando loro il titolo nella finale del campionato. Il 13 marzo la squadra \"rojiamarilla\" gioc\u00f2 allo Stadio Nazionale e si impose per 1-0 con gol di Jorge Rivaga al minuto 50. Mercoled\u00ec 26 marzo lo scenario del secondo incontro fu lo Stadio Alejandro Morera Soto e l'unica marcatura fu del \"florense\" Miguel Lacey, grazie alla quale l'Herediano ottenne il diciannovesimo titolo.\nNel 1987 la squadra, guidata dallo spagnolo Antonio Moyano Mel\u00e9ndez, vinse la stagione regolare con 48 punti in 36 partite. La successiva \"pentagonal\", il torneo cui accedevano le prime cinque classificate, fu vinta dal Club Sport Cartagin\u00e9s, che acquis\u00ec cos\u00ec il diritto di giocare la finale con l'Herediano, che aveva trionfato nella prima fase del campionato. La finale di andata si gioc\u00f2 allo Stadio Nazionale e l'Herediano trionf\u00f2 per 2-1 con gol di Carlos Camacho e Luis \"Neco\" Fern\u00e1ndez; per i \"blanquiazules\" segn\u00f2, invece, Erick Mar\u00edn. Nella partita di ritorno il Cartagin\u00e9s si port\u00f2 in vantaggio con il gol di Macoy Quir\u00f3s. Al minuto 61 l'uruguaiano Mario Orta firm\u00f2 l'1-1, risultato che alla fine diede il titolo al club \"florense\".\nAnni '90.\nNel 1992 la squadra non riusc\u00ec ad entrare nel gruppo delle qualificate, cos\u00ec i dirigenti si impegnarono ad allestire una rosa competitiva per la stagione 1992-1993, sotto la guida dello spagnolo Juan Luis Hern\u00e1ndez Fuertes.\nL'Herediano segn\u00f2 48 gol e fu leader del torneo con 45 punti, 5 in pi\u00f9 della sua immediata inseguitrice, la Liga Deportiva Alajuelense. Il Club Sport Cartagin\u00e9s si aggiudic\u00f2 la \"pentagonal\" e quindi il diritto di giocare la finale contro l'Herediano. La prima partita si gioc\u00f2 al Rosabal Cordero e si chiuse sul 2-0 per i \"florenses\" con gol di Marvin Obando e Rolando Corella. La seconda partita, allo Stadio Jos\u00e9 Rafael Fello Meza, fu sospesa per invasione di campo. Il comitato della competizione decise di riprogrammare l'incontro a porte chiuse allo Stadio Nazionale per il 29 luglio 1993. \"Florenses\" e \"brumosos\" impattarono per 0-0, risultato che favor\u00ec l'Herediano, vincitore cos\u00ec il campionato nazionale per la ventunesima volta, primato nazionale. L'attaccante \"florense\" Nildeson da Silva Melo fu capocannoniere del torneo con 21 reti.\nGli anni a venire furono avari di soddisfazioni. Le uniche gratificazioni vennero da riconoscimenti individuali: Allan Oviedo fu capocannoniere del campionato 1996-1997 con 26 gol, Juan Carlos Arguedas del campionato 1999-2000. Con l'avvento del nuovo millennio l'Herediano, che fu la squadra pi\u00f9 titolata della Costa Rica dal 1921 a 1999, perse anche questo motivo di vanto.\nAnni 2000.\nNel 2000-2001, tuttavia, la squadra riusc\u00ec a ottenere il secondo posto in campionato, a 9 punti dalla capolista Alajuelense, piazzando Minor D\u00edaz in testa alla classifica dei cannonieri con 21 gol. Nel 2003-2004, con la riforma del campionato e l'istituzione dei tornei di Apertura e Clausura, l'Herediano si piazz\u00f2 secondo nell'Apertura e vinse il Clausura, acquisendo il diritto di affrontare in finale con il Deportivo Saprissa, vincitore dell'Apertura. Dopo l'1-1 casalingo, allo Stadio Ricardo Saprissa Aym\u00e1 l'Herediano perse per 2-1. Divenne comunque per l'undicesima volta vice-campione del paese.\nLe due squadre tornarono ad affrontarsi in finale di campionato per il torneo di Invierno 2007, annata a partire dalla quale la squadra vincitrice del \"torneo corto\" era proclamata campione. L'Herediano non riusc\u00ec a vincere neanche questa volta e si dovette accontentare del secondo posto. Un'altra finale persa risale al torneo di Verano 2009, contro il Liberia M\u00eda, dopo lo 0-0 esterno e la sconfitta per 3-0 in casa. Il \"florense\" Andy Herron fu capocannoniere del torneo con 10 gol.\nAnni 2010.\nNel 2012 la squadra di Heredia torn\u00f2 a vincere il campionato a distanza di 20 anni, aggiudicandosi il Verano, ovvero il campionato di apertura.\nStadio.\nNel 1946 per decreto municipale fu concesso all'Asociaci\u00f3n Deportiva Club Sport Herediano di costruire lo stadio, opera che fu conclusa nel 1951 con la costruzione delle gradinate dei settori nord, ovest ed est.\nNel 1964 l'ex dirigente Vicente Montero present\u00f2 una mozione affinch\u00e9 lo stadio portasse il nome di Eladio Rosabal Cordero che fu dirigente e giocatore nell'epoca della nascita del club nel 1921.\nFu cos\u00ec che alla fine della decennio degli anni sessanta, lo stadio fu battezzato ufficialmente con il nome di Eladio Rosabal Cordero.\nAlla fine della decennio degli anni settanta si costru\u00ec la gradinata del settore meridionale.\nMascotte.\nCol design dell'impresa Quimena, il 21 novembre 2008 si lanci\u00f2 la nuova mascotte, una tigre il cui nome ufficiale \u00e8 \"Tigre Team\".\nRosa.\nOrganico.\nAggiornato al 2019.\nInno.\nL'inno ufficiale del club \u00e8 \" Ninguno pudo con \u00e9l\""}
{"id": "1630744", "revid": "187795", "url": "https://it.wikipedia.org/wiki?curid=1630744", "title": "C.S. Herediano", "text": ""}
{"id": "1630745", "revid": "187795", "url": "https://it.wikipedia.org/wiki?curid=1630745", "title": "CS Herediano", "text": ""}
{"id": "1630746", "revid": "187795", "url": "https://it.wikipedia.org/wiki?curid=1630746", "title": "Cartagin\u00e9s", "text": ""}
{"id": "1630748", "revid": "187795", "url": "https://it.wikipedia.org/wiki?curid=1630748", "title": "Herediano", "text": ""}
{"id": "1630749", "revid": "6923", "url": "https://it.wikipedia.org/wiki?curid=1630749", "title": "Pearl Musical Instrument Company", "text": "La \u00e8 un'azienda giapponese che produce strumenti a percussione. Conosciuta meglio come Pearl Drums o semplicemente Pearl, figura tra le aziende leader del settore. La Pearl \u00e8 specializzata anche nella fabbricazione di Daiko, pedali, aste meccaniche, piatti e strumenti a fiato come i flauti.\nStoria.\nL'azienda part\u00ec come semplice negozio musicale e venne fondata da Katsumi Yanagisawa il 2 aprile 1946. Nel 1950, Yanagisawa spost\u00f2 la sua attenzione verso la fabbricazione di tamburi e denomin\u00f2 l'azienda \"Pearl Industry, Ltd.\" e nel 1953 \"Pearl Musical Instrument Company\", il nome attuale. La sua produzione aziendale comprendeva batterie, timpani, percussioni latine e piatti.\nMitsuo Yanagisawa, figlio maggiore di Katsumi, subentr\u00f2 nell'impresa nel 1957 e form\u00f2 una divisione della Pearl per esportare i suoi prodotti in tutto il mondo. Agli inizi degli anni sessanta, l'azienda ebbe un grande incremento produttivo e, nel 1961, venne costruita una filiale a Chiba. Mitsuo Yanagisawa ebbe un grande ruolo nella crescita dell'impresa e la sua produzione si estese fino in Cina e Taiwan.\nNel 1966, la Pearl lanci\u00f2 sul mercato la sua prima batteria professionale, la \"President Series\", che si rivel\u00f2 un grande successo, tanto da riuscire a far concorrenza alle rinomate aziende occidentali e con il passare del tempo, divenne sempre pi\u00f9 un nome importante nel campo delle percussioni. I primi modelli di batteria per il mercato italiano furono importati nel 1975.\nLe maggiori aree produttive della Pearl sono in Taiwan (ove vi sono cinque fabbriche che esportano i prodotti aziendali in tutto il mondo) e a Chiba (per quanto riguarda il mercato nazionale).\nLa Pearl \u00e8 un'azienda leader nel mercato percussivo ed ha, nelle sue file, numerosi clienti ed endorser."}
{"id": "1630750", "revid": "1610933", "url": "https://it.wikipedia.org/wiki?curid=1630750", "title": "Ferro di cavallo maggiore", "text": ""}
{"id": "1630754", "revid": "2184720", "url": "https://it.wikipedia.org/wiki?curid=1630754", "title": "Che bella gente", "text": "Che bella gente \u00e8 una canzone di Simone Cristicchi. Il brano \u00e8 stato inserito nella seconda edizione dell'album d'esordio del cantante \"Fabbricante di canzoni\", pubblicato nel 2006.\nIl brano si \u00e8 classificato secondo nella categoria \"Giovani\" al 56\u00ba Festival di Sanremo ed 8\u00ba nella classifica generale, \u00e8 dedicato a Mia Martini ed \u00e8 stato scritto in collaborazione con la cantautrice Momo, che l'aveva incisa ben 10 anni prima. Si tratta di una pesante accusa contro coloro che si ergono ad inflessibili giudici dell'umanit\u00e0, che sono sempre pronti a pugnalare alle spalle ed a gioire delle cadute altrui, a farsi maestri di vita, a condannare senza appello chi non sa e non vuole soggiacere alla loro arrogante visione del mondo.\nIl singolo.\nIn quanto partecipante al Festival, la canzone \u00e8 stata inserita nella ristampa sanremese dell'album, ottenendo un discreto successo nell'airplay radiofonico.\nIl video.\nIl video \u00e8 stato girato da Gaetano Morbioli ed \u00e8 stato trasmesso dalle emittenti musicali subito dopo la conclusione del Festival di Sanremo. Gli interpreti sono Cristicchi ed un suo alter ego bambino, che si ritrovano in una stanza affollatissima ad osservare le persone. Persone che parlottano tra di loro con aria complice, che sembrano guardare con distacco ed aria di giudizio gli altri, ma che, davanti ad uno specchio, ritrovano la propria, reale immagine: mostruosamente deformata. Tutti, tranne un signore dall'aria dimessa e non curata, completamente ignorato dagli astanti, l'unico che si avvicina al bambino con tenerezza ed affetto. L'immagine di quest'uomo corrisponde alla strofa finale della canzone, quando Cristicchi afferma \"Per esempio certe volte preferisco i Matti, perch\u00e9 dicono quello che pensano e non accettano ricatti e compromessi\". Gi\u00e0 da questa canzone emerge forte lo sguardo particolare che il giovane cantautore ha nei confronti di coloro che, in seguito, diverranno i protagonisti di un profondo e sincero percorso artistico ed umano."}
{"id": "1630755", "revid": "838137", "url": "https://it.wikipedia.org/wiki?curid=1630755", "title": "Virginia Duenkel", "text": "Specializzata nello stile libero e nel dorso, ha vinto la medaglia d'oro nei 400\u00a0m sl e il bronzo nei 100\u00a0m dorso ai Giochi olimpici di Tokyo 1964, a soli 17 anni.\nNel 1985 \u00e8 diventata una dei Membri dell'International Swimming Hall of Fame.\n\u00c8 stata primatista mondiale dei 100\u00a0m dorso."}
{"id": "1630758", "revid": "767487", "url": "https://it.wikipedia.org/wiki?curid=1630758", "title": "Gangster cerca moglie", "text": "Gangster cerca moglie (\"The Girl Can't Help It\") \u00e8 un film del 1956 diretto da Frank Tashlin.\nTrama.\nTom Miller, talent scout in crisi, \u00e8 sommerso dai debiti. Ne parla con Marty \"Lardo\" Murdock, ex gangster gestore di casin\u00f2, in passato anch'egli scopritore di talenti. Murdock propone a Miller la sua fidanzata, Jerri Jordan, che ha intenzione di sposare solo dopo averla fatta diventare una celebrit\u00e0; in cambio aiuter\u00e0 Miller a uscire dai debiti. Il problema \u00e8 che Jerri, la cui unica aspirazione \u00e8 quella di diventare una moglie e casalinga perfetta, non \u00e8 affatto interessata ad una carriera nel mondo dello spettacolo, arrivando addirittura a fingere di essere stonata. La ragazza in realt\u00e0 \u00e8 legata a Murdock pi\u00f9 dalla riconoscenza che gli deve per aver aiutato in passato suo padre che da un sentimento pi\u00f9 profondo. Dopo varie vicissitudini scoppier\u00e0 l'amore tra Miller e Jerri e \"Lardo\" diverr\u00e0 un cantante.\nColonna sonora.\nDurante il film vengono eseguiti i seguenti brani musicali:"}
{"id": "1630762", "revid": "1610933", "url": "https://it.wikipedia.org/wiki?curid=1630762", "title": "Coniglio ispido", "text": ""}
{"id": "1630772", "revid": "1714743", "url": "https://it.wikipedia.org/wiki?curid=1630772", "title": "Guglielmo di Baden", "text": "Matrimonio e figli.\nEgli spos\u00f2 Elisabetta Alessandrina di W\u00fcrttemberg (27 febbraio 1802 - 5 dicembre 1864) il 16 ottobre 1830. Ella era figlia Duca Ludovico Federico Alessandro di W\u00fcrttemberg. La coppia ebbe i seguenti figli:"}
{"id": "1630773", "revid": "1610933", "url": "https://it.wikipedia.org/wiki?curid=1630773", "title": "Lepre del Capo", "text": ""}
{"id": "1630775", "revid": "1610933", "url": "https://it.wikipedia.org/wiki?curid=1630775", "title": "Lepre africana", "text": ""}
{"id": "1630778", "revid": "287204", "url": "https://it.wikipedia.org/wiki?curid=1630778", "title": "Marilyn Ramenofsky", "text": "Specializzata nello stile libero, ha vinto la medaglia d'argento nei 400\u00a0m sl alle Olimpiadi di Tokyo 1964.\n\u00c8 stata primatista mondiale dei 400\u00a0m sl."}
{"id": "1630779", "revid": "149485", "url": "https://it.wikipedia.org/wiki?curid=1630779", "title": "Stadio Sant'Elia di Cagliari", "text": ""}
{"id": "1630780", "revid": "174925", "url": "https://it.wikipedia.org/wiki?curid=1630780", "title": "Arte Nuragica", "text": ""}
{"id": "1630781", "revid": "14437063", "url": "https://it.wikipedia.org/wiki?curid=1630781", "title": "Murder, She Wrote", "text": ""}
{"id": "1630784", "revid": "599013", "url": "https://it.wikipedia.org/wiki?curid=1630784", "title": "Giovanni Piacentini", "text": "Caratteristiche tecniche.\n\u00c8 un mediano di rara efficacia, uno di quelli abituati a far legna in mezzo al campo senza badare agli estetismi.\nSgraziato nei movimenti, ma tremendamente efficace nel rubare palloni agli avversari.\nDispone anche di una botta poderosa, anche se stranamente la usa molto di rado. \nCarriera.\nInizi\u00f2 la carriera calcistica nelle file della Young Boys, portandola alla vittoria nel campionato provinciale, e successivamente pass\u00f2 al , giocando in ogni categoria del settore giovanile della squadra, con il quale esord\u00ec in Serie C1 e con cui conquist\u00f2 una promozione in Serie B. Pass\u00f2 quindi, sempre nella serie cadetta, al , dove disput\u00f2 due campionati.\nAlla fine degli anni '80 venne acquistato dalla Roma, che lo fece esordire in Serie A. In maglia giallorossa gioca per sei stagioni, con risultati alterni, ma con immutabile attaccamento alla casacca e dedizione alla squadra, riscuotendo unanime apprezzamento dai tecnici che lo guidano. La sua particolarit\u00e0 \u00e8 nei chilometri che macina durante ogni partita: ogni volta che un compagno si trova in difficolt\u00e0, lui corre a soccorrerlo con grande ferocia agonistica.\nNaturalmente i piedi non sono educatissimi, ma la sua utilit\u00e0 per la squadra \u00e8 sotto gli occhi di tutti, in particolare di una tifoseria che lo apprezza moltissimo. L'unico gol in giallorosso lo realizz\u00f2 in un derby Roma- del 1994.\nFece altre due stagioni e mezza con la maglia della vincendo una Coppa Italia e una Supercoppa italiana, due con quella dell'Atalanta, per chiudere infine la carriera nel , dove segn\u00f2 il suo secondo gol in Serie A con un tiro da 30 metri al 90\u00ba, guadagnando la vittoria casalinga contro il ."}
{"id": "1630787", "revid": "748037", "url": "https://it.wikipedia.org/wiki?curid=1630787", "title": "Piazza Indipendenza (Palermo)", "text": "Piazza Indipendenza \u00e8 una piazza di Palermo, in passato chiamata \"Piazza Santa Teresa\" per la presenza della chiesa della Madonna dei Rimedi, un tempo dedicata a Santa Teresa d'Avila. Il nome attuale fu adottato dopo l'Unit\u00e0 d'Italia.\nDescrizione.\n\u00c8 una delle piazze centrali pi\u00f9 importanti della citt\u00e0 per la presenza di rilevanti edifici: oltre alla Chiesa della Madonna dei Rimedi sorgono in questa piazza anche Palazzo d'Orleans, sede della presidenza della Regione Siciliana, l'ingresso posteriore di Palazzo dei Normanni dove ha sede l'Assemblea Regionale Siciliana e per il quale si accede alla Cappella Palatina del Palazzo, il Distretto militare di Palermo ed un'antica stazione di posta.\nLa piazza si trova subito oltre le vecchie mura cittadine in direzione Monreale, verso cui si andava passando per Porta Nuova, che costituiva il confine meridionale della citt\u00e0, e per questo la zona veniva chiamata in antichit\u00e0 anche Mezzomonreale.\nProspicienti la piazza troviamo anche un vasto giardino centrale di periodo abbastanza recente e uno dei bastioni murari di Palazzo dei Normanni.\nIn direzione Sud \u00e8 presente il Parco d'Orleans e la stazione ferroviaria sotterranea Palazzo Reale-Orleans, servita anche dal servizio ferroviario metropolitano."}
{"id": "1630788", "revid": "339392", "url": "https://it.wikipedia.org/wiki?curid=1630788", "title": "Societ\u00e0 aeroporto catania", "text": ""}
{"id": "1630789", "revid": "1610933", "url": "https://it.wikipedia.org/wiki?curid=1630789", "title": "Prolago", "text": ""}
{"id": "1630791", "revid": "599013", "url": "https://it.wikipedia.org/wiki?curid=1630791", "title": "Donna de Varona", "text": "Specializzata nello stile libero e nei misti, ha vinto la medaglia d'oro nei 400\u00a0m misti e nella staffetta 4x100\u00a0m sl ai Giochi olimpici di , a soli 17 anni.\nHa stabilito moltissimi record mondiali (14 individuali e 3 nelle staffette) sulle distanze dei 200\u00a0m e 400\u00a0m misti, 100\u00a0m dorso e delle staffette 4x100\u00a0m sl e 4x100\u00a0m misti.\n\u00c8 sorella maggiore dell'attrice Joanna Kerns, interprete di Genitori in blue jeans."}
{"id": "1630800", "revid": "1543377", "url": "https://it.wikipedia.org/wiki?curid=1630800", "title": "Abell 39", "text": "Abell 39 \u00e8 una nebulosa planetaria visibile nella costellazione di Ercole.\nSi osserva circa 4,5 gradi a SW della stella ; pu\u00f2 essere osservata solo con un telescopio molto potente. Si tratta di una delle nebulose planetarie pi\u00f9 grandi della nostra Via Lattea, con un diametro di ben 5 anni luce; studi sulla nebulosa indicano che essa contiene circa la met\u00e0 dell'ossigeno presente nel Sole. La stella centrale, di magnitudine 15,7 e con una temperatura di 150.000 K, \u00e8 spostata di circa un decimo di anno luce dal centro, per ragioni ancora da chiarire. Dista dal Sole 7000 anni-luce."}
{"id": "1630801", "revid": "201347", "url": "https://it.wikipedia.org/wiki?curid=1630801", "title": "Kaikan Phrase", "text": ""}
{"id": "1630806", "revid": "298229", "url": "https://it.wikipedia.org/wiki?curid=1630806", "title": "Willie Banks", "text": "Biografia.\nHa studiato e si \u00e8 laureato all'Universit\u00e0 della California, ed \u00e8 finito secondo nel triplo ai campionati NCAA nel 1977 e nel 1978.\nNel 1981 ha stabilito il record statunitense del triplo; quattro anni pi\u00f9 tardi, il 16 giugno 1985 realizza ai campionati nazionali ad Indianapolis il nuovo record mondiale, con la misura di 17,97 m. Dieci anni dopo questo primato viene battuto di 1\u00a0cm da Jonathan Edwards.\nNonostante sia stato uno dei pi\u00f9 grandi triplisti della storia, fall\u00ec nelle grandi occasioni, come ai Giochi olimpici di e di , dove termin\u00f2 sesto in entrambi i casi.\n\u00c8 stato atleta dell'anno per Track &amp; Field News e per il Comitato Olimpico degli Stati Uniti nel 1985. Nel 1999 \u00e8 stato introdotto nello National Track &amp; Field Hall of Fame. Attualmente \u00e8 presidente della US Olympians Association."}
{"id": "1630807", "revid": "729019", "url": "https://it.wikipedia.org/wiki?curid=1630807", "title": "Mark Regan", "text": "Tallonatore, si \u00e8 ritirato al termine della stagione 2008-09.\nBiografia.\nNato e cresciuto a Bristol, Regan inizi\u00f2 a giocare a rugby nel club della sua citt\u00e0, nella quale esord\u00ec in prima squadra nel 1991.\nNel 1995 inizi\u00f2 a far parte del giro della Nazionale, nella quale esord\u00ec a Twickenham nel corso di una sconfitta contro il .\nNonostante ci\u00f2, la prova da lui data fu convincente, tanto da venir convocato per i Cinque Nazioni del 1996 e del 1997.\nNel 1997 arriv\u00f2 anche la chiamata dai British Lions, per i quali nel \"tour\" di quell'anno disput\u00f2 un incontro.\nUn calo di forma gli fece temporaneamente perdere il posto di tallonatore in Nazionale, e nonostante il suo importante contributo alla vittoria del Bath in Heineken Cup nel 1998, il C.T. inglese Woodward non lo convoc\u00f2.\nRegan inizi\u00f2 a riguadagnare la fiducia del tecnico nel corso della stagione 1999-2000, quando una serie di ottime prestazioni in Premiership che lo condussero anche al riconoscimento individuale di miglior difensore dell'anno gli riaprirono le porte della Nazionale, anche se nella circostanza quella \u201cA\u201d; nell'estate del 2000, infine, vi fu il rientro in Nazionale maggiore, curiosamente di nuovo contro il .\nL'anno successivo, tuttavia, nel Sei Nazioni, Regan fece molta panchina perch\u00e9 Woodward ritenne che nel ruolo Dorian West gli desse maggior affidamento.\nUna serie di infortuni fecero saltare a Regan parecchi incontri internazionali nel periodo 2001-2002, costringendolo anche a rinunciare alla chiamata dei British Lions.\nCon il trasferimento al nell'agosto 2002 e la ripresa del gioco con una certa continuit\u00e0, anche le convocazioni in Nazionale divennero pi\u00f9 frequenti.\nWoodward, alla fine, si convinse a convocarlo nella selezione che and\u00f2 in Australia a disputare la vittoriosa , nella quale Regan disput\u00f2 solo due incontri, uno da titolare e uno da subentrato, con una meta e in cui, secondo la stampa, il suo momento di maggior fama fu quando, durante il giro d'onore in campo dopo la premiazione finale, abbass\u00f2 i pantaloncini di Simon Shaw, che in quell'edizione della Coppa era presente solo come eventuale rimpiazzo in caso di infortunio di qualcuno dei 30 giocatori della rosa ufficiale.\nNonostante avesse annunciato il suo ritiro internazionale nel 2004, le convincenti prove in campionato con il Bristol convinsero Brian Ashton a richiamare Regan nella selezione inglese, con cui disput\u00f2 anche la in Francia, questa volta disputando 5 incontri e giocando la finale contro il , persa 6-15.\nConvocato da Ashton anche per il Sei Nazioni 2008, in tale occasione Regan ricevette critiche in ragione di un suo supposto atteggiamento provocatorio: fu in occasione del suo ultimo incontro internazionale, il 23 febbraio 2008 a Saint-Denis contro la nel corso del Sei Nazioni 2008: il C.T. francese Marc Li\u00e8vremont ha definito alcuni atteggiamenti di Regan \u00abantisportivi, provocatori e buffoneschi\u00bb; Regan rigett\u00f2 le accuse di antisportivit\u00e0, dichiarandosi \u00abdeluso\u00bb dalle critiche, ma al contempo considerandole \u00abun complimento\u00bb: \u00abQuando si va ad affrontare i francesi in Francia bisogna sempre giocare al limite, e bisogna imporsi e farsi rispettare, altrimenti finisce che si impongono loro\u00bb.\nPer la cronaca, l'incontro vide la vittoria inglese per 24-13.\nA febbraio 2009 Regan annunci\u00f2 il suo ritiro."}
{"id": "1630812", "revid": "1610933", "url": "https://it.wikipedia.org/wiki?curid=1630812", "title": "Minilepre", "text": ""}
{"id": "1630813", "revid": "287204", "url": "https://it.wikipedia.org/wiki?curid=1630813", "title": "Serie A 1959 (pallavolo maschile)", "text": "La Serie A maschile FIPAV 1959 fu la 14\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dall'Avia Pervia Modena dopo uno spareggio vinto a Modena il 21 giugno 1959 contro la Ciam Modena per 3-2 (15-11, 15-7, 14-16, 11-15, 15-10)."}
{"id": "1630814", "revid": "767487", "url": "https://it.wikipedia.org/wiki?curid=1630814", "title": "Chi sei?", "text": "Chi sei? \u00e8 un film del 1974 diretto da Ovidio G. Assonitis (con lo pseudonimo di O. Hellman) e con protagonista Gabriele Lavia.\nLa storia del film \u00e8 fortemente debitrice da quella del film \"L'esorcista\" del 1973 di cui pu\u00f2 essere considerato un epigono italiano.\nTrama.\nLa tranquillit\u00e0 della vita domestica di Jessica e Robert Barrett e dei loro due bambini viene sconvolta quando Jessica comincia a comportarsi in maniera strana; ben presto ci si rende conto che la donna \u00e8 posseduta dal demonio. A salvare la situazione arriva Dimitri, ex fidanzato di Jessica, che si trova in una situazione di sospensione fra la vita e la morte.\nDistribuzione.\nIl film venne distribuito nel circuito cinematografico italiano il 21 novembre del 1974.\nNegli Stati Uniti arriv\u00f2 nelle sale il 2 maggio del 1975.\nCuriosit\u00e0.\nNel 1979 i distributori americani fecero uscire il film \"Schock\" di Mario Bava con il titolo \"Beyond The Door II\" per sfruttare il successo ottenuto negli Stati Uniti da questo film (dove incass\u00f2 15 milioni di dollari dell'epoca, a fronte di un budget di 700 milioni di lire, ovvero 350.000 dollari), in cui venne distribuito col titolo \"Beyond The Door\".\nDel 1989 \u00e8 invece il film \"Beyond the Door III\", diretto da Jeff Kwitny, che, come il film precedente, non ha nulla a che fare con il film \"Chi sei?\". Il film in questione \u00e8 stato editato anche in Italia con il titolo \"Il treno\"."}
{"id": "1630820", "revid": "228587", "url": "https://it.wikipedia.org/wiki?curid=1630820", "title": "Sh\u014djo Comic", "text": " \u00e8 una rivista giapponese di manga sh\u014djo pubblicata dalla Shogakukan per un pubblico di ragazze adolescenti sin dal 1968. Dalla fondazione fino al 1980 circa era pubblicato settimanalmente, ma successivamente ha iniziato ad uscire come quindicinale.\nDurante gli anni settanta sono state pubblicate nella \"Sh\u014djo Comic\" moltissime serie importanti per il genere sh\u014djo, comprese le opere di Moto Hagio, Keiko Takemiya e Yumiko Igarashi.\nOriginariamente i manga nella \"Sh\u014djo Comic\" erano completamente privi di elementi riguardanti la sessualit\u00e0 dei personaggi, comprese anche le scene di baci; a partire per\u00f2 alle opere di Mayu Shinj\u014d, ed in particolare \"Kaikan Phrase\" (\"Strofe d'amore\"), ricca di scene molto piccanti, la \"Sh\u014djo Comic\" ha ora al suo interno pi\u00f9 riferimenti erotici delle altre riviste concorrenti come \"Margaret\" e \"Hana to Yume\", sebbene le scene non siano mai da considerarsi come vero hentai.\nNel 2007 l'Associazione Genitori-Insegnanti giapponesi defin\u00ec la rivista come la peggiore e la meno adatta per le ragazzine."}
{"id": "1630821", "revid": "117912799", "url": "https://it.wikipedia.org/wiki?curid=1630821", "title": "Antonio Berti", "text": "Biografia.\nNacque da modestissima famiglia di contadini e pastori, dimostr\u00f2 fin da piccolo un precose interesse per l'arte e a diciassette anni ottenne un posto alla Richard Ginori dove pot\u00e9 dedicarsi al disegno dei prodotti di quella industria di porcellane.\nLo scrittore Ugo Ojetti, che aveva avuto occasione di vedere alcuni suoi lavori in creta, consigli\u00f2 il padre Angiolo di iscriverlo all'Istituto d'Arte Santa Croce di Firenze. Da qui cominci\u00f2 la carriera artistica del Berti con le prime partecipazioni alla Biennale di Venezia e alla Quadriennale di Roma.\nSi dedic\u00f2 soprattutto al ritratto scolpendo vari busti. Lo segnal\u00f2 alla critica il monumento al Foscolo posto in Santa Croce a Firenze. Seguirono i busti di vari membri della famiglia reale (Vittorio Emanuele III, Maria Jos\u00e8, ecc.), di Mussolini, della Medaglia d'oro Locatelli, di Paola Ojetti, della miliardaria americana Barbara Hutton, di Susanna Agnelli. Di notevole valore artistico anche i ritratti dello scrittore e disegnatore Enrico Sacchetti e di Amedeo duca d'Aosta.\nNel dopoguerra si devono ad Antonio Berti molti grandi monumenti di personaggi famosi. Ricordiamo il monumento ad Alcide De Gasperi a Trento (in collaborazione con Sergio Benvenuti), quello di Pio XII a Roma, il monumento di Santa Luisa di Marillac in San Pietro (nel periodo in cui fu scultore ufficiale della Santa Sede), la statua bronzea di don Giulio Facibeni sulla piazzetta antistante la chiesa di Santo Stefano in Pane, a Firenze, la statua di Benedetta Bianchi Porro a Dovadola (nell'Appennino forlivese), ed infine la statua in bronzo di Guglielmo Marconi realizzata nel 1974 nel parco di villa Griffone a Sasso Marconi.\nSempre al Berti si deve il portale della concattedrale di Santissima Maria Assunta e San Catello a Castellammare di Stabia e il monumento alla Regina Elena, eretto a Messina, a ricordo dell'opera di soccorso della sovrana durante il terremoto che funest\u00f2 la citt\u00e0. Inoltre realizz\u00f2 il monumento a Padre Pio e il bozzetto per quello ad Aldo Moro per la sua citt\u00e0 natale di Maglie. Quest'ultimo fu realizzato nel 1992 dal suo allievo, lo scultore Stefano Patti, ed inaugurato nel 1998 a Maglie dal Presidente della Repubblica, Eugenio Scalfaro.\nAi Musei Vaticani (Collezione d'arte religiosa moderna) si conserva un \"Cristo\" di bronzo, del 1972. Negli anni '80 esegu\u00ec alcune medaglie commemorative commissionate da Rodolfo Siviero, per l'inaugurazione della mostra delle opere ritrovate dopo la guerra. \nNel maggio 2014, in occasione del bicentenario dell'Arma dei Carabinieri, \u00e8 stata collocata a Roma, nel giardino di Sant'Andrea al Quirinale appena restaurato, una rifusione del gruppo di Berti intitolato \"Pattuglia di Carabinieri nella tormenta\", del 1973.\nFu accademico di San Luca."}
{"id": "1630822", "revid": "201347", "url": "https://it.wikipedia.org/wiki?curid=1630822", "title": "Shoujo Comic", "text": ""}
{"id": "1630826", "revid": "767487", "url": "https://it.wikipedia.org/wiki?curid=1630826", "title": "Le forze del male", "text": "Le forze del male (\"Force of Evil\") \u00e8 un film del 1948 diretto da Abraham Polonsky.\nNel 1994 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nL'avvocato Joe Morse cura gli interessi legali di Ben Tucker, spregiudicato uomo d'affari con un losco passato, e lo assiste nel suo progetto di acquisizione del controllo sulle ricevitorie clandestine legate alle scommesse. In cambio, ottiene di salvare dalla bancarotta e introdurre nella nuova organizzazione il fratello maggiore Leo, gestore di una piccola ricevitoria illegale, ai cui sacrifici deve la sua attuale posizione.\nLa coesistenza tra i metodi brutali del nuovo racket e l'etica imprenditoriale umanitaria di Leo e dei suoi uomini si rivela ben presto impossibile. Saranno vittime di questa situazione, in rapida successione, Bauer, il vecchio contabile di Leo, che, controvoglia, era stato costretto a seguirlo nel nuovo lavoro, e lo stesso fratello di Joe.\nSolo allora, si rivela a quest'ultimo la feroce natura dell'attivit\u00e0 in cui \u00e8 coinvolto e, dopo aver affrontato e ucciso Tucker, si consegna alla giustizia.\nCommento.\n\u00c8 questa la seconda sceneggiatura, dopo \"Anima e corpo\" di Robert Rossen, di Abraham Polonsky per la Enterprise Productions Inc., etichetta indipendente, fondata da John Garfield che in ambedue i film interpreta il ruolo del protagonista.\nCome nel film precedente, nonostante l'apparente rispetto delle convenzioni del cinema noir, il comunista e sindacalista militante Abraham Polonsky, che nel 1951 avrebbe pagato a caro prezzo le sue convinzioni con il ritiro del passaporto e l'impossibilit\u00e0 di esercitare, per 20 anni, la professione, attacca duramente le basi del sistema capitalista e della stessa societ\u00e0 americana. Se ci\u00f2 che individua il genere noir \u00e8 lo svolgersi delle vicende individuali in direzione di una fatalit\u00e0 inscritta nelle premesse del racconto, qui, in \"Le forze del male\" la vicenda \u00e8 collettiva.\nLa truffa iniziale, da cui si dipana il plot, dipende dall'uscita del numero 776, il giorno della festivit\u00e0 nazionale del 4 luglio (il 4 luglio 1776 \u00e8 la data della Dichiarazione di Indipendenza americana). Il ritmo del film \u00e8 incalzante, implacabile, senza momenti di tregua. La fotografia cupa e claustrofobica raggiunge i suoi momenti pi\u00f9 felici nelle riprese espressioniste, dal basso, dei palazzi e dei grattacieli di Wall Street, giganti mostruosi che controllano le esistenze individuali."}
{"id": "1630828", "revid": "3115", "url": "https://it.wikipedia.org/wiki?curid=1630828", "title": "Philippe Grimbert", "text": "Biografia.\nDopo gli studi di psicologia a Nanterre, terminati nel maggio del 1968, \u00e8 stato in analisi da un lacaniano per una decina d'anni, quindi ha aperto un suo studio di psicoanalisi. Lavora anche presso due istituti medico-educativi, ad Asni\u00e8res e a Saint-Cloud, con adolescenti autistici e psicotici.\nAppassionato di musica, ha pubblicato i saggi: \"Psychanalyse de la chanson\" (Belles Lettres, 1996), \"Pas de fum\u00e9e sans Freud\" (Armand Colin, 1999), \"Evitez le divan: petit manual \u00e0 l'usage de ceux qui tiennent \u00e0 leurs sympt\u00f4mes\" (Hachette litt\u00e9rature, 2001) e \"Chantons sous la psy\" (Hachette litt\u00e9rature, 2002). \u00c8 anche autore di due romanzi pubblicati nelle \u00c9ditions Grasset, \"La Petite Robe de Paul\" (2001) e \"Un secret\" (2004). Quest'ultimo si presenta come un viaggio ai confini dei territori segreti dell'infanzia: Philippe Grimbert vi svela i segreti che i suoi stessi genitori hanno cercato di nascondergli sulla loro famiglia. \u00c8 stato premiato con il prix Goncourt des lyc\u00e9ens nel 2004 e il premio delle lettrici di Elle nel 2005. In Italia \u00e8 stato pubblicato da Bompiani nel 2005 con il titolo \"Un segreto\".\nIl cognome era originariamente Grinberg, ma la \"n\" e la \"g\" rivelavano troppo le origini ebraiche e, durante la Seconda guerra mondiale, il padre lo fece cambiare in Grimbert. Suo fratello maggiore, Simon, mor\u00ec all'et\u00e0 di otto anni, durante la Seconda Guerra Mondiale, ad Auschwitz in una camera a gas, dopo che la madre, Hannah, morta con lui, aveva mostrato i loro veri documenti ad un poliziotto nazista con l'intenzione di morire, per aver scoperto che suo marito era innamorato della cognata. Philippe Grimbert ha una figlia di nome Rose.\nBibliografia.\nSaggi.\n\"Psychanalyse de la chanson\"\n\"Pas de fum\u00e9e sans Freud : psychanalyse du fumeur\"\n\"\u00c9vitez le divan : petit manuel \u00e0 l'usage de ceux qui tiennent \u00e0 leurs sympt\u00f4mes\"\n\"Chantons sous la psy\"\nRomanzi.\n\"La Petite robe de Paul\"\n\"Un secret\" (titolo originario: \"Cimeti\u00e8re des chiens\") - Prix Goncourt des lyc\u00e9ens 2004 - Premio delle Lettrici di Elle 2005"}
{"id": "1630830", "revid": "88740", "url": "https://it.wikipedia.org/wiki?curid=1630830", "title": "Fulton", "text": ""}
{"id": "1630854", "revid": "1149807", "url": "https://it.wikipedia.org/wiki?curid=1630854", "title": "Re Boo", "text": ""}
{"id": "1630859", "revid": "339392", "url": "https://it.wikipedia.org/wiki?curid=1630859", "title": "NSA255", "text": ""}
{"id": "1630860", "revid": "1393243", "url": "https://it.wikipedia.org/wiki?curid=1630860", "title": "Jeff Dunham", "text": "Laureato alla Baylor University, ha partecipato a numerose trasmissioni televisive negli Stati Uniti e si \u00e8 esibito in spettacoli del genere \"one man show\" dove \u00e8 accompagnato da numerosi pupazzi appositamente creati per il suo umorismo ironico ed a tratti nero. \u00c8 stato sposato fino a novembre 2008, quando ha divorziato dalla moglie dopo 14 anni. Ha cinque figli, di cui tre avuti dalla prima relazione (Bree, Ashlyn e Kenna) e due gemelli dalla seconda relazione (Jack e James).\nPupazzi.\nAchmed the Dead Terrorist.\nAchmed il terrorista morto \u00e8 un terrorista suicida deceduto durante un attacco non riuscito a causa di una \"detonazione precoce\". \u00c8 uno scheletro con turbante e pizzetto, occhi in fuori e sopracciglia mobili che gli danno un aspetto truce del quale per\u00f2 nessuno si spaventa. Urla spesso le parole \"Silenzio\" e \"Vi uccido\", soprattutto quando il pubblico ride delle sue battute, ma senza sortire l'effetto da lui desiderato, poich\u00e9 il pubblico continua a ridere invece di sentirsi intimorito. Dunham utilizza questo personaggio per scherzare su argomenti contemporanei come la minaccia terrorista o la guerra in Iraq. Durante uno show, Dunham gli chiede se \u00e8 musulmano, e lui risponde di non credere, essendo presente la scritta \"Made in China\" sul suo didietro. Lo sketch in cui Achmed viene introdotto da Dunham per la prima volta nello show \u00e8 tra i video pi\u00f9 visti su YouTube in assoluto, con pi\u00f9 di 200 milioni di visite.\nWalter.\nWalter \u00e8 uno scontroso anziano dalle braccia sempre conserte. Caratterizzato da un'ironia pungente ed acida, il cinico settantenne \u00e8 un veterano dalla guerra in Vietnam, e non gliene frega nulla (\"I don't give a damn\" frase da lui spesso utilizzata) di niente. Walter \u00e8 apparso in tutte e tre le puntate speciali di Comedy Central. \u00c8 sposato da 46 anni, e quando Dunham gli chiede se ricorda il momento pi\u00f9 felice della sua vita, Walter risponde, \u00c8 stato 47 anni fa! (\"Yeah, it was forty-seven years ago\"). Dunham ha creato con le sue stesse mani il pupazzo di Walter, sia la scultura iniziale che lo stampo in silicone, ma ha avuto bisogno di professionisti per le ultime fasi.\nPeanut.\nSi tratta di una specie di scimmia viola proveniente da una piccola isola della Micronesia, ricoperta da una leggera pelliccia beige e con un ciuffo di capelli verdi che spunta sulla testa. Indossa solamente una scarpa, ed ha un aspetto allegro e molto buffo. Al contrario di altri pupazzi non pu\u00f2 muovere gli occhi o muovere le sopracciglia tuttavia in un video possiamo notare come possa ruotare gli occhi come una slotmachine. \u00c8 un personaggio su di giri che, sotto alcuni aspetti, \u00e8 piuttosto irritante, visto che non pu\u00f2 fare a meno di dire tutto quello che gli passa per la mente, come farebbe una persona \"logorroica\". Spesso \u00e8 in coppia con Jos\u00e8 Jalape\u00f1o on a Stick.\nBubba J.\nBubba J \u00e8 un \"white trash\" che vive in una roulotte.\nL'espressione \"white trash\" \u00e8 usata per indicare delle persone con un basso livello economico, culturale e sociale, tra cui spesso avvengono matrimoni fra consanguinei.\nVive in un camper e ama guardare le corse di NASCAR e bere birra. Ha una moglie anch'essa alcolizzata e sovrappeso, con la quale ha qualche legame di parentela, poich\u00e9 in uno sketch dice di averla conosciuta ad una riunione di famiglia, e da lui sposata dopo averla messa incinta.\nMelvin.\nMelvin \u00e8 un supereroe, che combatte il crimine.\nHa il potere di vedere attraverso i vestiti, qualit\u00e0 che sfrutta per guardare il seno alle donne, e pu\u00f2 volare fino a dove viene lanciato.\nHa conosciuto Catwoman, Superman e conosce molti altri supereroi.\nMelvin \u00e8 caratterizzato da un grosso naso, che \u00e8 anche il simbolo che viene proiettato in caso di necessit\u00e0. Melvin afferma che il naso viene spesso scambiato per un'altra cosa (un fallo).\nIl nemico giurato di Melvin \u00e8 Pinocchio, e i suoi punti deboli sono le tortine e i porno... ma non contemporaneamente.\nJos\u00e9 Jalape\u00f1o on a Stick.\nJos\u00e9 Jalape\u00f1o \u00e8 un cubano nato in Florida, ma spesso nelle battute viene scambiato con un messicano immigrato irregolarmente.\nViene spesso preso in mezzo da Peanut che non crede nella sua regolarit\u00e0. Quando fa coppia con quest'ultimo non riesce mai a rispondere alle domande di Jeff, perch\u00e9 Peanut si intromette per fare battute. Jos\u00e9 \u00e8 anche stato il primo pupazzo costruito dal solo Dunham.\nSweet Daddy Dee.\nIl manager fittizio di Dunham, si fida ciecamente del suo cliente, credendo che sia al sicuro da arresti nei prossimi tempi.\nDiane.\nAppare solo nel film \"A cena con un cretino\", insieme a Dunham. Rappresentano un uomo pazzo e la sua moglie-pupazzo.\nInfluenze.\n\u00c8 degno di nota il fatto che molti personaggi di Jeff (Walter in particolare) siano strettamente collegati alla comicit\u00e0 di George Carlin: un esempio \u00e8 la famosa frase di Walter \"What would Jesus do\"."}
{"id": "1630862", "revid": "224230", "url": "https://it.wikipedia.org/wiki?curid=1630862", "title": "Il Secolo breve", "text": ""}
{"id": "1630863", "revid": "327773", "url": "https://it.wikipedia.org/wiki?curid=1630863", "title": "Golfo di Arta", "text": "Il golfo di Arta, conosciuto anche come golfo di Actio o golfo di Ambracia, e in tutti documenti ufficiali come golfo Amvrakikos (greco: \u0391\u03bc\u03b2\u03c1\u03b1\u03ba\u03b9\u03ba\u03cc\u03c2 \u03ba\u03cc\u03bb\u03c0\u03bf\u03c2), \u00e8 un golfo del mar Ionio nella Grecia nordoccidentale. Lungo 40\u00a0km e largo 15\u00a0km circa, \u00e8 uno dei maggiori golfi chiusi in Grecia. Le citt\u00e0 di Arta (anticamente Ambracia), Prevesa, Amfilochia (precedentemente detta Karvassaras), Menidi e Vonitsa sono affacciate sulle sue coste.\nL'entrata del golfo avviene attraverso un canale largo 700 metri tra Aktio (l'antica Azio) al sud e Prevesa al nord; un recente tunnel sottomarino collega le due citt\u00e0. Il golfo \u00e8 poco profondo e le sue coste sono interrotte da numerose paludi, la maggior parte delle quali formano un sistema di estuario. I fiumi Louros e Arachthos sfociano nel golfo di Arta; per questa ragione l'acqua \u00e8 pi\u00f9 calda e meno salata dello Ionio e una corrente fluisce dal golfo verso il mare. Le sue acque sono ricche di cefali, sogliole, gamberi e anguille e formano parte dal Parco nazionale delle zone umide di Amvrakikos. \nIl golfo prende il suo nome dall'antica citt\u00e0 di Ambracia, odierna Arta.\nDall'indipendenza greca (Trattato di Costantinopoli, 1832) fino alla seconda guerra balcanica (Trattato di Bucarest, 1913), il golfo rappresentava il confine tra il Regno di Grecia e l'Impero ottomano.\nSono ancora visibili le rovine di alcune citt\u00e0 antiche: Actium all'entrata, dove fu combattuta la famosa Battaglia di Azio nel 31 a.C.; Nicopoli d'Epiro, Argos Ippatum, Limnaea e Olpae."}
{"id": "1630864", "revid": "84184", "url": "https://it.wikipedia.org/wiki?curid=1630864", "title": "Biografilm Festival", "text": "Il Biografilm Festival - International Celebration of Lives \u00e8 un festival cinematografico che si tiene in giugno a Bologna, dedicato alle biografie (in gergo cinematografico le cosiddette \"biopic\"), promosso dall'associazione \"Fanatic About Festivals\".\nNato nel 2005, il festival si tiene nella sede della Cineteca di Bologna, presso la Manifattura delle Arti. Il direttore artistico \u00e8 il giornalista e critico cinematografico Andrea Romeo, la direzione organizzativa \u00e8 affidata a Emanuela Ceddia. I premi principali riservati alla giuria sono il \"Lancia Award\", ovvero il premio al miglior film, e il \"Best Life Award\", ovvero al miglior racconto biografico.\nStoria.\nIl festival, la cui prima edizione \u00e8 del 2005, \u00e8 l'unico evento mondiale interamente dedicato alle biografie e ai racconti di vita. Un concorso, sezioni tematiche, anteprime italiane ed internazionali, focus, conferenze, mostre, incontri e retrospettive dedicate a personaggi indimenticabili che, con il loro personale contributo, hanno trasformato il nostro mondo.\nNel 2010, il festival cambi\u00f2 completamente; insieme alla sezione delle selezioni ufficiali, furono create due nuove sezioni: quella delle grandi anteprime (il Biografilm), e dei film italiani (il Biografilm Italia). Queste tre sezioni sono votate dal pubblico, composto da circa trentamila persone.\nEdizioni del Festival.\nEdizione 2005.\nI focus\nOltre all'anteprima italiana del film Guida galattica per autostoppisti di Garth Jennings, ispirato al libro-culto dell'autore, \u00e8 stato presentato il film Life, The Universe, and Douglas Adams, documentario di Rick Mueller dedicato allo scrittore inglese. La giornata inaugurale della prima edizione di Biografilm si \u00e8 completata con l'incontro con Giuseppe Lippi, curatore della collana Urania, e Laura Serra, traduttrice italiana del libro \"Guida galattica per gli autostoppisti\". Infine un party nel Biografilm Village, in collaborazione con il Dipartimento di Astronomia dell'Universit\u00e0 di Bologna e con l'Osservatorio di Bologna (INAF - Istituto Nazionale di Astrofisica).\nNel secondo giorno del festival si \u00e8 celebrata la vita di una grande personalit\u00e0 italiana. Di Enrico Mattei il focus ha voluto raccontare la storia umana, il suo particolare e personalissimo approccio al lavoro e all'industria, la Resistenza negli anni giovanili e il suo ruolo cardine nel progetto di sviluppo dell'Italia post-bellica, fino alla costruzione dell'Eni e le ambiziose e possibili prospettive per un'Italia moderna e competitiva.\nTina Merlin \u00e8 stata donna, partigiana e giornalista, sempre pronta a combattere per le sue idee. Biografilm ha tracciato nella terza giornata del Festival un percorso a lei dedicato scavando tra le pagine dei libri dell'intellettuale bellunese, nello spettacolo teatrale \"A perdifiato\" di e con Patricia Zanco, attraverso le interviste televisive sulla vicenda del disastro del Vajont ed i racconti di quanti l'hanno conosciuta.\nDall'impegno nell'Assemblea Costituente all'avventura politica come sindaco di Firenze tra il 1951 e il 1965, la figura di Giorgio La Pira, chiamato \"il sindaco santo\", profeta della pace, offre pagine importanti sulla figura di un uomo che ha forse creato uno dei molti moderni concetti di citt\u00e0 sia dal punto di vista sociale che da quello economico, pensandole come luogo di aggregazione e di costruzione del futuro. Per completare il percorso sulla sua vita, il Festival ha organizzato anche una mostra in collaborazione con la Fondazione La Pira di Firenze.\nQuesto focus ha segnato l'inizio di una collaborazione tra il Biografilm Festival e la Fondazione Guglielmo Marconi tesa a valorizzare la figura di un bolognese.\nLe grandi anteprime\nSin dalla prima edizione, il Biografilm Festival ha voluto presentare al suo pubblico dei grandi film in anteprima che raccontassero le vite di uomini e donne pi\u00f9 o meno famosi, ma comunque importanti. L'edizione 2005 \u00e8 stata caratterizzata dai seguenti titoli:\nLa selezione ufficiale\nIl film narra la storia di Daniel Johnston, cresciuto in una famiglia di fondamentalisti cristiani, ha sofferto di depressione e schizofrenia sin dall'infanzia, problemi mentali che hanno trovato espressione nella sua musica, che \u00e8 diventata la sua terapia. Tra rari materiali d'archivio, interviste e la sua musica si ricostruisce la vita di un genio perseguitato dai suoi demoni.\nLa storia della Corea vista attraverso gli occhi di un barbiere. Un affresco di un paese pieno di contraddizioni.\nAnteprima Italiana\nLa vera storia di Parinya Charoenphol che con il suo costume di combattere sul ring truccato come una ragazza, sconvolse l'ambiente della Thai boxe.\nLa storia di Earl Silas Tupper e Brownie Wise, l'imprenditrice autodidatta che negli anni 1950 fond\u00f2 un impero economico su un barattolo di plastica con l'aiuto delle \"Tupperware Ladies\". Tra Tupperware Home Parties, pubblicit\u00e0 dell'epoca e memorie delle migliori venditrici del contenitore in policarbonato trasparente.\nIl mistero musicale Jandek. 34 album in 25 anni senza mai una sola apparizione in pubblico o esibizione live, tutti elementi che non hanno fatto altro che creare una leggenda oltre che una ridda di ipotesi tra ammiratori e giornalisti.\nLa caduta di Alberto Fujimori, un dittatore moderno che per la prima volta si presta di fronte all'occhio di una telecamera per raccontare la sua parabola.\nImelda Marcos, first lady filippina e compratrice compulsiva di scarpe e biancheria intima costosissima, mentre il suo popolo soffriva la fame e veniva vessato dalla dittatura del marito.\nVera, settantasettenne georgiana madre di Vladimir Putin, Presidente della Russia. Lei credeva di avere perso le tracce del figlio, fino al 1989, anno in cui si sono ritrovati.\nLetizia Battaglia, fotoreporter siciliana che racconta come \"la mafia si combatte anche con la cultura\".\nIn vent'anni Danilo Dolci \u00e8 stato candidato per tre volte candidato al Premio Nobel per la Pace. Un uomo straordinario e attualissimo, il \"Gandhi\" siciliano.\nEdizione 2006.\nL'edizione 2006 si \u00e8 svolta dal 7 all'11 giugno e ha presentato focus su Walt Disney, Enzo Ferrari, Zheng He, Marc Bloch, Chet Baker,\nBiografilm Festival ha presentato grandi anteprime come \"American Dreamz\" di Paul Weitz, \"Citadel\" di Atom Egoyan e \"Grizzly Man\" di Werner Herzog, \"Alice\" di Marco Martins, \"KZ\" di Rex Bloomstein.\nTra gli ospiti del festival Moira Orfei, Etienne Bloch, Piero Ferrari e il musicista Tom Kirkpatrick.\nEdizione 2007.\nL'edizione 2007 si \u00e8 svolta dal 6 al 10 giugno e ha presentato focus su Thomas Alva Edison, Giovanni Battista Belzoni, Fela Kuti, John Belushi, Danilo Dolci.\nDont Look Back. Omaggio a D. A. Pennebaker e Chris Hegedus\nUna panoramica ampia e rappresentativa della produzione dei documentaristi D.A. Pennebaker e Chris Hegedus. Protagonista assoluta la musica.\nOmaggio a Gianni Min\u00e0\nUn tributo all'infaticabile e appassionata opera di Gianni Min\u00e0 come giornalista e biografo.\nOmaggio a Amalie R. Rothschild\nLo sguardo di una fotografa e cineasta che, tra il 1968 e il 1974, ha immortalato una generazione che voleva cambiare il mondo.\nLe grandi anteprime\nEdizione 2008.\nL'edizione 2008 si \u00e8 svolta dall'11 al 15 giugno e ha presentato focus su Jean Seberg, Hunter S. Thompson, Andy Warhol, Monty Python e Syd Barrett.\nLa selezione ufficiale ha visto in concorso \"Shot in the Dark, , Children of the Sun, Hear and Now, Pancho Villa, la revoluci\u00f3n no ha terminado, Audience of One, Shake the Devil Off, Les Lip, l'imagination au pouvoir, Lucio, Joy Division\".\nFuori concorso sono stati presentati Il secolo lungo, Finding Kraftland, Lo sguardo ritrovato, An Independent Mind, Hats Off.\nBiografilm Festival ha presentato Freedom from Fear di Milena Kaneva e di Barbara Kopple, una retrospettiva completa dedicata a Charlie Kaufmann\nPop Lives! Warhol\nOmaggio a Peter Whitehead\nOmaggio a Edo Bertoglio\nEdizione 2009.\nL'edizione 2009 si \u00e8 tenuta sempre a Bologna dal 10 al 15 giugno. Ha presentato focus su i fratelli Warner, Galileo Galilei, Klaus Kinski, Groucho Marx, Andrea Pazienza, e un omaggio al mitico Festival di Woodstock '69 nel suo quarantennale e una retrospettive dedicata al regista Julien Temple. La giuria era composta da Michela Gallio, Roberta Ronconi, Spiros Stathoulopoulos e Stan Warnow. La selezione ufficiale ha visto in concorso: Run for Your Life, The English Surgeon, Forgetting Dad, Protagonist, Citizen Havel, Unmistaken Child, In Search of Memory, In a Dream, Persona non grata e Garbage Warrior. Fuori concorso sono stati presentati e .\nBack to Woodstock\nOmaggio a Julien Temple\nEdizione 2010.\nL'edizione 2010 si \u00e8 svolta dal 9 giugno al 14 giugno, Protagonisti dell'edizione 2010 sono stati gli anni sessanta: dall'arrivo della televisione nelle case degli italiani alle storiche olimpiadi di Roma del 1960 passando per la Hollywood sul Tevere e le leggendarie notti beat del Piper. Ha presentato focus su Alberto Manzi, John Lennon, Armando Testa, Angela e Luciana Giussani, Peter Sellers e Fabrizio De Andr\u00e9. La selezione ufficiale ha visto in concorso: Space Tourists, The Rainbow Warriors of Waiheke Island, Guest of Cindy Sherman, Sins of My Father, The Time of Their Lives, Marilyn, derni\u00e8res s\u00e9ances, , El ambulante, Big River Man, , The Rainbow Warriors of Waiheke Island e Big River Man. Nella sezione Biografilm erano in gara i seguenti film: L'\u00e9pine dans le coeur, My Son, My Son, What Have Ye Done, Art &amp; Copy, The Cove, Armando Testa - Povero ma moderno, Mr. Nobody, Casino Jack and the United States of Money, Kings of Pastry, S\u00e9raphine. Nella sezione Biografilm Italia i film in gara erano: Isola delle Rose - La libert\u00e0 fa paura, Negli occhi, La promessa, L'abito e il volto, incontro con Piero Tosi, Folder, L\u2019uomo dalla bocca storta. Fuori concorso solamente un film, Coming Back for More.\nItalia 60\nBiografilm Stories\nOmaggio a John Scheinfeld\nEdizione 2011.\nL'edizione 2011 si \u00e8 svolta dal 10 al 20 giugno, per 10 giorni. Gli anni ottanta, che hanno segnato in modo indelebile pi\u00f9 di una generazione, sono stati il fulcro tematico dell'edizione. Non a caso, gli argomenti basilari affrontati sono stati l'inizio della rivoluzione digitale, la rinascita della coscienza ecologica e l'inizio della globalizzazione nella postmodernit\u00e0. Ha presentato focus su Elsa Schiaparelli, Emilio Salgari, Ernest Hemingway, Marshall McLuhan e Freddie Mercury\nEdizione 2012.\nL'edizione 2012 si \u00e8 svolta sempre a Bologna dall'8 al 18 giugno, per 11 giorni. Oltre al \"Biografilm Village\" (Cinema Lumiere) e al \"Bio Parco\" (Parco del Cavaticcio), quest'anno il festival ha occupato anche la \"Biografilm Street\" (Via Mascarella). Il tema principale \u00e8 stato \"The Days After\", ovvero \"tutte le volte che il mondo \u00e8 finito\".\nHa presentato focus su Mario Mieli, John Cage, Adriano Olivetti, Ken Kesey e Kurt Cobain. La giuria era composta da Leonard Maltin, Paul Zaentz, John Scheinfeld, Marcello Paolillo e Mike Freedman. La selezione ufficiale ha visto in concorso: , , Joschka and Sir Fischer, Le Faute \u00e0 mon P\u00e8re, Luciana Astellina, Comunista, Love and Politics, Ricky on Leacock, Sea of Butterfly, The Education of Auma Obama e The Search for Michael Rockefeller. Fuori concorso sono stati presentati El Jard\u00edn Imaginario, Jiro Dreams of Sushi e Yemen's Reluctant Revolutionary.\nLe altre sezioni del festival sono state Contemporary Lives, Together, The Last Day e The Days After, nonch\u00e9 sezioni su Ron Mann, Andrea Segre, Werner Herzog e Rainer Werner Fassbinder.\nL'ottava edizione ha visto inoltre l'introduzione dei \"Secret Screenings\", cinque proiezioni di film \"a sorpresa\".\nIn tutto sono state proiettate 123 pellicole, di cui 121 in anteprima italiana.\nEdizione 2013.\nL'edizione 2013 si \u00e8 tenuta dal 7 al 17 giugno. Come nell'edizione precedente, sono stati confermati il \"Biografilm Village\" (Cinema Lumiere) e il \"Bio Parco\" (Parco del Cavaticcio), e la \"Biografilm Street\" (Via Mascarella); \u00e8 sorto poi un nuovo luogo, il \"Biografilm District\" a Pieve di Cento. Il tema di quest'anno \u00e8 stato \"Look F\".\nIl cortometraggio \"GIORNI DI MIRACOLI E DI MERAVIGLIE\", girato da Wilma Massucco dal dietro le quinte del Biografilm Festival 2013, raccoglie testimonianze (italiane e straniere) di registi, attori, giornalisti, gente comune.\nEdizione 2014.\nL'edizione 2014 si \u00e8 tenuta dal 6 al 16 giugno. Come nell'edizione precedente, sono stati confermati il \"Biografilm Village\" (Cinema Lumiere) il \"Bio Parco\" (Parco del Cavaticcio), e il \"Biografilm District\" a Pieve di Cento. Il tema di quest'anno \u00e8 stato \"What's Culture?\". Che cos'\u00e8 la Cultura? Come la creiamo e come la esprimiamo? Il Festival ha tentato di rispondere a queste domande tramite una selezione di documentari che da un lato esplorano i temi e le idee e le testimonianze dei grandi personaggi del mondo della Cultura, dall'altro raccontano la Cultura attraverso quelli che sono i suoi luoghi e le sue \u201ccattedrali\u201d.\nPer la sua decima edizione, Biografilm Festival ha inoltre offerto uno spazio maggiore al cinema di fiction, dedicando al genere biopic la neonata sezione Biografilm Europa, che ha presentato i migliori film a tema biografico prodotti dai 28 paesi dell'Unione Europea raccontando attraverso l'importanza strategica della produzione biografica.\nImportante novit\u00e0 \u00e8 stata la nascita di Bio To B, tre giorni di networking dedicati alla promozione di documentari biografici e biopic, dal 12 al 14 giugno. Il progetto \u00e8 stato realizzato con la collaborazione di D.E-R (Documentaristi Emilia-Romagna) e con il supporto della Regione Emilia-Romagna.\nNumerosi i grandi autori e maestri del mondo del cinema omaggiati in questa decima edizione con retrospettive dedicate: Lenny Abrahamson, Sebastian Lelio, Nicolas Philibert, ZimmerFrei, Daniele Incalcaterra, Corso Salani, Chris Hegedus e Donn Alan Pennebaker, Giovanni Piperno e Agostino Ferrente. Tra gli altri ospiti di spicco di questa edizione: Ulay, Niccol\u00f2 Ammaniti, Danny Bramson e due attiviste del gruppo Femen insieme alla regista del documentario a loro dedicato Kitty Green.\nEdizione 2015.\nL'edizione 2015 si \u00e8 tenuta dal 5 al 15 giugno. Il tema di quest'anno \u00e8 stato quello delle vite connesse, o la vita nell'epoca della sua riproducibilit\u00e0 digitale, dalla fine della privacy al sapere collettivo. Il Festival si \u00e8 interrogato sulle difficolt\u00e0 e le contraddizioni del racconto biografico nell'era del web e quindi sulla capacit\u00e0 del narratore contemporaneo di scegliere cosa rappresentare. Numerosi i film in linea con il tema dell'edizione, dal documentario Premio Oscar CITIZEN FOUR alle confessioni dei tre ex impiegati federali in Silenced, ma anche il caso della blogger siriana Amina in The Amina Profile, o l'attivismo satirico di The Yes Men Are Revolting. Sul mutamento nella struttura della conoscenza si interrogano Noam Chomsky in Is The Man Who Happy? di Michel Gondry, il collettivo artistico ZimmerFrei in ,o il documentario di Michael Madsen The Visit e la sua messa in scena delle implicazioni di un ipotetico primo contatto tra l'uomo e gli alieni.\n\u00c8 continuata inoltre la proposta riservata al cinema di fiction con film come Lo straordinario viaggio di T.S. Spivet del francese Jean-Pierre Jeunet e il belga Dio esiste e vive a Bruxelles di Jaco Van Dormael. \nL'undicesima edizione del Biografilm ha dato il via alla realizzazione delle masterclass della Biografilm School, il progetto di formazione dedicato ai giovani e realizzato con il sostegno della Fondazione del Monte, oltre alla conferma delle proposte di concerti dal vivo, incontri e offerte gastronomiche del Bio Parco e del Food District. Confermata anche la presenza del Bio to B nata l'anno precedente. \nAttraverso retrospettive omaggio, sono state celebrate nel corso della manifestazione le vite e le carriere della produttrice Signe Byrge S\u00f8rensen, del Direttore della Fotografia Mario Carbone e dei registi Albert Maysles, Patricio Guzm\u00e0n, Antonella De Lillo, Roberto Minvervini, Matteo Garrone, Michael Madsen e Frederick Wiseman.\nEdizione 2016.\nL'edizione 2016 si \u00e8 tenuta dal 10 al 20 giugno. Il tema di quest'anno, The Brand New World, ha continuato idealmente la narrazione iniziata nell'edizione precedente. Il festival celebra e racconta la civilt\u00e0 digitale, un laboratorio dedicato alla rivoluzione informatica e agli strumenti culturali e sociali cui dotarsi al pi\u00f9 presto per viverla al meglio. A questo scopo la proposta della dodicesima edizione del Biografilm, da Io, Daniel Blake di Ken Loach a di Werner Herzog. Rientrano nella categoria anche i film A good American, il racconto di una vita avvincente di uno dei protagonisti dello scandalo Snowden e quindi del film CITIZENFOUR, e Zero Days di Alex Gibney. L'interconnessione e l'istantaneit\u00e0 della nuova era apre poi le porte a opere quasi tutte native digitali, che raccontano storie di persone da tutto il mondo, come nel caso del film di Silvio Soldini Il fiume ha sempre ragione. \nTra i progetti rinnovati tornano Bio to B e le masterclass di Biografilm School. Celebrate nel corso della manifestazione le vite e le carriere di numerose personalit\u00e0, tra le quali spiccano il distributore cinematografico Valerio De Paolis, il regista di Dio esiste e vive a Bruxelles Jaco Van Dormael e l'attore Gael Garc\u00eda Bernal, giovane Che Guevara ne I diari della motocicletta di Walter Salles, protagonista de La mala educaci\u00f3n di Pedro Almod\u00f3var e dal 2014 della serie televisiva di Amazon Studios Mozart in the Jungle.\nEdizione 2017.\nL'edizione 2017 si \u00e8 tenuta dal 9 al 19 giugno. Il tema di quest'anno \u00e8 stato il territorio, la citt\u00e0 di Bologna e la regione Emilia-Romagna che in tredici anni hanno contribuito a fare del Biografilm un Festival urbano, aperto e multidisciplinare, in diretto rapporto coi cittadini, le istituzioni, le associazioni, le diverse realt\u00e0 culturali della citt\u00e0, dalla Cineteca di Bologna al MAMbo, ai soggetti produttivi ed economici, dal Gruppo Hera, a Coop Alleanza 3.0 a FICO. Attraverso le collaborazioni con Sky Cinema, Sky Arte HD e da quest'anno con Rai Radio 2, il progetto culturale Biografilm e l'immagine della citt\u00e0 e del territorio che lo esprimono, puntano a raggiungere un auditorio nazionale. Ne consegue una rinnovata attenzione ai canali social, al coinvolgimento degli Influencer sul web e alla condivisione dei momenti salienti del Festival grazie alla piattaforma streaming Biografilm TV. A tema, dunque, l'omaggio dedicato ai filmmaker bolognesi di fama internazionale Michele Mellara e Alessandro Rossi (regista). Per il cinema italiano, oltre ai film della categoria Biografilm Italia, viene proposta una retrospettiva dedicata alla carriera di Sabina Guzzanti. \nLa tredicesima edizione di Biografilm ha inoltre omaggiato il Telluride Film Festival, proponendo una retrospettiva del direttore Angus Macqueen e la selezione di quattro titoli, quali il vincitore del Premio Oscar 2017 Moonlight di Barry Jenkins, Ida di Pawe\u0142 Aleksander Pawlikowski, Into the Inferno di Werner Herzog e L'atto di uccidere di Joshua Oppenheimer. \nAl fine di portare avanti la riflessione sulla civilt\u00e0 digitale cominciato due anni prima, Biografilm ha dedicato uno spazio di riflessione ai millennials, i nativi digitali che fin dalla prima infanzia hanno avuto tra le mani tecnologie informatiche. La rassegna, intitolata Rivoluzione digitale\u00b3: The Millennials, \u00e8 composta dai film #Uploading_Holocaust, Children Online e Tokyo Idols. \nSono state inoltre celebrate nel corso della manifestazione le vite e le carriere del regista Peter Greenaway dell'attrice e scrittrice Piera Degli Esposti, dell'attrice Claudia Cardinale, dell'attore Raffaele Pisu e della giornalista e attivista Gloria Steinem.\nPremi.\nI premi della giuria di Biografilm Italia\nI premi della giuria internazionale\nI premi del pubblico\nI premi del Guerrilla Staff"}
{"id": "1630865", "revid": "339392", "url": "https://it.wikipedia.org/wiki?curid=1630865", "title": "Distructors", "text": ""}
{"id": "1630868", "revid": "729019", "url": "https://it.wikipedia.org/wiki?curid=1630868", "title": "Raid di Tondern", "text": "Il raid di Tondern fu il primo attacco aereo della storia condotto tramite una portaerei; venne effettuato il 19 luglio 1918 dall'aviazione navale inglese sulla base aerea tedesca di Tondern, oggi in territorio danese.\nLo scenario.\nDurante tutta la prima guerra mondiale i dirigibili Zeppelin furono una costante minaccia per le forze navali alleate in generale e per l'Inghilterra nel suo stesso territorio metropolitano. In particolare la base di Tondern, all'epoca in territorio tedesco e oggi danese, era una delle pi\u00f9 grosse basi con hangar di dimensioni ragguardevoli; in particolare \"Toska\" di 275x45 m ed alto 72 m poteva ospitare due dirigibili di grosse dimensioni, circa 70x23 m; altri due pi\u00f9 piccoli erano \"Toni\" e \"Tobias\", di 200 m di lunghezza, ed in grado di ospitare un'aeronave ciascuno. Poich\u00e9 all'epoca non esistevano n\u00e9 radar n\u00e9 aerei a lungo raggio, i dirigibili, gi\u00e0 in grado di effettuare trasvolate di migliaia di chilometri portando un carico utile, erano in grado di pattugliare e colpire per mare e per terra, soprattutto di notte, con la garanzia della quasi assoluta impunit\u00e0.\nPertanto il modo pi\u00f9 efficace di eliminare la minaccia consisteva nel colpire le loro basi e questo divenne possibile solo quando comparve la portaerei, arma offensiva capace di arrivare ad una distanza dall'obiettivo compatibile con l'autonomia dei velivoli, recuperarli e tornare alla base. I nuovi Sopwith Camel 2F.1 avevano una autonomia estesa rispetto alla versione precedente per cui si prese in seria considerazione un attacco dall'aria con partenza dalla \"nuova\" HMS \"Furious\" appena rientrata in squadra dopo la sua trasformazione integrale in portaerei. La nave era stata dotata in origine di un ponte di volo di 49 m davanti alla sovrastruttura. Il ponte permetteva agli aerei di decollare e con molta pi\u00f9 difficolt\u00e0 di atterrare, mentre solo durante i lavori iniziati nel novembre 1917 e terminati a marzo 1918 era stato aggiunto il ponte posteriore di 91 m con hangar sottostante che permetteva un miglior spazio di atterraggio; per contro una turbolenza che veniva generata dalla sovrastruttura torre di comando/fumaiolo rimasta al suo posto anche dopo la trasformazione rendeva molto pericoloso l'atterraggio se il vento superava i 10 nodi e pertanto non era permesso l'atterraggio sul ponte posteriore. Gli aerei, grazie alla loro ridotta velocit\u00e0 di stallo, si affiancavano alla nave e praticamente piombavano sul ponte con uno scivolamento laterale simile a quello dei Sea Harrier. I due ponti vennero collegati da larghe passerelle che aggiravano la sovrastruttura permettendo lo spostamento di velivoli con le ali ripiegate da un ponte all'altro. Per le operazioni venne utilizzato un numero considerevole di innovazioni tecniche, come l'appontaggio frenato da ganci, poi abolito per la ridotta velocit\u00e0 di atterraggio dei velivoli; vennero sperimentati pattini al posto dei carrelli per evitare lo sbandamento laterale, salvo tornare a questi ultimi per la fragilit\u00e0 dei pattini non ammortizzati e la durezza degli atterraggi. Presso la Royal Naval Air Station (RNAS) Isle of Grain venne creata una struttura riproducente il ponte della \"Furious\" sulla quale furono effettuate molte prove con danni a vari aerei, ma accumulando una considerevole esperienza che venne poi messa in pratica nell'operazione.\nNel frattempo il Royal Flying Corps si era fuso con il Royal Naval Air Service nella neonata Royal Air Force e i piloti del nuovo servizio stavano crescendo con l'addestramento di nuovi piloti. La difficolt\u00e0 dell'operazione come era stata ideata consisteva principalmente nel fatto che doveva essere effettuata una navigazione notturna all'andata ed al ritorno, con decollo dalla portaerei ed ammaraggio vicino ad essa, visto che l'idea di appontaggio notturno non poteva essere presa in considerazione. I piloti sarebbero poi stati ripescati dalle navi di scorta. Venne effettuato un addestramento con un reale bombardamento sull'aeroporto di Turnhouse, in un'area sulla quale erano stati marcati i contorni degli hangar di Tondern. La forza d'attacco doveva essere composta da otto \"Camel\", ma uno dei piloti addestrati, il Flight Commander Moore, venne destinato a comandare la nuova base aerea RAF di Turnhouse, e non c'era tempo per addestrare un rimpiazzo per cui si ridusse a sette il numero degli aerei per l'azione.\nLa \"Furious\" sarebbe partita da Rosyth ed avrebbe avuto una scorta diretta della Harwich Force, la forza di navi leggere veloci di stanza ad Harwich; nello specifico il gruppo incaricato era denominato \"Force A\", e comprendeva otto cacciatorpediniere della \"13th Flotilla\" e il 1st Light Cruiser Squadron con gli incrociatori HMS \"Caledon\", HMS \"Galatea\", HMS \"Royalist\", HMS \"Phaeton\" ed HMS \"Inconstant\". Come protezione distante sarebbe stata in mare anche la \"Force B\" comprendente il 1st Battle Squadron con le nuove navi da battaglia della classe Revenge (nota anche come \"classe R\") Revenge, Royal Sovereign, Ramillies, Royal Oak e Resolution, il 7th Light Cruiser Squadron con gli incrociatori HMS \"Carysfort\", \"Aurora\", \"Penelope\" ed \"Undaunted\" ed una scorta di cacciatorpediniere.\nL'attacco.\nIl 18 luglio con la portaerei britannica HMS \"Furious\" in navigazione a 18,5 nodi e la prua al vento, una tempesta non permise il decollo dei velivoli, e la missione venne rimandata di 24 ore. Pertanto la \"Furious\", protetta dai cinque incrociatori della Forza A, \"HMS Caledon\", \"HMS Galatea\", \"HMS Royalist\", \"HMS Phaeton\" ed \"HMS Inconstant\", ed alcuni cacciatorpediniere, tra cui HMS \"Violent\" e HMS \"Viceroy\", port\u00f2 i nove biplani Sopwith Camel a distanza utile dalla base nella notte del 19 luglio ad 80 miglia a nord-ovest di Tondern. Secondo gli ordini operativi non doveva essere violata la neutralit\u00e0 del territorio danese.\nI biplani, divisi in due ondate di tre e quattro velivoli, armati con 2 bombe Cooper da 50 libbre (circa 25\u00a0kg) poste in rastrelliere sotto l'abitacolo, decollarono dalle 03:00 alle 03:20; il capitano Thyne ebbe problemi al motore e rientr\u00f2 verso la formazione navale, ammarando e venendo ripescato dal cacciatorpediniere \"Viceroy\". Gli altri salirono dapprima ad una quota di 5000 piedi e poi a 6000 per il tratto finale ed il primo gruppo arriv\u00f2 sul bersaglio alle 04:35. Ad iniziare dal capitano Dickson, i piloti attaccarono la base costituita da tre hangar e relative piste di volo, iniziando poi il rientro alla squadra; il secondo volo avvist\u00f2 il campo alle 04:45, ed attacc\u00f2 questa volta sotto il tiro della contraerea; il bilancio fu la distruzione dell'hangar pi\u00f9 grande con due dirigibili, precisamente l'L54 e l'L60, e il danneggiamento di uno dei due pi\u00f9 piccoli (\"Tobias\") con un pallone all'interno.\nAll'epoca gli atterraggi notturni su portaerei erano di estrema difficolt\u00e0 e non vennero neanche tentati. Non tutti i velivoli rientrarono verso la \"Furious\" che nel frattempo era rientrata sotto la protezione della \"Forza B\": il primo aereo pilotato dal capitano Dickson avvist\u00f2 i cacciatorpediniere di schermo al largo del faro di Lyndvig alle 05:45; alcuni piloti ammararono vicino alle navi e vennero recuperati dalle navi di scorta, altri, come il capitano Jackson e il tenente Williams, atterrarono sulla costa finendo internati dalle autorit\u00e0 danesi da cui Williams riusc\u00ec a fuggire. Solo un pilota, il diciannovenne tenente di vascello Yeulett, mor\u00ec nell'ammaraggio forzato e il 24 luglio i rottami del suo aereo arrivarono a terra vicino Havrvig mentre il suo corpo venne ritrovato sulla costa il 28 presso Argab.\nConseguenze.\nL'operazione, il cui nome in codice era \"F7\", fu un successo e pose fine all'operativit\u00e0 di Tondern come base per i dirigibili. Una analoga operazione da tenersi sempre in giugno, la \"F6\", era stata annullata a causa dei forti venti. Yeulett venne decorato alla memoria con la Distinguished Flying Cross, insieme agli altri piloti Dawson, Jackson e Williams, mentre i rimanenti equipaggi ricevettero il Distinguished Service Order.\nLe esperienze accumulate durante le operazioni furono preziose per lo sviluppo futuro delle portaerei, e le nuove navi britanniche di questo genere, a cominciare dalla HMS \"Argus\" che venne completata nel settembre 1918 e la HMS \"Hermes\" entrata in servizio nel 1923, vennero dotate di un ponte continuo per le operazioni di volo, con a bordo i Sopwith 1\u00bd Strutter sperimentati insieme ai Pup ed ai Camel alla RNAS Isle of Grain; inoltre nel 1924 venne riformata l'aviazione navale come Fleet Air Arm. Queste sperimentazioni, che vennero presto imitate in altre parti del mondo, ed in special modo dalla marina degli Stati Uniti e da quella giapponese permisero alle portaerei, con l'incremento delle prestazioni e del carico utile degli aerei, di divenire finalmente delle vere armi strategiche soppiantando la nave da battaglia come strumento di potere navale per la proiezione di potenza."}
{"id": "1630871", "revid": "767487", "url": "https://it.wikipedia.org/wiki?curid=1630871", "title": "Gordy (film)", "text": "Gordy \u00e8 un film statunitense del 1995 diretto da Mark Lewis. \u00c8 un commedia drammatica su un maialino di nome Gordy alla ricerca della sua famiglia scomparsa (condotta via in un mattatoio a Omaha)."}
{"id": "1630872", "revid": "201347", "url": "https://it.wikipedia.org/wiki?curid=1630872", "title": "La Principessa Zaffiro", "text": ""}
{"id": "1630873", "revid": "1305772", "url": "https://it.wikipedia.org/wiki?curid=1630873", "title": "Headmaster", "text": ""}
{"id": "1630874", "revid": "122096569", "url": "https://it.wikipedia.org/wiki?curid=1630874", "title": "Maestro di Barberino", "text": "Pittore minore del Trecento fiorentino, l'anonimo artista \u00e8 indicato dalla critica con il nome convenzionale di \"Maestro di Barberino\", denominazione derivata dal polittico disperso (oggi diviso tra il Museo Diocesano di Firenze e la Hatton Gallery di Newcastle upon Tyne), eseguito per la chiesa di San Bartolomeo (Barberino Val d'Elsa).\nCollabor\u00f2, all'inizio della sua carriera, con l'Orcagna, partecipando alla decorazione della cappella maggiore nella chiesa Santa Maria Novella (perduta), e successivamente lavor\u00f2 con Puccio di Simone, con il quale realizz\u00f2 una tavola d'altare oggi nel Fogg Art Museum di Cambridge (Massachusetts).\nL'artista esegu\u00ec, affiancato dal giovane Pietro Nelli, la maggior parte degli affreschi nella scarsella dell'oratorio di Santa Caterina delle Ruote a Rimezzano, presso Bagno a Ripoli, e lavor\u00f2 poi nella pieve di San Lorenzo a Signa.\nNel 1369 dipinse un'\"Annunciazione\" nella chiesa di Ognissanti a Firenze.\nStile.\nLo stile del Maestro di Barberino \u00e8 ingenuo e popolare, con un'evoluzione nel tempo indirizzata a una maggiore morbidezza di forme e una pi\u00f9 marcata tenerezza negli atteggiamenti."}
{"id": "1630875", "revid": "709565", "url": "https://it.wikipedia.org/wiki?curid=1630875", "title": "Gazer", "text": "Gazer noto anche come Guerra (\"War\"), \u00e8 un personaggio dei fumetti, creato da Peter Milligan (testi) e Salvador Larroca (disegni), pubblicato dalla Marvel Comics. La prima apparizione avviene in \"X-Men\" (seconda serie) n. 169 (2005)\nBiografia del personaggio.\nEgli \u00e8 un mutante dotato di un corpo dal colorito grigio e capace di assorbire ogni tipo di radiazione dannosa metabolizzandola in cibo. Per questa sua particolare immunit\u00e0 alle radiazione cosmiche, la N.A.S.A. lo scelse come unico membro dell'equipaggio di una stazione spaziale in orbita intorno alla Terra. Dopo Decimation ha perso i suoi poteri, ma nonostante corresse ormai il rischio di morire per avvelenamento da radiazioni, \u00e8 rimasto sulla stazione orbitante per riuscire a entrare in contatto con la misteriosa creaturina verde di nome Daap.\nIn seguito \u00e8 stato reclutato da Apocalisse che lo ha trasformato in Guerra, uno dei suoi Cavalieri.\nPoteri e abilit\u00e0.\nIl potere mutante di Gazer gli consente di assorbire ogni tipo di radiazione dannosa metabolizzandola in nutrimento. Questo gli permette di sopravvivere anche in ambienti estremamente ostili alla vita umana. Come effetto collaterale, il suo corpo ha un colorito grigio."}
{"id": "1630876", "revid": "339392", "url": "https://it.wikipedia.org/wiki?curid=1630876", "title": "Nuova Strada ANAS 255 - dell'Abbazia di Fossanova", "text": ""}
{"id": "1630877", "revid": "110157", "url": "https://it.wikipedia.org/wiki?curid=1630877", "title": "Unmasked Tour", "text": "Unmasked Tour \u00e8 stato un tour del gruppo hard rock Kiss intrapreso per promuovere l'omonimo album, iniziato con una data negli Stati Uniti a New York il 25 luglio del 1980. \u00c8 il primo tour dei Kiss con Eric Carr alla batteria, che il mese successivo aveva sostituito Peter Criss e l'ultimo tour con Ace Frehley prima della riunione avvenuta nel 1996.\nScaletta.\nAltri brani.\nLa seguente lista comprende alcuni brani che sono stati introdotti nella scaletta solamente in alcune occasioni."}
{"id": "1630878", "revid": "183976", "url": "https://it.wikipedia.org/wiki?curid=1630878", "title": "Willy De Ville", "text": ""}
{"id": "1630881", "revid": "767487", "url": "https://it.wikipedia.org/wiki?curid=1630881", "title": "Sh\u014djo Friend", "text": " era una rivista giapponese di manga sh\u014djo pubblicata dalla K\u014ddansha a partire dal 1962 per un pubblico di ragazze adolescenti. La \"Sh\u014djo Friend\" \u00e8 considerata il successore di \"Sh\u014djo Club\". Nel 1963, la Sh\u016beisha ha iniziato la pubblicazione della \"Margaret\", e le due riviste sono diventate subito grandi avversarie nelle vendite. La Shogakukan ha invece creato lo \"Sh\u014djo Comic\" nel 1968 per entrare in competizione con le altre riviste.\nNella \"Sh\u014djo Friend\" sono state pubblicate famose serie come \"Haikara-san ga T\u014dru\" (di Waki Yamato) e \"Seito Shokun!\" (di Y\u014dko Sh\u014dji), ma ci\u00f2 non \u00e8 servito ad evitare alla rivista l'inizio del fallimento, che lo ha portata ad una cadenza quindicinale e, successivamente, mensile.\nL'ultima pubblicazione fu quella del settembre 1996, e ci\u00f2 sorprese molti fan, in quanto la rivista era comunque la terza in ordine di vendite, dopo la \"Nakayoshi\" e la \"Ribon\". Le serie pubblicate in quell'uscita furono continuate nella \"Dessert\" e nella \"The Dessert\" come \"speciali\" nel 1999."}
{"id": "1630887", "revid": "3115", "url": "https://it.wikipedia.org/wiki?curid=1630887", "title": "Cheerleader Scandal", "text": "Cheerleader Scandal (\"Fab Five: The Texas Cheerleader Scandal\") \u00e8 un film del 2008 diretto da Tom McLoughlin, basato su fatti realmente accaduti alla scuola McKinney North High School di McKinney (Texas) nel [2006].\nIn Italia il film \u00e8 stato trasmesso da Sky Cinema 1 il 31 marzo 2010 e in prima visione free il 6 ottobre 2012 da La5.\nTrama.\nCinque liceali molto belle e disinibite creano uno scandalo comportandosi in modo menefreghista e indisciplinato riguardo alle regole dell'istituto, e ovunque vadano creano scompiglio. Un giorno si crea una violenta lite a causa di un ragazzo tra due delle Fab Five, Geri e Ashley, e quest'ultima verr\u00e0 esclusa dal gruppo, che diventer\u00e0 il Fab Four. La ragazza verr\u00e0, come molte altre ragazze \"cheerleader,\" presa in giro, malmenata e subir\u00e0 angherie dalle quattro liceali nel corso dell'anno scolastico. A cercare di calmare senza successo le acque, arriver\u00e0 Emma Carr (Jenna Dewan), ma pure lei subir\u00e0 i maltrattamenti e le angherie delle quattro ragazze scalmanate. Emma cerca allora in tutti i modi di fare aprire gli occhi alla direttrice, la Signora Tippit (Tatum O' Neill), tra l'altro madre di una delle Fab Four, Brooke (Ashley Benson), e agli altri dirigenti, ma tutti loro sembrano subire il fascino e la paura dello scandalo, finch\u00e9 Emma riesce nel suo intento e alla fine le Fab Four, i dirigenti e la direttrice Tippit vengono espulse in maniera definitiva dall'istituto, mentre Emma Carr assiste felice all'esibizione delle altre \"cheerleader\", tra queste Ashley che alla fine le grida \"Sei la numero uno!\""}
{"id": "1630889", "revid": "28530", "url": "https://it.wikipedia.org/wiki?curid=1630889", "title": "Biografilm", "text": ""}
{"id": "1630891", "revid": "767487", "url": "https://it.wikipedia.org/wiki?curid=1630891", "title": "Asterix alle Olimpiadi (film)", "text": "Asterix alle Olimpiadi (\"Ast\u00e9rix aux Jeux Olympiques\") \u00e8 un film del 2008 diretto da Fr\u00e9d\u00e9ric Forestier e Thomas Langmann.\nIl film, prodotto in occasione dell'Olimpiade di Pechino, \u00e8 il terzo di quattro ispirati ai fumetti di Ren\u00e9 Goscinny e Albert Uderzo, preceduto da \"Asterix &amp; Obelix contro Cesare\", \"Asterix &amp; Obelix - Missione Cleopatra\" e sar\u00e0 seguito da \"Asterix &amp; Obelix al servizio di Sua Maest\u00e0\". \u00c8 uscito in Italia l'8 febbraio 2008 ed \u00e8 stato girato quasi del tutto in Spagna, nonostante la maggior parte delle scene sia ambientata in Grecia.\nMalgrado la qualit\u00e0 del film sia stata giudicata dalla critica decisamente inferiore agli standard, il cast \u00e8 stato il pi\u00f9 curato dei primi due film: oltre a vantare interpretazioni del calibro dei due premi C\u00e9sar G\u00e9rard Depardieu (Obelix) e Alain Delon (Giulio Cesare), infatti, il film \u00e8 pieno di citazioni ed omaggi a sportivi famosi come Michael Schumacher, Jean Todt, Am\u00e9lie Mauresmo, Zin\u00e9dine Zidane e Tony Parker.\nTrama.\nIl giovane gallo Alafolix, membro del villaggio di Asterix, \u00e8 perdutamente innamorato della bella principessa greca Irina, ricambiato, alla quale scrive romanticissime poesie d'amore dettate per\u00f2 dal cuore sensibile di Obelix (che gioca un ruolo ispirato al celebre \"Cyrano de Bergerac\"). Un giorno, il gallo decide di partire dal suo villaggio e di raggiungerla per poter chiedere personalmente la sua mano. Irina, per\u00f2, \u00e8 gi\u00e0 stata promessa in sposa da suo padre al buzzurro e fanfarone figlio adottivo di Giulio Cesare, Bruto, che raggiunge anche lui la principessa al palazzo. Alafolix (che si era travestito da servo per entrare in incognito), sfida Bruto e gli lancia il guanto di sfida: chi vincer\u00e0 le olimpiadi che si svolgeranno di l\u00ec a poco ad Olimpia avr\u00e0 come premio la mano della principessa.\nQuest'ultima, per poter respingere il suo fastidioso pretendente romano, sostiene Alafolix nella sua idea e convince il padre ad acconsentire. Questi si fa accompagnare in Grecia da Asterix, Obelix e Panoramix, che aiuteranno la Gallia a superare le altre nazioni (Germania, Hispania, Grecia, Egitto e Roma) nella lotta per il podio.\nIntanto, si scopre che Bruto, oltre a volere Irina come sua futura sposa, ha anche un altro obiettivo: uccidere il padre per poter diventare imperatore al suo posto. Porta in Grecia, quindi, molti suoi scagnozzi, tra cui Saccapelus e Cornodurus, che lo dovranno aiutare a realizzare entrambi i desideri.\nDurante le gare iniziano le scorrettezze da parte di Bruto, che, conscio delle sue limitatissime capacit\u00e0 fisiche, fa uso di una strana mistura per aumentare la sua prestanza, che viene per\u00f2 resa inutile dalla sua goffaggine. Nel frattempo, per\u00f2, anche per i galli le cose non si mettono bene: inizialmente Asterix e Obelix sfruttano la pozione magica per vincere le gare di lancio del disco e del peso, ma vengono smascherati e squalificati tramite un controllo anti-doping con dei coleotteri. Nelle gare di lotta, Roma prevale su tutti. Bruto fa infatti affidamento a Mostrolindus, un atleta gigantesco e muscoloso, che vince su tutti gli avversari. Anche i galli vengono sconfitti, con Alafolix che viene steso da un urlo dell'avversario senza combattere. Bruto, per\u00f2, non riesce allo stesso tempo ad uccidere il padre, pur ricorrendo ad ogni mezzo possibile: olive avvelenate, sali che sciolgono un corpo in acqua o specchi che sparano freccette avvelenate. Il romano decide, inoltre, di corrompere i giudici di gara affinch\u00e9 ignorino le sue future scorrettezze, vincendo cos\u00ec la gara di salto in lungo usando un'asta e tagliando il percorso nella gara di staffetta. Quando tutto sembra ormai finito, Asterix ferisce Cesare nell'orgoglio, facendogli capire che le vittorie di Roma sono solo imbrogli, convincendo l'imperatore ad azzerare tutto quello vinto finora ed a decretare il vincitore delle olimpiadi nell'ultima gara della corsa con i carri. Bruto ha ormai capito le potenzialit\u00e0 della prodigiosa pozione di Panoramix e decide di usarla a suo beneficio nella gara decisiva.\nFatto rapire il druido, Bruto lo obbliga a preparare la pozione magica per lui. Grazie ad essa, Bruto compie delle mosse acrobatiche per sabotare i carri degli avversari o per farli cadere direttamente dal mezzo. Durante la gara, inoltre, Alafolix perde una delle due ruote, ma Asterix riesce a farlo salire su un carro vuoto e a fargli proseguire la gara. Con Bruto che elimina un avversario dopo l'altro, Alafolix risale in classifica e supera lo stesso Bruto all'ultimo giro di pista. Il romano, allora, fa bere la pozione magica ai suoi cavalli, che lo fanno vincere, con Alafolix che si classifica solo secondo. Asterix accusa Bruto di aver imbrogliato, ma i coleotteri per il test del doping erano stati precedentemente mangiati dai tre giudici, sotto le minacce di Bruto. Nella pozione, per\u00f2, era stato inserito un colorante da Panoramix, e Asterix riesce a far s\u00ec che Bruto mostri la lingua in pubblico davanti al giudice supremo, lo stesso Cesare, in modo che tutti possano vedere come la pozione magica gliela ha colorata di blu. Roma viene dunque squalificata, ed Alafolix vince la gara e la mano della sua amata. Bruto, oltre a perdere, fallisce anche nel tentativo di assassinare Cesare, con i suoi soldati che all'ultimo momento gli si rivoltano contro. Vengono cos\u00ec organizzati dei festeggiamenti in onore dei due sposi, mentre Cesare costringe il figliastro ai lavori forzati su una sua galea.\nIncassi.\nCostato 113 milioni d'euro, ebbe un buon successo in Francia, incassandone 23 milioni, mentre in Italia non ebbe lo stesso successo, incassandone solamente 3 milioni. Gli incassi totali superarono i 132 milioni di euro."}
{"id": "1630894", "revid": "436907", "url": "https://it.wikipedia.org/wiki?curid=1630894", "title": "Ombrelloni (singolo)", "text": "Ombrelloni \u00e8 una canzone di Simone Cristicchi, secondo estratto dalla seconda edizione dell'album d'esordio del cantante \"Fabbricante di canzoni\", pubblicato per la prima volta nel 2005, e ristampato l'anno dopo in occasione della partecipazione del cantautore al 56\u00ba Festival di Sanremo.\nA causa del suo testo provocatorio ed ironicamente volgare (il \"Corriere della Sera\" la definisce \u00abla hit \"maleducata\" dell'estate\u00bb), molte radio trasmettono una versione censurata del brano (al posto delle parolacce vengono usati i consueti \"bip\" utilizzati normalmente in televisione) o , mentre su Internet \u00e8 subito un successo.\nIl testo nasce da una effettiva richiesta giunta al cantautore romano dal direttore di una emittente radiofonica, che gli commissiona un brano leggero, spensierato, \u00abestivo\u00bb, appunto. Di quelli orecchiabili, di immediato impatto, nati per essere tormentoni, obbedendo al classico luogo comune secondo il quale durante le vacanze anche i fruitori abituali di musica di qualit\u00e0 spengono il cervello e si accontentano di prodotti creati a tavolino. E i luoghi comuni legati all'estate, Cristicchi li elenca tutti, rifiutandoli con pungente rabbia che sfocia nel turpiloquio: dall'ombrellone citato nel titolo, alla crema solare, all'abbronzatura a tutti i costi, al gelato, alla sabbia, al ritornello \u00abmaledettamente stupido\u00bb, al ritmo sudamericano, alle mossette da abbinare per rendere la canzone ancora pi\u00f9 accattivante.\nVideo.\nIl videoclip, diretto da Alberto Puliafito e con la partecipazione del Trio Medusa, proprio come il testo della canzone raccoglie tutti gli stereotipi pi\u00f9 triti del disimpegno estivo, dai palestrati che esibiscono il fisico scultoreo in spiaggia ai bambini che tormentano il malcapitato bagnino di turno. Con tanto di finale a sorpresa, in linea con la provocazione della canzone."}
{"id": "1630906", "revid": "1573940", "url": "https://it.wikipedia.org/wiki?curid=1630906", "title": "Sylph", "text": " \u00e8 stata una rivista mensile di manga sh\u014djo pubblicata dalla ASCII Media Works (in precedenza MediaWorks). Il primo numero usc\u00ec il 9 dicembre 2006 col titolo ed era in origine un'edizione speciale trimestrale del \"Dengeki Comic Gao!\". A partire dal 21 marzo 2008, con la pubblicazione del sesto numero, la rivista divent\u00f2 un'edizione speciale del \"Dengeki Daioh\" della ASCII Media Works. Il 22 maggio 2008 la rivista fu poi resa indipendente dal \"Dengeki Daioh\" e la sua cadenza divenne bimensile. Dal 22 maggio 2010 il \"Sylph\" viene pubblicato mensilmente."}
{"id": "1630908", "revid": "16758", "url": "https://it.wikipedia.org/wiki?curid=1630908", "title": "Nicholas Bilotto", "text": "Carriera.\nBilotto esord\u00ec nella Quebec Major Junior Hockey League (QMJHL) con i Beauport Harfangs (29 presenze e 3 gol). Venne poi scelto dai St. Louis Blues, ma non esordir\u00e0 mai in NHL. Gioc\u00f2 altre tre stagioni in QMJHL, per poi passare al professionismo nelle \"minors\": UHL, ECHL e AHL.\nNel 2005 approd\u00f2 in Italia, con la maglia dell'Hockey Club Alleghe, con cui gioc\u00f2 anche le successive stagioni. Si ritir\u00f2 dall'hockey giocato nel 2011."}
{"id": "1630910", "revid": "287204", "url": "https://it.wikipedia.org/wiki?curid=1630910", "title": "I doni", "text": "I doni (\"Gifts\") \u00e8 il titolo di un romanzo fantasy della scrittrice statunitense Ursula K. Le Guin pubblicato nel 2004.\nIn Italia \u00e8 stato pubblicato dalle Edizioni Nord, nella traduzione di Riccardo Valla."}
{"id": "1630912", "revid": "15756", "url": "https://it.wikipedia.org/wiki?curid=1630912", "title": "American International Building", "text": "L'American International Building \u00e8 un edificio di 66 piani con 290 metri di altezza, situato a Lower Manhattan, New York.\nDescrizione.\n\u00c8 stato il pi\u00f9 alto edificio nel centro di Manhattan, fino al 1970, quando \u00e8 stato completato il World Trade Center. Dopo l'11 settembre 2001 ha riacquistato lo status del pi\u00f9 alto edificio della parte pi\u00f9 bassa di Manhattan fino al completamento del One World Trade Center. \u00c8 attualmente il dodicesimo grattacielo pi\u00f9 alto di New York ed \u00e8 inoltre il quattordicesimo edificio pi\u00f9 alto negli Stati Uniti.\nL'edificio \u00e8 spesso noto come \"American International\". Era precedentemente di propriet\u00e0 della Cities Service Company; Cities Service mise in vendita l'edificio all'American International Group (AIG), che ne \u00e8 ancora il proprietario insieme ad altre compagnie come la Citigroup, che hanno per\u00f2 meno uffici a disposizione.\nL'edificio dispone di una piattaforma aperta con un bicchiere racchiuso sopra l'osservatorio al 66\u00ba piano, che offre la migliore vista di Manhattan. Questo osservatorio \u00e8 oggi aperto solo ai dirigenti e dipendenti di AIG, a differenza di qualche anno fa quando era aperto anche ai visitatori.\nL'indirizzo ufficiale dell'American International \u00e8 70 Pine Street, New York, NY 10270."}
{"id": "1630916", "revid": "110157", "url": "https://it.wikipedia.org/wiki?curid=1630916", "title": "Collegiata di San Tommaso da Villanova", "text": "La pontificia collegiata di San Tommaso da Villanova \u00e8 il principale luogo di culto cattolico della cittadina di Castel Gandolfo, in citt\u00e0 metropolitana di Roma Capitale e sede suburbicaria di Albano, parrocchiale della parrocchia omonima, che include nel suo territorio la rettor\u00eca della chiesa della Madonna del Lago al lago Albano.\nProgettata da Gian Lorenzo Bernini su commissione di papa Alessandro VII, deve la propria importanza al vicino complesso delle Ville Pontificie di Castel Gandolfo.\nMentre la Parrocchia Pontificia di Sant'Anna \u00e8 competente circa la pastorale all'interno dello Stato del Vaticano, la Parrocchia Pontificia di San Tommaso da Villanova si occupa della pastorale circa il territorio delle Ville pontificie ovvero verso i relativi dipendenti. Entrambe le Parrocchie pontificie dipendono dal Vicariato generale per lo Stato della Citt\u00e0 del Vaticano e Ville Pontificie, il cui Vicario \u00e8 attualmente Sua Eminenza Reverendissima il Signor Cardinale Angelo Comastri. La chiesa si trova difatti in zona extraterritoriale, come le attigue aree del Palazzo Pontificio e delle Ville annesse.\nStoria.\nPapa Alessandro VII Chigi commission\u00f2 a Gian Lorenzo Bernini la costruzione di una chiesa a Castel Gandolfo, da utilizzarsi come cappella palatina dell'annesso palazzo Pontificio. Originariamente il luogo di culto doveva essere dedicato a san Nicola di Bari, ma successivamente fu deciso che fosse dedicato a Tommaso di Villanova, canonizzato il 1\u00ba novembre 1658.\nI lavori iniziarono nel 1658 e si protrassero per tre anni, fino al 1661 quando, terminata la decorazione interna in stucco ad opera di Antonio Raggi, la chiesa venne consacrata.\nDescrizione.\nArchitettura.\nIl modello utilizzato dal Bernini \u00e8 quello di una tipica chiesa cinquecentesca con pianta a croce greca ma stravolto secondo i canoni barocchi. L'impianto planimetrico di riferimento infatti \u00e8 quello della chiesa di Santa Maria delle Carceri a Prato, realizzata nel 1485 da Giuliano da Sangallo, dove tutto \u00e8 armonioso e canonico secondo lo schema rinascimentale di Brunelleschi e Alberti; Bernini invece verticalizza e dinamizza l'intero edificio conferendogli un forte slancio e un estremo dinamismo. Questo slancio verticalistico \u00e8 infatti ben visibile all'esterno nella facciata, nella cupola e nella lanterna. Altro espediente interessante utilizzato dal Bernini per rendere la struttura ancora pi\u00f9 dinamica \u00e8 l'inserimento di paraste che fuoriescono nell'incontro tra le braccia.\nStruttura.\nL'esterno della collegiata presenta, sulle facciate e sui fianchi, un cornicione continuo che li divide in due ordini sovrapposti, entrambi decorati con lesene tuscaniche binate poste in prossimit\u00e0 dello spigolo. La facciata, che d\u00e0 sulla piazza, \u00e8 a capanna, con in basso, al centro, un unico portale sormontato da un timpano semicircolare; nell'ordine superiore, invece, si apre un finestrone rettangolare. La facciata termina con un timpano triangolare all'interno del quale si trova lo stemma papale di Alessandro VII. Sul retro, si trova il campanile in ferro, con tre campane.\nL'interno della chiesa presenta una pianta a croce greca, con i bracci, coperti con volta a botte, che presentano una larghezza pari al doppio della loro lunghezza (schema gi\u00e0 presente in Santa Maria delle Carceri di Prato). La crociera \u00e8 coperta da una cupola con tamburo e lanterna, decorata con otto tondi in stucco rappresentanti \"Scene della vita di San Tommaso di Villanova\"; nei pennacchi, invece, vi sono i \"Quattro Evangelisti\". In ognuno dei due bracci del transetto, si trova un altare in marmo; quello di sinistra, dedicato alla Madonna, ospita la pala \"Assunzione di Maria\", mentre quello di destra \u00e8 dedicato a San Tommaso di Villanova. Nell'abside, vi \u00e8 l'altare maggiore, con all'interno dell'ancona la pala \"Crocifissione\" di Pietro da Cortona.\nNell'elaborazione progettuale della cupola, Bernini fonde i due sistemi costruttivi conosciuti all'epoca: la cupola a cassettoni, proveniente dall'antichit\u00e0 e nello specifico individuabile nel Pantheon; e la cupola a costoloni, di ispirazione brunelleschiana, nella notissima cupola di Santa Maria del Fiore a Firenze.\nOrgano a canne.\nL'organo a canne della collegiata \u00e8 stato costruito dai Fratelli Ruffatti nel 1965 ed \u00e8 alloggiato entro due stanze ai lati dell'abside, ciascuna delle quali si apre sulla chiesa con un coretto.\nLa trasmissione \u00e8 elettrica e la consolle, mobile indipendente, \u00e8 situata a pavimento nel transetto destro. La mostra ci ciascun corpo \u00e8 costituita da canne di principale disposte in cuspide unica fuori cassa."}
{"id": "1630920", "revid": "767487", "url": "https://it.wikipedia.org/wiki?curid=1630920", "title": "Greta, la donna bestia", "text": "Greta, la donna bestia (\"Haus ohne M\u00e4nner\") \u00e8 un film sexploitation del 1976 diretto da Jes\u00fas Franco, noto anche con il titolo della versione in lingua inglese Ilsa the Wicked Warden.\nGirato per sfruttare il successo che la giunonica Dyanne Thorne aveva ottenuto nei panni della crudele Ilsa (\"Ilsa, la belva delle SS\" e \"Ilsa, la belva del deserto\", cui seguir\u00e0 \"La tigre del sesso\"), \"Greta, Haus ohne M\u00e4nner\" \u00e8 in realt\u00e0 un tipico Women in Prison collegato solo alla lontana ai tre film della serie Ilsa. Anche il nome del personaggio \u00e8 diverso e la decisione di distribuire il film in alcune nazioni con il nome Ilsa nel titolo si deve a ragioni puramente commerciali.\nAmbientato nell'America Latina, in una clinica per donne con disturbi sessuali diretto da una donna spietata e sanguinaria, \u00e8 considerato tra i film pi\u00f9 violenti diretti da Franco e come tale si \u00e8 guadagnato una discreta fama. Gli effetti splatter sono concentrati soprattutto nella seconda parte del film, in uno stupro a cui le guardie sottopongono un gruppo di prigioniere e nella scena finale di cannibalismo, realizzata per altro in modo stravagante e surreale, montando dettagli di corpo umano con le immagini del pasto di alcune belve.\nAl di l\u00e0 del gusto delle inquadrature, l'unico elemento che reca l'impronta tipica del regista spagnolo, in un film che segue per il resto tutte le regole dell'exploitation, \u00e8 nella struttura metacinematografica del racconto. Tanto le scene erotiche quanto quelle sadiche sono infatti filmate in super8, all'interno dell'istituto, per essere rivendute ad un cliente alla ricerca di emozioni sempre pi\u00f9 forti; non dissimile dallo spettatore-tipo del genere splatter.\nEdizioni in DVD.\nTra le varie edizioni spicca quella pubblicata nel 2002 dalla VIP Entertainment, la casa editrice del produttore Erwin Dietrich, a partire dal negativo originale."}
{"id": "1630922", "revid": "196390", "url": "https://it.wikipedia.org/wiki?curid=1630922", "title": "Collegiata di San Tommaso (Velletri)", "text": ""}
{"id": "1630923", "revid": "6923", "url": "https://it.wikipedia.org/wiki?curid=1630923", "title": "Fotheringhay Castle", "text": "Il castello di Fotheringhay (o Fotheringay) era situato in un villaggio a Fotheringhay a circa 6 km a nord della citt\u00e0 mercantile di Oundle, nel Northamptonshire.\nFu iniziato come una motta castrale normanna a nord del fiume Nene, costruita da Simone I di Senlis, conte di Huntingdon-Northampton intorno al 1100. La prima testimonianza scritta sul castello risale al 1060 ed \u00e8 contenuta in un Domesday Book intitolato \"Fodringeia\".\nNel XIII secolo pass\u00f2 sotto il possesso di Ranolfo di Blondeville, Conte di Chester. Giovanni di Scozia, Conte di Huntingdon divent\u00f2 Conte di Chester nel 1232 grazie ad una parentela con Ranolfo, che era il fratello di sua madre. Mor\u00ec nel 1237 e il titolo di Chester fu comprato alla sorella di Ranolfo da Enrico III d'Inghilterra, che lo don\u00f2 a suo figlio Edoardo. Sia il Castello di Fotheringhay, sia il Castello di Chester furono per breve tempo sotto il controllo di Robert de Ferrers, VI conte di Derby, figlio di Guglielmo di Ferrers, durante la ribellione di quest'ultimo durante il 1264 e 1265.\n\u00c8 famoso per due connessioni con dei reali: Riccardo III d'Inghilterra vi nacque nel 1452 e Maria Stuarda vi fu imprigionata e decapitata nel 1587.\nIl castello cadde in rovina e fu raso al suolo per ordine di Carlo I d'Inghilterra, il nipote di Maria, nel 1627. Adesso c'\u00e8 ben poco da vedere a parte le fondamenta e le mura.\nUn primo resoconto manuale sull'esecuzione di Maria regina di Scozia fu scritto da Pierre de Bourdeille; fu stampato nel 1665 e fu usata la grafia \"Fotheringay\" invece di \"Fotheringhay\". Questo forse spiega perch\u00e9 Sandy Denny ha usato questa grafia per il suo gruppo, i Fotheringay."}
{"id": "1630936", "revid": "1873017", "url": "https://it.wikipedia.org/wiki?curid=1630936", "title": "Trump Building", "text": "40 Wall Street \u00e8 l'indirizzo di un grattacielo di 70 piani alto 282,5 m originariamente noto come La Banca di Manhattan. Pi\u00f9 tardi venne rinominato Trump Building divenendo noto a tutti anche per l'indirizzo. L'edificio, situato tra Nassau Street e William Street, \u00e8 stato completato nel 1930, dopo solo 11 mesi di costruzione e fu il grattacielo pi\u00f9 alto del mondo subito dopo il completamento. Progettato in parallelo con il Chrysler Building, doveva superare quest'ultima costruzione per altezza ma in realt\u00e0 il progetto del Chrysler Building prevedeva un espediente da realizzare all'ultimo momento, e cio\u00e8 la costruzione di una grandiosa guglia che permise di superare la banca di Manhattan. \nLa sera del 20 maggio 1946, ci fu un grave incidente aereo che coinvolse un Bechcraft Model 18."}
{"id": "1630942", "revid": "62004", "url": "https://it.wikipedia.org/wiki?curid=1630942", "title": "Daniele Righi", "text": "Carriera.\nComincia a gareggiare in bicicletta all'et\u00e0 di 8 anni, tra i Giovanissimi, e dopo una lunga esperienza nelle categorie giovanili nel 1995 passa tra i Dilettanti con il team Cuoio e Pelli di Santa Croce sull'Arno.\nCon i Dilettanti si mette in luce soprattutto nel 1998, quando, vestendo la divisa del GS Maltinti Lampadari-Solgomma, vince tre gare e indossa la maglia rosa (chiuder\u00e0 nono) al Giro Baby.\nDopo alcuni mesi di stage con la Mobilvetta-Northwave, passa professionista nella stagione 2000 con la Alexia Alluminio di Giuseppe Petito.\nNel 2002, tra le file della Index-Alexia, contribuisce come gregario alla vittoria di Paolo Savoldelli al Giro d'Italia; l'anno dopo si trasferisce alla Lampre, la squadra diretta da Giuseppe Saronni, e nel 2004, oltre al terzo posto al Gran Premio Miguel Indurain, si aggiudica il Trofeo Fuga Piaggio al Giro d'Italia, risultando l'atleta con pi\u00f9 chilometri di fuga all'attivo in quell'edizione della \"Corsa Rosa\".\nDal 2005 al 2009 prende quindi il via al Tour de France per cinque edizioni consecutive: nel 2005 e nel 2007 ottiene un ottavo posto di tappa, mentre nel 2009 \u00e8 sesto nella frazione di Besan\u00e7on; questi risultati sempre al termine di lunghe fughe.\nConclude la carriera al termine della stagione 2012, la sua decima consecutiva in maglia Lampre. In tredici anni da \"pro\" non ha mai ottenuto vittorie in carriera, eccetto i successi, entrambi con la Lampre, in due cronometro a squadre, uno alla Settimana Internazionale di Coppi e Bartali 2003 e uno al Tour de Pologne 2007.\nDopo il ritiro svolge per cinque stagioni, dal 2014 al 2018, il ruolo di direttore sportivo alla Lampre/UAE Emirates."}
{"id": "1630944", "revid": "380654", "url": "https://it.wikipedia.org/wiki?curid=1630944", "title": "Ted DiBiase", "text": "Nel corso della sua carriera ha vinto trenta titoli ma \u00e8 ricordato dal grande pubblico soprattutto per i suoi trascorsi nella World Wrestling Federation, dove era noto con il soprannome \"The Million Dollar Man\" Tra i vari riconoscimenti DiBiase \u00e8 stato il primo detentore del WWF North American Championship, oltre ad aver vinto per tre volte il WWF Tag Team Championship (con Irwin R. Schyster) e il \"King of the Ring 1988\". Ha anche creato un suo titolo, il Million Dollar Championship.\nDiBiase era inoltre noto per i suoi promo heel d'avanguardia, che spesso si concludevano con la sua caratteristica risata malvagia, ed \u00e8 stato descritto dalla WWE come il cattivo pi\u00f9 disprezzato della federazione durante la fine degli anni ottanta.\nHa detenuto il WWF World Heavyweight Championship nel 1988, dopo averlo acquistato da Andr\u00e9 the Giant, ma questo regno non \u00e8 stato riconosciuto ufficialmente dalla WWE. Nonostante ci\u00f2 DiBiase ha lottato in vari main event dei pay-per-view della compagnia, tra cui quello di \"WrestleMania IV\" e della prima edizione di \"SummerSlam\" nel 1988.\nCitato come uno dei migliori wrestler tecnici della storia, \u00e8 stato inserito nella WWE Hall of Fame nel 2010 dai suoi figli, Ted e Brett.\nPrimi anni.\nDiBiase \u00e8 figlio della lottatrice Helen Hild e il figlio adottivo del wrestler \"Iron\" Mike DiBiase. Il suo patrigno mor\u00ec sul ring a causa di un attacco di cuore durante un match quando Ted aveva solo quindici anni. Il sette volte campione mondiale NWA Harley Race corse sul ring e cerc\u00f2 di rianimarlo praticandogli un massaggio cardiaco, ma non fu in grado di salvare la vita di Mike DiBiase. Come conseguenza della disgrazia, la madre di Ted cadde vittima della depressione e dell'alcolismo, cos\u00ec egli fu portato a Willcox, in Arizona per vivere con i nonni. Si diplom\u00f2 alla Willcox High School e inizi\u00f2 a frequentare la West Texas State University. Poco tempo dopo, per\u00f2, lasci\u00f2 gli studi per intraprendere la carriera di wrestler professionista.\nCarriera.\nMid-South Wrestling (1975\u20131979).\nTed DiBiase fu allenato da Dory Funk Jr. e Terry Funk. Fece il suo debutto nel giugno del 1975 nella Mid-South Wrestling dove combatt\u00e9 per quattro anni.\nWorld Wrestling Federation (1979).\nNel 1979, per un breve periodo, lavor\u00f2 nell'allora giovane federazione di Vince McMahon, la World Wrestling Federation. Divent\u00f2 il primo North American Champion (titolo destinato, comunque, a sparire ben presto). Il 19 giugno 1979 perse il titolo in un match contro Pat Patterson, che unific\u00f2 la cintura con il South American Champion, diventando il primo WWF Intercontinental Champion.\nNWA, Mid-South Wrestling e All Japan Pro Wrestling (1980-1987).\nDiBiase lavor\u00f2 anche in varie federazioni locali della Georgia dove combatt\u00e9 spesso in coppia con Tommy \"Wildfire\" Rich.\nNei primi anni ottanta, disput\u00f2 match con svariati wrestler di spicco come Dick Murdoch, Ric Flair, i Fabulous Freebirds, Jim Duggan, One Man Gang, e Junkyard Dog. Vinse anche numerosi titoli e fece frequenti viaggi in Giappone per combattere nella All Japan Pro Wrestling. Tipicamente, i suoi incontri si concludevano con l'utilizzo di un guanto nero \"appesantito\", che tirava fuori dal costume per mettere K.O. gli avversari mentre l'arbitro era distratto.\nNel 1987, mentre era sotto contratto con la National Wrestling Alliance dopo che la UWF era stata acquisita da Jim Crockett Jr., ricevette un'offerta dalla WWF.\nRitorno in WWF.\nThe Million Dollar Man (1987\u20131991).\nNella WWF, inizi\u00f2 ad utilizzare la gimmick del \"Million Dollar Man\", un miliardario arrogante, con una cintura d'oro con il simbolo del dollaro disegnato in brillanti che lui stesso chiamava \"Million Dollar Belt\" (cintura da un milione di dollari). Si portava dietro una guardia del corpo di nome Virgil, che lo assisteva anche a bordo ring durante gli incontri. Come tratto distintivo, alla fine degli incontri vittoriosi, era solito infilare un pugno di banconote in bocca all'esanime avversario in segno di sfregio. DiBiase coni\u00f2 la frase \"Everybody has a price\" (Tutti hanno un prezzo) che presto divenne il suo motto caratteristico. Viaggiava esclusivamente in limousine, e sembrava non dare importanza ai soldi dando, per esempio, 100 dollari di mancia per l'acquisto di un pacchetto di chewing gum. Altre volte, invitava dei fan a eseguire pratiche umilianti - come baciargli i piedi - in cambio di denaro.\nLa sua prima storyline di rilievo arriv\u00f2 a fine 1987 in una puntata di \"Superstars of Wrestling\", dove annunci\u00f2 il suo piano di comprare il WWF Championship, allora detenuto da Hulk Hogan. Hogan rifiut\u00f2 e disse che DiBiase avrebbe dovuto sconfiggerlo sul ring se voleva il titolo. Hogan ebbe sempre la meglio in numerosi incontri, e un frustrato DiBiase approcci\u00f2 Andr\u00e9 the Giant chiedendogli di vincere la cintura per lui. Il 5 febbraio 1988, Andr\u00e9 sconfisse Hogan in circostanze dubbie e vinse il titolo. L'arbitro Dave Hebner era stato trattenuto nel backstage e rimpiazzato con un arbitro pagato da DiBiase (il fratello gemello di Dave, Earl). Subito dopo, Andre annunci\u00f2 che avrebbe ceduto il titolo appena vinto a DiBiase. La WWF rifiut\u00f2 di riconoscere il cambio di titolo e non riconobbe mai DiBiase come il campione legittimo e dichiar\u00f2 il titolo vacante.\nA \"WrestleMania IV\" fu indetto un torneo per proclamare il nuovo WWF Champion. DiBiase sconfisse \"Hacksaw\" Jim Duggan nel primo round e Don Muraco nei quarti di finale prima di accedere direttamente alla finale grazie alla doppia squalifica di Hogan e Andr\u00e8 nell'incontro che li vedeva contrapposti. DiBiase venne infine sconfitto da \"Macho Man\" Randy Savage nella finale del torneo. Dopo ripetute interferenze da parte di Andre the Giant, Hulk Hogan interfer\u00ec a sua volta nell'incontro favorendo la vittoria di Savage che divenne campione del mondo. DiBiase continu\u00f2 a scontrarsi con Savage per tutta l'estate del 1988, la loro rivalit\u00e0 culmin\u00f2 in un tag team match che vedeva DiBiase e Andr\u00e9 the Giant contro Hogan e Savage durante la prima edizione di \"SummerSlam\" (1988). Hogan schien\u00f2 DiBiase e vinse l'incontro. Successivamente sconfisse Brutus Beefcake, Ken Patera, Ron Bass e infine Randy Savage per aggiudicarsi l' edizione 1988 del King of the Ring tournament, ottenendo cos\u00ec il primo successo in WWF.\nPoco tempo dopo sconfisse The Blue Blazer durante la puntata dell'11 marzo di \"Saturday Night's Main Event\" e dopo l'incontro, introdusse al pubblico la Million Dollar Championship, la sua personale cintura da campione non riconosciuta ufficialmente dalla WWF. Cre\u00f2 la cintura perch\u00e9 non era stato in grado di comprarla o di strapparla dalle mani di Hulk Hogan.\nAlla \"Royal Rumble 1989\" compr\u00f2 l'entrata numero 30 (l'ultima) da \"The African Dream\" Akeem in modo da assicurarsi la vittoria. Big John Studd e DiBiase rimasero gli ultimi due partecipanti alla competizione. DiBiase offr\u00ec denaro a Studd per far s\u00ec che si autoeliminasse, ma questi rifiut\u00f2 e anzi elimin\u00f2 lo stesso Ted, vincendo il match di quell'anno. Nel 1990 invece, batt\u00e9 il record di permanenza nel ring durante la Royal Rumble, resistendo per 45 minuti dopo che era entrato come primo lottatore, prima di essere eliminato da The Ultimate Warrior. In seguito ebbe una rivalit\u00e0 con Jake Roberts per il Million Dollar Championship, che si concluse a WrestleMania VI dove egli conserv\u00f2 la cintura battendo Roberts per count-out.\nA \"SummerSlam 1990\", si assicur\u00f2 i servizi di Sapphire, che era la manager di Dusty Rhodes dell'epoca. Questo port\u00f2 ad uno scontro tra Rhodes e DiBiase che si protrasse dalla fine del 1990 all'inizio del 1991. Nell'edizione del 30 ottobre di \"Saturday Night's Main Event\", DiBiase attacc\u00f2 il figlio di Dusty, Dustin durante un incontro tra Rhodes e Randy Savage. DiBiase e Dusty capitanarono i loro rispettivi team durante le \"Survivor Series 1990\", dove il membro misterioso della squadra di DiBiase, si rivel\u00f2 essere il debuttante The Undertaker. Alla \"Royal Rumble1 991\", DiBiase e Virgil sconfissero Dusty e Dustin Rhodes in un tag team match. Dopo l'incontro, DiBiase ordin\u00f2 a Virgil di mettergli la Million Dollar Championship belt attorno alla vita. Virgil si rifiut\u00f2 di eseguire gli ordini e colp\u00ec DiBiase con la stessa cintura divenendo un face. A \"WrestleMania VII\", perse contro Virgil per count-out. Perso Virgil, DiBiase prese come manager/valletta Sensational Sherri.\nDiBiase perse il Million Dollar Championship quando la cedette a Virgil in un incontro con in palio la stessa a \"SummerSlam 1991\". Poco dopo per\u00f2, riconquist\u00f2 il possesso della cintura grazie all'aiuto di Repo Man. Alla \"Royal Rumble 1992\" entra per secondo, ma fu eliminato dopo pochi minuti da British Bulldog.\nMoney Inc. e ritiro (1992\u20131993).\nTed DiBiase form\u00f2 ufficialmente un tag team di successo, chiamato Money Inc., con Irwin R. Schyster e con il manager Jimmy Hart. I due vinsero il WWF Tag Team Championship per ben tre volte tra il febbraio 1992 e il giugno 1993. Il loro primo regno da campioni inizi\u00f2 il 7 febbraio 1992 quando sconfissero la Legion of Doom. I Money Incorporated ebbero poi una faida con i mastodontici Natural Disasters (Earthquake e Typhoon). Difesero le cinture contro di loro a \"WrestleMania VIII\" perdendo il match, ma solo per count-out, mantenendo cos\u00ec i titoli di campioni. Al contrario, il 20 giugno persero i titoli venendo ancora sconfitti per mano dei Natural Disasters.\nDiBiase e IRS vennero poi sconfitti a SummerSlam contro i Legion of Doom, ma riconquistarono le cinture nella puntata del 13 ottobre di \"Wrestling Challenge\" battendo i Natural Disasters. Questo passaggio di titolo fu la causa di una rivalit\u00e0 con i Nasty Boys, che erano precedentemente stati nominati sfidanti ufficiali ai titoli. L'8 novembre difesero le cinture dall'assalto degli \"Ultimate Maniacs\" (Ultimate Warrior e Randy Savage). DiBiase e IRS persero il match, sempre per count-out, e riuscirono ancora una volta a conservare i titoli.\nSuccessivamente, DiBiase e IRS furono coinvolti in una storyline di rilievo con il rientrante (da un infortunio) Brutus Beefcake. DiBiase combatt\u00e9 contro Beefcake in una delle prime puntate di \"Monday Night Raw\". Dopodich\u00e9 DiBiase &amp; IRS attaccarono selvaggiamente Beefcake dopo il match colpendogli ripetutamente il viso (Beefcake aveva subito un intervento di plastica facciale per riparare i danni di un incidente di surf). I Money Inc. si accanirono anche contro il loro stesso manager Jimmy Hart, che era rimasto disgustato dalle loro azioni. Il miglior amico di Beefcake, l'ex WWF Champion Hulk Hogan, venne in aiuto di Brutus e sfid\u00f2 i Money Inc. ad un match di coppia a WrestleMania IX. DiBiase e IRS mantennero i loro titoli di campioni di coppia, quando Hogan utilizz\u00f2 la maschera protettiva di Beefcake come arma contro di loro, facendosi cos\u00ec squalificare. Qualche tempo dopo, si scontrarono con gli Steiner Brothers (Rick e Scott), che erano da poco approdati in WWF dalla rivale WCW.\nDiBiase e IRS furono sconfitti dagli Steiners per il WWF Tag Team Title nell'edizione del 14 giugno di \"Raw\". Riconquistarono i titoli il 16 giugno, ma li ripersero definitivamente solo tre giorni dopo cedendoli nuovamente agli Steiners. Nel frattempo iniziarono una faida contro Razor Ramon, vittima di prese in giro dei Money Inc. per aver perso contro un debuttante (1-2-3 Kid). DiBiase propose al Bad Guy di essere ingaggiato come guardia del corpo, data la sua incompetenza sul ring. Razor ovviamente non accett\u00f2 e mostr\u00f2 il suo disappunto cacciando DiBiase e Shyster fuori dal ring nel corso di un'intervista ai due. Imminente lo scontro a SummerSlam, dove Razor ebbe la meglio sul Milion Dollar Man. Questa fu l'ultima apparizione di DiBiase in WWF. Dopo pochi mesi passati in Giappone, DiBiase annunci\u00f2 il suo ritiro dal mondo del wrestling a causa dei numerosi infortuni accumulati in carriera.\nLeader della Million Dollar Corporation (1994\u20131996).\nDiBiase ritorn\u00f2 nella WWF alla Royal Rumble del 1994 in veste di commentatore TV. Inizi\u00f2 a lavorare continuativamente come commentatore fisso e manager per la WWF. Pi\u00f9 avanti, \"selezion\u00f2\" i servigi di molti wrestler per la sua Million Dollar Corporation, che all'epoca includeva Irwin R. Schyster, Bam Bam Bigelow, Nikolai Volkoff, Kama, King Kong Bundy, Sycho Sid, 1-2-3 Kid, e per un breve periodo, anche Tatanka. DiBiase dichiar\u00f2 inoltre di reputarsi il vero scopritore di The Undertaker, il primo ad averlo portato in WWF facendolo debuttare nella sua squadra alle Survivors Series del 1990. Afferm\u00f2 anche che, come lo aveva portato una volta, l'avrebbe fatto ritornare, e present\u00f2 un nuovo Undertaker assoggettato sotto il suo completo controllo (questo Undertaker si riveler\u00e0 un falso, interpretato da Brian Lee e verr\u00e0 successivamente sconfitto dal vero Undertaker a SummerSlam 1994. Per tutto il 1995, inizi\u00f2 una rivalit\u00e0 con il becchino, che batt\u00e9 uno alla volta tutti i membri della Million Dollar Corporation. A Wrestlemania XI fu licenziato anche Bam Bam Bigelow, causa una lunga serie di sconfitte imbarazzanti del lottatore, di cui l'ultima contro Lawrence Taylor, giocatore di football americano in un incontro che fu il main event di WrestleMania XI.\nCome manager, DiBiase introdusse anche The Ringmaster, che sarebbe poi diventato Stone Cold Steve Austin, nella WWF nel dicembre 1995. Austin divent\u00f2 Million Dollar Champion e inizi\u00f2 a portare la cintura originale di DiBiase. L'ultima apparizione di DiBiase nella WWF avvenne a nel 1996, dove, nella storyline, fu costretto a lasciare la federazione dopo che Steve Austin aveva perso contro Savio Vega. In realt\u00e0, lasci\u00f2 la WWF per accasarsi nella federazione concorrente World Championship Wrestling.\nWorld Championship Wrestling (1996\u20131999).\nNella WCW divenne il quarto membro dell'nWo (insieme a Scott Hall, Kevin Nash e all'ex nemico Hollywood Hogan). Dichiarava di voler finanziare il gruppo (giocando sulla sua precedente gimmick di \"Million Dollar Man\" che la WCW non aveva i diritti per utilizzare). Venne definito \"Trillionaire Ted\" (in riferimento a \"Billionaire Ted\" soprannome di Ted Turner). Meno di un anno dopo, lasci\u00f2 l'nWo per schierarsi dalla parte dei face facendo da manager agli Steiner Brothers nella lotta contro l'nWo, fino a quando Scott Steiner divent\u00f2 un heel e si un\u00ec al gruppo rivale. DiBiase poi \u00e8 diventato un road agent per la compagnia che ha lasciato del tutto quando il suo contratto \u00e8 scaduto alla fine del 1999.\nDopo aver lasciato la WCW e il mondo del wrestling per impegnarsi nel sociale, divenne parte di un gruppo religioso (i Ministri di Davide) e direttore di una fondazione a tutela dei minori (la Sunshine Foundation).\nRitorno in WWE.\nRuoli di backstage (2004-2008).\nNell'aprile del 2005 venne assunto come consulente creativo e road agent per \"SmackDown\" della WWE. Il 3 ottobre 2005, a \"WWE Homecoming\", DiBiase \u00e8 apparso insieme ad altre leggende WWE durante una cerimonia speciale. Capeggi\u00f2 anche l'attacco contro Rob Conway, che era venuto a bordo ring per insultare le leggende.\nApparizioni sporadiche (2009-presente).\nNel corso della puntata di \"Raw\" del 6 luglio 2009, DiBiase fece il General Manager per la serata.\nNella puntata di \"Raw\" dell'8 febbraio 2010 \u00e8 stato annunciato come il primo introdotto nella WWE Hall of Fame del 2010.\nDiBiase \u00e8 stato operato al collo per via di un disturbo che durava da anni. Nel 2011 ha introdotto nella Hall of Fame il suo ex rivale Jim Duggan.\nVita privata.\nDiBiase \u00e8 un cristiano rinato e svolge attivamente il ruolo di Pastore. Grazie al suo aiuto, anche il wrestler Steve Borden \u00e8 diventato un cristiano rinato.\nTutti e tre i suoi figli, Brett, Mike II e Ted Jr. sono wrestler; quest'ultimo \u00e8 stato FCW Southern Heavyweight Champion e WWE Tag Team Champion insieme a Cody Rhodes.\nTed DiBiase \u00e8 anche apparso nel film del 1978 di Sylvester Stallone intitolato \"Taverna Paradiso\"."}
{"id": "1630947", "revid": "1632387", "url": "https://it.wikipedia.org/wiki?curid=1630947", "title": "Alveo comune nocerino", "text": "L'Alveo Comune Nocerino \u00e8 un canale artificiale tributario del fiume Sarno ed ha origine nel comune di Nocera Inferiore, dove raccoglie le acque dei torrenti Cavaiola e Solofrana.\nCreazione del canale.\nL'Agro nocerino ha tre gole principali, attraverso le quali comunica coi territori pi\u00f9 elevati che lo circondano: una si apre verso Cava de' Tirreni, un'altra verso Pecorari (Nocera Superiore) e la terza verso Codola (Castel San Giorgio).\nAttraverso queste tre gole scorrevano tre principali torrenti che portavano acqua a valle nei periodi delle piogge: il Cavaiola, il Citola e il Solofrana.\nAlla fine del '600, lo sfruttamento dei terreni demaniali delle montagne di Cava e di Monte Albino erano divenuto l'unica risorsa per molte famiglie povere. L'intensificazione dello sfruttamento determin\u00f2 effetti negativi sugli aspetti idrogeologici: minor contenimento delle acque, maggiore erosione, pi\u00f9 frane e, quindi, maggiori quantit\u00e0 di materiale trasportato a valle. Si produssero dunque alluvioni che producevano danni sempre maggiori alle persone, alle case ed ai terreni coltivati.\nNel 1751, in seguito ad un'ennesima alluvione, venne inviato a Nocera un ufficiale del genio militare, il colonnello Alcovier, col compito di osservare i danni, riferire e proporre i rimedi. Il colonnello propose lo scavo di un alveo artificiale che, dalle \"Camerelle\" (Nocera Superiore), passando attraverso la Collina del Parco (Nocera Inferiore), incanalasse le acque nel fiume Sarno.\nNel 1803 la Soprintendenza dei ponti e delle strade, diretta dal marchese della Valva, da poco istituita e incaricata dal re Ferdinando IV di occuparsi nuovamente del problema, produsse un progetto ad opera dei regi ingegneri Matteo D'Amato e Nicola Leandro. I lavori furono iniziati nel luglio dello stesso anno e le acque dei tre torrenti Cavaiola, Citola e Solofrana furono incanalate in un alveo che passava ai piedi della collina di Nocera e si immetteva nel Rio San Mauro, un piccolo fiume tributario del Sarno.\nLa creazione di questo primo alveo non risolse tuttavia il problema: gli allagamenti si spostarono infatti pi\u00f9 a valle, nella localit\u00e0 di \"Termine Bianco\", al confine tra i territori di Pagani e di San Marzano sul Sarno, suscitando le proteste dei sindaci di San Marzano all'intendente della provincia. Nel 1814 venne creata una commissione mista, costituita da funzionari e tecnici dei ministeri della guerra, delle finanze e degli interni, che propose una serie di interventi.\nNel 1846, la Direzione generale dei ponti e delle strade incaric\u00f2 di un nuovo progetto l'ingegner Antonio Maiuri: il 16 febbraio 1847 fu consegnata una corposa relazione, nella quale venivano evidenziati i difetti dell'opera precedente e si proponevano quattro possibili tracciati per un nuovo canale. Una vertenza legale intentanta dal proprietario del mulino di San Marzano contro lo Stato per i danni causati al mulino dal canale allora esistente fece ritardare i lavori: il Ministero dei lavori pubblici incaric\u00f2 il colonnello Clemente Fonseca del Genio militare di effettuare indagini. Fu lo stesso Genio miliitare, sotto la guida del colonnello Fonseca, ad eseguire i lavori previsti dall'ingegner Maiuri, consegnati con un verbale datato al 10 settembre del 1857 alla Direzione dei ponti e delle strade."}
{"id": "1630948", "revid": "125109745", "url": "https://it.wikipedia.org/wiki?curid=1630948", "title": "I treni di Tozeur/Le biciclette di Forl\u00ec", "text": "I treni di Tozeur/Le biciclette di Forl\u00ec \u00e8 un singolo di Alice e Franco Battiato, pubblicato in Italia nel 1984 dalla EMI.\nLa canzone \"I treni di Tozeur\" si \u00e8 classificata 5\u00aa all'Eurovision Song Contest 1984.\nDescrizione.\nLa cittadina tunisina di Tozeur, una delle prime oasi nel deserto dopo Douz, \u00e8 circondata da un lago salato, presso cui si verifica il fenomeno della fata morgana, che porta i viandanti a vedere miraggi. Se un tempo si credeva di scorgere carovane all'orizzonte, oggi quei miraggi sono sostituiti da treni.\n\"I treni di Tozeur\", cantata in duo da Alice e Battiato, rappresent\u00f2 l'Italia all'Eurofestival 1984, raggiungendo il quinto posto con 70 punti. Nelle votazioni ricevette dodici punti da Spagna e Finlandia. Sul finale del brano il coro canta in tedesco un frammento del testo de \"Il flauto magico\" di Mozart, \u00ab\"Doch wir wollen ihn dir zeigen, und du wirst\"\u00bb, ripreso dall'Atto II, Scena 27. La canzone appare inoltre nella colonna sonora del film di Nanni Moretti \"La messa \u00e8 finita\" del 1985.\n\"Le biciclette di Forl\u00ec\" \u00e8 invece un brano strumentale composto da Alice. Il titolo ironico fa riferimento alla citt\u00e0 natale della cantautrice.\nIl disco raggiunse il 20\u00ba posto tra i singoli pi\u00f9 venduti del 1984 in Italia. Venne ristampato in formato 7\" nell'ambito del Record Store Day 2014.\nVideo musicale.\nIl videoclip de \"I treni di Tozeur\" \u00e8 stato diretto da Renzo Martinelli e girato in alcune localit\u00e0 della Brianza: figurano la stazione di Castellazzo, il santuario della Madonna del Bosco a Spino d'Adda e la cascina Ca' Grande di Zibido San Giacomo. Il treno completo \u00e8 ancora tutt'oggi esistente (2022), ed \u00e8 di propriet\u00e0 di Ferrovie Nord Milano, talvolta effettua viaggi storici rievocativi sulle linee nei dintorni di Milano.\nAltre versioni.\n\"I treni di Tozeur\" fu inserito come prima traccia nell'edizione olandese dell'album \"Falsi allarmi\" di Alice, uscito nel 1984 su vinile. Venne pubblicato su CD solo nel 2005 all'interno della raccolta \"Alice Studio Collection\". Negli anni i due cantanti hanno registrato alcune versioni soliste.\nBattiato la inser\u00ec nel suo album \"Mondi lontanissimi\" del 1985 e, con lo stesso arrangiamento, la incise in inglese e in spagnolo rispettivamente per le raccolte \"Echoes of Sufi Dances\" ed \"Ecos de danzas sufi\". In \"Los trenes de Tozeur\" e nella versione inclusa nella raccolta italiana \"Battiato\" del 1986 c'\u00e8 una piccola differenza di missaggio: il coro finale canta per due volte la citazione da \"Il flauto magico\" di Mozart.\nAlice invece registr\u00f2 due versioni con arrangiamenti molto diversi negli album \"Elisir\" del 1987 e \"Personal Juke Box\" del 2000.\nI due ne registrarono insieme una nuova versione nell'album dal vivo \"Del suo veloce volo\" del 2013."}
{"id": "1630953", "revid": "599013", "url": "https://it.wikipedia.org/wiki?curid=1630953", "title": "Mestore", "text": ""}
{"id": "1630955", "revid": "287204", "url": "https://it.wikipedia.org/wiki?curid=1630955", "title": "Tuba City", "text": "Tuba City (in navajo: \"\") \u00e8 un census-designated place (CDP) degli Stati Uniti d'America della contea di Coconino nello Stato dell'Arizona. La popolazione era di 8.611 abitanti al censimento del 2010. Si trova sulle terre dei Navajo. \u00c8 la pi\u00f9 grande comunit\u00e0 della Riserva Navajo, leggermente pi\u00f9 grande di Shiprock, Nuovo Messico, ed \u00e8 il quartier generale dell'Agenzia Navajo Occidentale. La citt\u00e0 Hopi di Moenkopi si trova direttamente a sud-est.\nIl nome della citt\u00e0 onora Tuba, un capo Hopi di Oraibi che si convert\u00ec al mormonismo. Il nome in navajo di Tuba City, \"\", si traduce in \"acque aggrovigliate\", che probabilmente si riferiscono alle numerose sorgenti sotterranee che sono la fonte di numerosi serbatoi.\nTuba City si trova all'interno del Deserto Dipinto vicino al confine occidentale della Riserva Navajo. La citt\u00e0 si trova sulla U.S. Route 160, vicino all'incrocio con l'Arizona State Route 264. Tuba City si trova circa dall'ingresso orientale del Grand Canyon National Park. La maggior parte degli abitanti di Tuba City sono Navajo, con una piccola minoranza Hopi. Si trova all'interno dell'Arizona's 1st Congressional District, attualmente rappresentato da Tom O'Halleran.\nGeografia fisica.\nTuba City \u00e8 situata a (36.129044, -111.238718).\nSecondo lo United States Census Bureau, la citt\u00e0 ha una superficie totale di 23,24 km\u00b2, dei quali 23,24\u00a0km\u00b2 di territorio e 0\u00a0km\u00b2 di acque interne (0% del totale).\nStoria.\nLa storia scritta della citt\u00e0 risale a pi\u00f9 di 200 anni. Quando Padre Francisco Garc\u00e9s visit\u00f2 la zona nel 1776, scrisse che gli indiani coltivavano colture. La citt\u00e0 prese il nome da Tuuvi, un capo Hopi. Il capo Tuuvi si convert\u00ec al mormonismo intorno al 1870 e invit\u00f2 i mormoni a stabilirsi vicino a Moenkopi.\nTuba City fu fondata dai mormoni nel 1872. Tuba City attir\u00f2 gli abitanti Hopi, Navajo e Paiute nell'area a causa delle sue sorgenti naturali. Nel 1956, Tuba City divenne una \"boomtown\" dell'uranio, come ufficio regionale per la Rare Metals Corporation e la Atomic Energy Commission. Il mulino chiuse nel 1966 e il recupero del mulino e dei cumuli di sterili fu completato nel 1990.\nSociet\u00e0.\nEvoluzione demografica.\nSecondo il censimento del 2010, la popolazione era di 8.611 abitanti.\nEtnie e minoranze straniere.\nSecondo il censimento del 2010, la composizione etnica del CDP era formata dal 4,35% di bianchi, lo 0,31% di afroamericani, il 92,38% di nativi americani, lo 0,8% di asiatici, lo 0,03% di oceanici, lo 0,37% di altre razze, e l'1,74% di due o pi\u00f9 etnie. Ispanici o latinos di qualunque razza erano il 3,33% della popolazione."}
{"id": "1630956", "revid": "125756386", "url": "https://it.wikipedia.org/wiki?curid=1630956", "title": "John Badham", "text": "Biografia.\nNato in Inghilterra, ma trasferitosi a 5 mesi con la famiglia nello stato dell'Alabama negli Stati Uniti d'America, si \u00e8 fatto conoscere come regista de \"La febbre del sabato sera\" del 1977, con John Travolta.\nIn seguito dirige numerosi film negli anni ottanta e novanta fra i quali si possono ricordare i film di fantascienza \"Wargames - Giochi di guerra\" e \"Corto circuito\" oltre alle commedie d'azione come \"Sorveglianza... speciale\" e \"Due nel mirino.\"\nNel 1995 dirige Johnny Depp e Christopher Walken in \"Minuti contati.\"\nIl suoi ultimi film per il grande schermo sono stati \"Incognito\" del 1997 e \"Un killer per Lucinda\" del 2002; da quel momento ha lavorato molto per la televisione, sia dirigendo film TV che episodi di serie televisive: nel biennio 2006/2007 ha diretto anche due episodi della serie TV di grande successo \"Heroes\".\nVita privata.\nJohn Badham \u00e8 il fratello maggiore di Mary Badham (nata nel 1952), che per il suo ruolo della bambina Jean Louise \"Scout\" Finch ha ottenuto una candidatura all'Oscar nel 1963 come miglior attrice non protagonista per \"Il buio oltre la siepe\" (\"To Kill a Mockingbird\")."}
{"id": "1630957", "revid": "34392", "url": "https://it.wikipedia.org/wiki?curid=1630957", "title": "Segni zodiacali", "text": ""}
{"id": "1630967", "revid": "1310927", "url": "https://it.wikipedia.org/wiki?curid=1630967", "title": "Moadon Kaduregel Ironi Kiryat Shmona", "text": "Il Moadon Kaduregel Ironi Kiryat Shmona (), noto come Ironi Kiryat Shmona, \u00e8 una societ\u00e0 calcistica israeliana con sede nella citt\u00e0 di Kiryat Shmona, militante nella \"Ligat ha'Al\", la massima serie del campionato israeliano di calcio.\nFino al 2012, il club ha avuto il nome ufficiale di \"Hapoel Ironi Ituran Kiryat Shmona\".\nStoria.\nFondazione.\nIl club \u00e8 nato nel 2000 dalla fusione dei preesistenti club cittadini dell'Hapoel Kiryat Shmona e del Maccabi Kiryat Shmona, ambedue militanti nelle serie minori del campionato. Patrocinatore dell'operazione \u00e8 l'uomo d'affari israeliano Izzy Sheratzky, presidente della societ\u00e0 israeliana Ituran (operante nel settore dei navigatori GPS), nell'ambito di copiosi investimenti finalizzati a migliorare la qualit\u00e0 della vita degli abitanti di Kiryat Shmona. Quest'ultima citt\u00e0, obiettivo di migliaia di razzi sparati annualmente da Hezbollah dai territori oltre il vicino confine con il Libano, aveva infatti subito l'esodo di buona parte della popolazione, con conseguente chiusura di molte imprese e riduzione dei servizi pubblici per i residenti.\nI primi anni e la promozione in Ligat ha'Al.\nIscritto al Girone settentrionale della \"Liga Alef\" (la quarta divisione del campionato israeliano), l'Ironi ottiene il primo posto, guadagnando subito la promozione in \"Liga Artzit\". Al termine della stagione 2002-2003 giunge una nuova promozione, grazie al secondo posto che consente all'Ironi il passaggio in \"Liga Leumit\".\nL'anno dopo, l'Ironi sfiora la promozione in \"Ligat ha'Al\", giungendo terzo per peggior differenza reti (di appena tre goal) nei confronti dell'Hapoel Nazareth Illit. Dopo un nuovo terzo posto nella stagione 2005-2006, l'Ironi Kiryat Shmona vince il campionato di Liga Leumit 2006-2007, ottenendo finalmente la promozione in Ligat ha'Al.\nLe prime stagioni nella massima serie.\nIl primo campionato in massima serie si chiude con il terzo posto e una storica qualificazione al primo turno preliminare di Coppa UEFA 2008-2009.\nNella successiva stagione, tuttavia, l'Ironi non riesce a mantenere il buon livello mostrato l'anno precedente. Nonostante il beneaugurante esordio europeo, con il passaggio del primo turno preliminare contro i montenegrini del Mogren (1-1 in casa e 0-3 a Budua), l'Ironi viene eliminato nel secondo turno preliminare dai bulgari del Liteks Love\u010d, capaci di vincere in Israele per 2-1, dopo lo 0-0 dell'andata.\nIn campionato, l'Ironi non \u00e8 in grado di confermarsi nei livelli alti della classifica, concludendo il torneo all'ultimo posto, con retrocessione in Liga Leumit.\nIl ritorno in Ligat ha'Al.\nIl ritorno in Ligat ha'Al \u00e8 immediato, con l'Ironi che vince agevolmente la stagione regolare e i play-off della Liga Leumit 2009-2010.\nNella Ligat ha'Al 2010-2011, l'Ironi giunge quarto al termine della stagione regolare, guadagnando la qualificazione ai play-off. Qui, tuttavia, ottiene solo una vittoria e un pareggio, a fronte di tre sconfitte, concludendo quinto e non riuscendo a qualificarsi ad una competizione europea. Nella stessa stagione, l'Ironi ha, comunque, modo di riscattarsi, vincendo per la prima volta la Coppa Toto Al, battendo in finale il Maccabi Petah Tiqwa per 1-0.\nIl primo titolo nazionale.\nNel campionato 2011-2012, l'Ironi vince la gara d'esordio in casa dell'Hapoel Haifa (0-1), per poi uscire sconfitto in casa (1-3) dal Maccabi Netanya. A partire dalla terza giornata di campionato, tuttavia, l'Ironi inanella una serie di ben 25 risultati utili consecutivi che gli consentono, alla quindicesima giornata, di prendere il comando solitario della classifica e, al termine della stagione regolare, di concludere nettamente al primo posto, con 66 punti (19 vittorie, 9 pareggi e appena 2 sconfitte), la miglior difesa e la miglior differenza reti del campionato, oltre ad un vantaggio di 17 punti sull'Hapoel Tel Aviv, secondo classificato.\nAi play-off, dopo la sconfitta per 1-0 con il Bnei Yehuda, all'Ironi Kiryat Shmona \u00e8 sufficiente lo 0-0 contro l'Hapoel Tel Aviv, ottenuto in casa il 2 aprile 2012, per vincere matematicamente il primo titolo della propria storia, con cinque giornate di anticipo.\nNella stessa stagione, l'Ironi bissa il successo dell'anno precedente in Coppa Toto Al, superando in finale ai rigori l'Hapoel Tel Aviv.\nOrganico.\nRosa 2020-2021.\n\"Aggiornata al 28 agosto 2020.\"\nRosa 2017-2018.\n\"Rosa aggiornata al 3 ottobre 2017\"\nRosa 2014-2015.\n\"Rosa aggiornata al 24 febbraio 2015\""}
{"id": "1630968", "revid": "287204", "url": "https://it.wikipedia.org/wiki?curid=1630968", "title": "Serie A 1958 (pallavolo maschile)", "text": "La Serie A maschile FIPAV 1958 fu la 13\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Ciam Villa d'Oro Modena. La Pallavolo Dalmine si ritir\u00f2 prima dell'inizio del torneo."}
{"id": "1630989", "revid": "1226", "url": "https://it.wikipedia.org/wiki?curid=1630989", "title": "Giardini di Villa Borghese", "text": ""}
{"id": "1630999", "revid": "125583932", "url": "https://it.wikipedia.org/wiki?curid=1630999", "title": "Emilia", "text": "L'Emilia (\"Emeja,\" \"Em\u00e9lia\", \"Em\u00e9gglia\" o \"Emilia\" in emiliano) \u00e8 una regione storica dell'Italia settentrionale, che insieme alla Romagna forma la regione amministrativa Emilia-Romagna.\nPrende il nome dalla Via Emilia, strada fatta costruire dal console romano Emilio Lepido per collegare tra loro le citt\u00e0 di Rimini e Piacenza.\nConfini.\nI confini geografici dell'Emilia sono: a est il torrente Sillaro, che la separa dalla Romagna, a nord il fiume Po, che la divide dalla Lombardia (esclusa la tratta tra Luzzara e Bondeno, confinante a nord con l'Oltrep\u00f2 Mantovano) e dal Veneto, a sud lo spartiacque dell'Appennino Ligure, che fa da confine con la Liguria, e dell'Appennino Tosco-emiliano che fa da confine con la Toscana, e il fiume Reno che la separa, insieme al Sillaro, dalla Romagna; a ovest \u00e8 separata dalla provincia di Pavia, in particolare dal territorio dell'Oltrep\u00f2 Pavese, per\u00f2 linguisticamente emiliano, senza un confine geografico preciso. Ricalcano in buona parte i confini dell'Ottava Regione Augustea.\nAll'interno della regione amministrativa Emilia-Romagna comprende le province di Piacenza, Parma, Reggio Emilia, Modena, Ferrara e Bologna (quest'ultima solo in parte).\nLa diffusione dei dialetti emiliani non coincide con la regione geografica dell'Emilia, questi sono infatti parlati anche in alcune aree contigue:\nStoria.\nL'et\u00e0 antica.\nPur considerata regione storica, prima dell\u2019assetto attuale che la allaccia alla Romagna, l\u2019Emilia non \u00e8 mai stata un\u2019entit\u00e0 amministrativa unitaria ad eccezione dei circa due secoli di esistenza della Regio VIII Aemilia, una delle regioni augustee dell\u2019Impero romano. \nIn epoca pre-romana, le terre a sud del fiume Po sono state nel corso dei secoli occupate da popolazioni diverse: abitanti delle terremare, Liguri, Etruschi e Galli. Se il V secolo a.C. segna l'apogeo della presenza etrusca, dall'inizio del IV secolo i Galli, che scendono da Nord, si irradiano in tutta l'area: i Boi al centro della regione emiliana, i Lingoni nell'area a sud del delta del Po.\nQuesta sovrapposizione diede luogo a forme di cultura composite, di cui un esempio significativo danno le scoperte archeologiche effettuate al monte Bibele, presso Monterenzio (BO) tra il 1972 e il 2010: mentre vari reperti metallici richiamano alle genti galliche, le iscrizioni su vasi offrono la testimonianza della presenza etrusca.\nPoi, l'arrivo dei Romani ha imposto alla zona una nuova configurazione. La conquista romana per\u00f2 non ha estirpato il substrato gallico ma si \u00e8 fuso con esso dando origine alla lingua emiliana tuttora parlata, le cui variet\u00e0 locali sono una sovrapposizione del latino sulle antiche lingue celtiche continentali.\nIn epoca romana l'Emilia fece parte dapprima della provincia della Gallia Cisalpina, e, dopo la riforma Augustea che estese la cittadinanza romana a tutta la penisola italica, della Regio VIII Aemilia, che prendeva il nome dalla Via Aemilia, l'arteria stradale fatta costruire nel 187 a.C. dal console Marco Emilio Lepido. L\u2019unit\u00e0 del distretto, che comprendeva le terre tra il Po, gli Appennini e il mare Adriatico, fu per\u00f2 spezzata gi\u00e0 una prima volta nel 215 d.C., quando la porzione orientale da Ferrara a Rimini fu accorpata alla Flaminia et Picenum (derivante dalla fusione di Ager Gallicus, cio\u00e8 la sezione orientale della Regio VI Umbria, con la Regio V Picenum). A porre le basi per la Regio Flaminia et Picenum (poi ufficializzata con Diocleziano) fu il dislocamento della \"Flotta Imperiale per l'Oriente\" a Ravenna da parte di Augusto, evento che cominci\u00f2 a dare luogo alla formazione di una specifica identit\u00e0 del territorio annonario di diretto supporto alla flotta imperiale. Da tempo tale territorio presentava sue specificit\u00e0 etno-linguistico-culturali (dovute al comune substrato umbro-piceno-senone-romano) e possedeva sue specifiche esigenze logistiche. Ebbe Ravenna come capitale, successivamente sede della corte dell'Impero Romano d'Occidente, poi capitale del Regno ostrogoto. Una seconda frattura dell'Aemilia si ebbe nel 275 d.C. con l\u2019accorpamento delle sue aree occidentali alla Regio IX Liguria, che comprendeva anche territori delle attuali Piemonte e Lombardia.\nIl Medioevo.\nSia queste che le successive vicende storiche non fecero altro che accentuare maggiormente queste peculiarit\u00e0 e la \"Regio Flaminia\" vide assumere una chiara specifica identit\u00e0 rispetto all\"'Aemilia\". Infatti dall'arrivo dei Longobardi nella Pianura Padana fino al 1859, l'Emilia divenne parte integrante della \"Longobardia\". Al contrario si diffuse il termine \"Romagna\" per indicare i territori rimasti sotto il controllo dell'Esarcato Bizantino, che aveva sede a Ravenna. I confini tra le due entit\u00e0 politiche tuttavia furono per lungo tempo indefiniti, a causa del continuo stato di guerra tra Longobardi e Bizantini, ma i confini etno-linguistico-culturali rimasero ben definiti come testimonia Dante Alighieri.\nI Longobardi si espansero nella regione Aemilia subito dopo la conquista di Pavia, avvenuta nel 572: l\u00ec istituiranno i ducati di Piacenza, di Parma e di Reggio. \u00c8 questa l\u2019Emilia definita \"lombarda\" (inteso appunto con l\u2019accezione antica di longobarda) o \"dei Ducati\", suddivisioni amministrative che frammenteranno il territorio anche nei secoli a seguire fino all\u2019unit\u00e0 d\u2019Italia.\nSotto il Regno italico dell'Impero carolingio, alla fine del IX secolo, le citt\u00e0 passarono gradualmente dai conti ai vescovi-conti, processo che si concluder\u00e0 nel X secolo: l\u2019autorit\u00e0 vescovile sar\u00e0 pi\u00f9 forte a Piacenza e Parma rispetto alla parte centro-orientale della regione. Tuttavia, un polo amministrativo si costitu\u00ec tra il X e il XII secolo nella parte centro-occidentale della regione intorno all'egemonia della famiglia di origine longobarda dei Canossa, che diedero forma a un organismo territoriale incentrato sull\u2019originaria corte di \"Vilinianum\", nel Parmense (poi a Canossa sull\u2019Appennino reggiano), e i cui possedimenti si estendevano anche nel Reggiano e nel Modenese. La casata non assogett\u00f2 appunto Piacenza, sede di una propria contea, e Parma in quanto ambiva piuttosto ad estendere i propri domini su Ferrara, Mantova e Brescia. Dunque neppure l'unificazione di buona parte d'Italia operata dai Franchi ricompose la spaccatura tra Emilia e Romagna e le divisioni rimanevano anche all'interno dello stesso territorio emiliano.\nDopo l'epoca comunale, che vide molte citt\u00e0 emiliane partecipare alla Lega Lombarda per contrastare il potere imperiale sulla penisola italica, in Emilia sorsero importanti signorie, tra cui gli Estensi, che affermarono il loro dominio su Ferrara, Modena e Reggio Emilia, i Bentivoglio a Bologna e, anche se solo dal 1545, i Farnese a Parma e Piacenza. La divisione politica dell'Emilia si mantenne, con l'eccezione delle repubbliche Cispadana, Cisalpina e Italiana e del successivo Regno d'Italia, di epoca napoleonica, fino al Risorgimento.\nL'et\u00e0 moderna.\nI principali stati stanziati nella regione sono stati il Ducato di Modena e Reggio, il Ducato di Parma e Piacenza e il Ducato di Ferrara; Bologna \u00e8 stata a lungo citt\u00e0 di confine tra Longobardia e Romagna, ma tra vicende alterne lo Stato della Chiesa ne ha quasi sempre avuto il dominio completo, fino al Risorgimento. Il Ducato di Modena e Reggio ed il Ducato di Parma e Piacenza erano definiti , anche se quest'ultima geograficamente \u00e8 pi\u00f9 ampia.\nLingue locali.\nIn Emilia sono diffuse due lingue regionali appartenenti alla famiglia gallo-italica: l'emiliano e il ligure, diffuso solo in alcuni comuni dell'Appennino piacentino e parmense. Analogamente al romagnolo, essi non godono di alcuno status di ufficialit\u00e0 da parte della Regione Emilia-Romagna, che tuttavia li tutela e valorizza tramite apposita legge del 2014.\nSimboli.\nL'Emilia, dai tempi dell'Impero Romano, non \u00e8 mai stata un'entit\u00e0 politica unitaria, e pertanto non ha mai avuto un simbolo o una bandiera che la identificasse come identit\u00e0 autonoma. L'unica parziale eccezione storica \u00e8 costituita dalla Repubblica Cispadana, che fu costituita nel 1796 dalle citt\u00e0 di Reggio Emilia, Modena, Bologna e Ferrara, comprendendo un territorio corrispondente alla parte centrale dell'attuale Emilia-Romagna. La regione di appartenenza dell'Emilia ha pertanto una bandiera ed uno stemma unico per tutto il territorio adottato in seguito alla nascita dell'istituzione stessa.. Negli anni '90 del XX secolo, il partito autonomista Lega Nord ha invece elaborato una bandiera specifica per l'Emilia, combinando le bandiere dei due maggiori comuni della regione, Bologna e Parma. Ulteriori proposte di simboli unificanti l'Emilia sono sorte negli ultimi decenni."}
{"id": "1631000", "revid": "287204", "url": "https://it.wikipedia.org/wiki?curid=1631000", "title": "Serie A 1957 (pallavolo maschile)", "text": "La Serie A maschile FIPAV 1957 fu la 12\u00aa edizione del principale torneo pallavolistico italiano organizzato dalla FIPAV.\nPer ogni vittoria veniva assegnato un punto. Il titolo fu conquistato dall'Avia Pervia Modena dopo uno spareggio vinto a Bologna il 14 luglio 1957 per 3-2 (15-4, 11-15, 5-15, 15-12, 15-12) contro la Sestese Sesto Fiorentino. Non vi furono retrocessioni per allargamento dei quadri."}
{"id": "1631001", "revid": "599013", "url": "https://it.wikipedia.org/wiki?curid=1631001", "title": "Uia", "text": ""}
{"id": "1631003", "revid": "78273", "url": "https://it.wikipedia.org/wiki?curid=1631003", "title": "Monastero di San Gallo (Firenze)", "text": ""}
{"id": "1631008", "revid": "2128848", "url": "https://it.wikipedia.org/wiki?curid=1631008", "title": "Villapriolo", "text": "Villapriolo \u00e8 l'unica frazione di Villarosa, comune italiano del libero consorzio comunale di Enna in Sicilia.\nSorge a 560 metri sul livello del mare, conta circa 678 abitanti e si colloca a 7\u00a0km dal centro abitato di Villarosa.\nCentro agricolo posto nel cuore della Sicilia centrale si distingue e vanta diversi tipi di coltivazione di importanza storica, tipicamente mediterranea: grano, olive e mandorle, anche per l'allevamento di bestiame e cavalli.\nVillapriolo \u00e8 stato denominato \"Paese Museo\", per la presenza di piccoli musei a tema di civilt\u00e0 contadina e mineraria. Le abitazioni di questo piccolo centro sono state trasformate in vere e proprie Case-Museo, dove si pu\u00f2 conoscere ed ammirare le origini e le tradizioni di Sicilia, specchio fedele della storia agricola e mineraria.\nGeografia fisica.\nA Est si apre il panorama pi\u00f9 ampio: procedendo, con il sole, da est verso nord, si nota l'Etna (distante in linea d'aria circa 80\u00a0km, che da 3343 m s.l.m. domina gran parte della Sicilia orientale), e a dominarli all'orizzonte le Madonie, secondo sistema montuoso siciliano dopo l'Etna, sfiorando i 2000 m. Mentre osservando verso Sud si pu\u00f2 ammirare la citt\u00e0 di Enna nota per via dell'altitudine, essere il capoluogo di provincia pi\u00f9 alto d'Italia.\nSullo sfondo nelle colline di fronte al paese, guardando verso nord, si nota il castelletto della miniere locale di salgemma.\nStoria.\nFu fondata nel 1515 e successivamente distrutta da un terremoto nel 1693. Il paese, feudo di un'importante famiglia aristocratica siciliana, di origini medievali i Notarbartolo, sorse nel 1735 sulle rovine della preesistente fattoria posta a circa 1\u00a0km dall'attuale centro abitato, per volere Filippo Notarbartolo Cipolla, erede del Duca Giovanni Notarbartolo, della famiglia di Francesco Notarbartolo Moncada, investito dal titolo di Conte di Priolo. Proprietario della contea di \"Massa du Priolu\" o \"contea di Priolo\" e dei feudi di \"Giurfo Montano, Sottano, Marcato Vecchio e della contrada Viglio. Si conferma l'esistenza della prima comunit\u00e0 composta da un centinaio di case con un migliaio di abitanti, dopo il terremoto che distrusse il piccolo centro, le nuove abitazioni qualcuna ancora esistente furono costruite su due file, l'una di fronte all'altra, da Nord a Sud con pietre calcaree lungo l'attuale Via Roma allora Via Maggiore.\nAttorno al nuovo sito, negli anni che precedettero la nascita di Villarosa, si stabilirono una cinquantina di famiglie incoraggiate dal Duca Notarbartolo con lo scopo di popolare il paese con la promessa di avere in dotazione una casetta e un appezzamento di terreno da coltivare. Lo scopo essenziale non era soltanto quello di arginare il brigantaggio, ma di far coltivare i terreni di propriet\u00e0 del Duca. Nel frattempo insieme a coloro che lavoravano la terra si unirono i lavoratori delle Miniere di Zolfo di Sicilia sorte attorno al piccolo villaggio. L'acqua elemento primo per la sopravvivenza veniva pagata a caro prezzo al carro botte che passa due o tre volte al giorno. Chi era pi\u00f9 fortunato e possedeva un mulo si recava nelle vicine sorgenti di contrada Gennaro, Marcato Vecchio e Gaspa La Torre. Le donne per fare il bucato erano costrette a recarsi con le masserizie sulle spalle presso il fiume Morello e tali indumenti venivano lavati con la \"Lisci\" e la \"Cenere\". Questo via vai dur\u00f2 fino al 1916 anno in cui ebbe inizio il primo impianto idrico con la costruzione della prima vasca di raccolta e le installazioni delle prime fontanelle ad uso pubblico sparse per il paese. Mentre la prima illuminazione pubblica ebbe inizio solo intorno al 1913, anno in cui vennero installate le prime lampade ad acetilene, ed era compito del \"Lampiunaru\" accenderle non appena buio e spegnerle ai primi bagliori dell'alba. Questo tipo di illuminazione fu usato fino al dopo guerra per poi stipulare un contratto tra il Comune e l'azienda Generale elettrica. La fine dei lavori e l'accensione delle lampade si inaugurarono in occasione della festivit\u00e0 del SS. Crocifisso nell'anno 1949.\nAttorno ai ruderi del vecchio \u201cMarcato\u201d rimasero gli ovili che, ancora oggi, portano il nome di \u201cMarcato Vecchio\u201d per distinguerlo dai nuovi ovili realizzati attorno la villetta che il Duca Notarbartolo fece erigere.\nTutto il complesso venne chiamato \u201cMarcato Nuovo\u201d che, inizialmente, fu appellato \u201cVillapriore\u201d e in seguito, nella bocca del popolo si mut\u00f2 in Villapriolo.\nA poche centinaia di metri dal centro abitato sono state spesso ritrovati dei reperti archeologici risalenti all'epoca greca, tuttavia l'attuale insediamento risale ad epoche pi\u00f9 recenti.\nPopolazione.\nIl calo demografico \u00e8 stato in parte a causa della crescente disoccupazione che ha attanagliato il Mezzogiorno, la cittadina \u00e8 stata colpita da un repentino fenomeno di emigrazione. Gli emigranti hanno raggiunto localit\u00e0 del nord Italia e di tutti i continenti in particolar modo Belgio, Francia, Germania e America.\nMonumenti e luoghi d'interesse.\nLa Torre civica.\nIl monumento pi\u00f9 importante \u00e8 la torre civica con l'orologio che sorge al centro della piazza principale del paese, il quale prende il suo nome, in ricordo del Cav. La Furia e segna con i suoi rintocchi il tempo.\nLa torre \u00e8 a pianta quadrata in muratura, delle dimensioni di 4,70x3,80 m e alta 15 m.\nLa base \u00e8 realizzata con pietra bugnata mentre i prospetti in elevazione si presentano intonacati.\nNella parte superiore della torre \u00e8 dotata di quattro aperture ad arco che permettono l'affaccio sulla piazza.\nSulla copertura \u00e8 presente una bandiera segnalatrice dei venti e le campane dell'orologio che segnano le ore e i quarti e con i loro rintocchi segnano il passare del tempo. Nella prima facciata della torre porta una lapide che porta le seguenti parole:\n\"Questa civica torre dono del Cav. Uff. Giuseppe La Furia testimoni ai concittadini il suo grande amore a la sua devozione alla terra natia \u00e8 col perpetuo battere delle ore del suo orologio li accompagni nella giocondit\u00e0 del fecondo lavoro - Nell'anno del Signore 1948\"\nLa piazza \u00e8 luogo di interesse per feste ed eventi.\nMolti i volti noti dello spettacolo e del panorama musicale che si sono esibiti sul palco della piazza, allestito in occasione della festa del patrono del paese che viene festeggiato il 23 agosto.\nLa Chiesa di San Giuseppe.\nL'antica chiesa del Duca Notarbartolo fu ingrandita e prese il nome di Santissimo Sacramento; nel 1897 venne realizzato nel suo interno l'attuale \"Coro\" e solo il 23 maggio 1935, venne eretta al rango di Parrocchia intitolata a San Giuseppe.\nLa chiesa \u00e8 di forma rettangolare costituita da un'unica navata fiancheggiata da nicchie dove sono collocate statue di produzione artigianale sia in legno che in gesso, di vari santi. Lungo le pareti sono collocati dei basso rilievi in legno raffiguranti la Via Crucis.\nIl pavimento originario \u00e8 stato rifatto in marmo cos\u00ec come l'altare e il tabernacolo, che originalmente erano in legno. La zona dell'altare \u00e8 ricca di stucchi e sono collocate tre nicchie, le due laterali ospitano le statue di San Giuseppe e l'Immacolata, mentre in quella centrale vi \u00e8 il tabernacolo in marmo rosa.\nNel paese verso la fine del Settecento esistevano due luoghi di preghiera. La Chiesa Vecchia che venne abbattuta dopo essere stata danneggiata dal terremoto del 1693 dove adesso sorge l'Edificio Municipale e la Cappella del SS. Sacramento l'attuale chiesa di San Giuseppe.\nIl Calvario.\nVenne costruito nel 1857, per volere di Padre Luigi, membro della Confraternita del SS. Crocifisso allora esistente a Villapriolo. Tutte le spese per la realizzazione del progetto vennero affrontate dai fedeli. La costruzione dur\u00f2 quasi tre anni in quanto venne eseguita a mano con pietra locale. Salendo la scalinata possiamo ammirare lungo le pareti dei basso rilievi in pietra raffiguranti la Via Crucis dove viene celebrato ad ogni rilievo la funzione religiosa. Restaurato recentemente nel 2014.\nCase museo.\nVillapriolo, piccolo paese museo, alcune case sono state adattate a museo, e all'interno sono state allestite ricostruzioni degli usi e costumi dell'epoca in cui erano ancora in funzione le miniere di zolfo. Si pu\u00f2 visitare la casa del contadino e dello zolfataio, la casa dell'emigrante, la bottega del ciabattino, la casa del grano che custodisce un'antica trebbia del 1937 e la tipica casa del contadino, una abitazione dell'800, per arrivare alla stalla e al palmento che si apre su un panorama che si affaccia sotto le pendici del paese e da cui si scorge un vecchio mulino ad acqua. La casa del lavoratore giornaliero, \"u iurnataru\", \u00e8 allestita nella casa pi\u00f9 antica del centro abitato che risale al 1876. Il lavoratore giornaliero non possedeva terreno e non aveva un lavoro fisso; ogni mattina si recava in piazza in attesa di essere assunto a tempo determinato dai mezzadri. La casa dello zolfataio custodisce svariati e interessanti cimeli, tra cui una cassaforte in ferro utilizzata dal proprietario della miniera per custodire i soldi e un piccolo libretto contabile del 1937 che reca sulla copertina la dicitura \"settimanale\"; qui venivano registrati i nomi dei minatori, i giorni e gli orari delle prestazioni lavorative, la contabilit\u00e0 per ciascuno di essi e il relativo punteggio di produttivit\u00e0.\nSi possono ammirare anche i tipici \"firlizi\" antiche sedie, che alcuni anziani realizzano tuttora. \"Quando ce la passavamo male, queste erano le sedie\" (cit. di un anziano del paese).\nL'antico mulino.\nLa storia e la tradizione dell'antico molino iniziarono nell'agosto del 1927, periodo a cavallo tra le due guerre, quando il pane e la pasta, generi di prima necessit\u00e0 erano sempre pi\u00f9 richiesti. L'antico molino aveva il nome di \"Molino S. Giuseppe\" con macine a pietre (Mole) mosse da un motore a carbone fossile (tipo Antracite). Adesso sostituito con moderni macchinari, ma \u00e8 rimasto sede dell'attuale molino da tre generazioni.\nReligione.\nLe devozioni principali, in paese, sono rivolte a San Giuseppe e al Santissimo Crocifisso.\nLe due feste sono celebrate, con grande affluenza dal popolo, la Prima Domenica di Maggio e il 23 agosto.\nMolto sentita \u00e8 inoltre la festa di Santa Lucia da Siracusa, celebrata il 13 dicembre.\nLa festa del SS. Crocifisso.\nII Santissimo Crocifisso, festa molto sentita dalla popolazione di Villapriolo, viene festeggiata il 23 agosto, con le classiche solennit\u00e0. I preparativi iniziano giorno 21 con l'apertura della fiera del bestiame, tuttora in uso, ma anticamente molto pi\u00f9 sentita in quanto tutti gli agricoltori e gli allevatori della zona si riunivano col bestiame da vendere o da comprare. All'alba del 23 agosto, la popolazione si desta al suono delle campane, allo sparo dei mortaretti e al suono della banda musicale.\n\u00c8 la festa pi\u00f9 bella e attesa dell'anno. Dall'estero, dove si trovano per motivi di lavoro, tornano gli emigrati per riabbracciare i famigliari e rendere omaggio al SS. Crocifisso. \u00c8 l'occasione per stare insieme. La famiglia si riunisce attorno a una grande tavolata, colma di piatti tipici Come i \u201cmaccarruna e i cavatiddi\u201d fatti in casa. Per tutta la durata dei festeggiamenti il paese cambia volto, solitamente tranquillo si anima e diventa frenetico. Le strade addobbate con luci particolari, si riempiono con bancarelle ricolme di dolciumi e giocattoli dando una nuova dimensione al paese. La Chiesa viene addobbata con cesti di fiori particolari, come la cosiddetta \u201cvara\u201d dove viene inserita la statua del SS. Crocifisso, pronta per essere portata in processione per le strade del paese in spalla a robusti giovani che si alternano a gruppi di quattro.\nIl Santo inizia a sfilare accompagnato dal suono della banda musicale e da un folto corteo di fedeli, che partecipano per voto o per grazia ricevuta accompagnando il Santo per tutto il percorso scalzi, altri invece donano al SS. Crocifisso del denaro o fino a qualche tempo fa prodotti della terra come olio o frumento. La processione che si svolge dopo la celebrazione della Messa serale, parte dal sagrato della Chiesa, dove si conclude, dopo avere attraversato via Oratorio, via Roma, via Baglio, via Della Regione. I festeggiamenti proseguono nella tarda serata con spettacoli musicali in piazza Lafuria.\nLa festa di San Giuseppe.\nPatrono del paese, si festeggia a Marzo ed \u00e8 un evento significativo nella storia del paese. Secondo una tradizione secolare ben consolidata si possono visitare le \"Tavulate di San Giuseppe\" allestite in abitazioni private, dove il cibo esprime la cultura del luogo e viene preparato il \"Pane di San Giuseppe\" o \u201cPupi di San Giuseppi\u201d pane dalle forme particolari, plasmato appositamente per raffigurare gli oggetti quotidiani del Santo falegname. Le tavole vengono imbandite con ogni prelibatezza, dalle frittate varie, alla frutta fresca, ai dolci di ogni tipo. Coloro che vi partecipano fanno una vera e propria esperienza di carit\u00e0 in quanto portano \u201cu trusciti\u1e0d\u1e0du\u201d (fagotto) di cibo direttamente a casa degli anziani, che cos\u00ec si rendono partecipi e contribuiscono alla riuscita della festa.\nSanta Lucia da Siracusa.\nUn avvenimento che viene atteso con particolare interesse \u00e8 la \"Vampa\" di S. Lucia. Organizzata dai giovani del paese che si preoccupano a raccogliere la legna nei terreni circostanti o donata da persone che ne hanno fatto voto alla Santa. La legna si raccoglie in luogo per aspettare la sera del 12 dicembre con una processione e successivamente solo dopo le funzioni religiose con la benedizione, avviene l'accensione della \"vampa\", un grande fal\u00f2 in onore della Santa. La festa si conclude con la \"Sagra della Cuccia\", piatto tipico della festa a base di frumento cotto. Questa tradizione \u00e8 un richiamo per gli abitanti dei paesi vicini, che affluiscono numerosi per assistere al grande fal\u00f2 e all'assaggio della Cuccia. Si narra che questa tradizione sia stata tramandata da qualche secolo fa quando avvenne il martirio della Santa, che tutto inizi\u00f2 nei primi anni del IV secolo, quando i cristiani venivano perseguitati e talvolta uccisi se seguivano la loro dottrina. Questo \u00e8 quello che successe alla giovane nobile siracusana di nome Lucia che era dedicata a opere di carit\u00e0 donando parte del suo patrimonio ai poveri, ma per ripicca fu denunciata. Per punirla fu ordinata, dal rappresentante romano Pascasio, di portarla in un luogo infame tra le \"Donne dannate\". Lucia per volont\u00e0 divina divenne come una colonna di granito e nessuno riusc\u00ec a muoverla, nemmeno sei paia di buoi. Allora decisero di torturarla con il fuoco e dopo averla collocata su una catasta di legna le fece ungere il corpo con pece, olio, zolfo e appiccarono il fuoco. Ma usc\u00ec illesa allora presi dalla rabbia i soldati furono ordinati di ucciderla con le spade e le infissero una pugnalata sul collo e con le spade le trafissero il ventre.I cristiani presenti alla scena presero il corpo di Lucia e le diedero una degna sepoltura, il luogo divenne meta di pellegrinaggio e di devozione.\nLa tradizione della Cucc\u00eca ha origine verso la met\u00e0 del XVII secolo, quando la Sicilia era ridotta in miseria. Oltre ai disagi e alle guerre ci fu una grande carestia. Il vescovo di Siracusa si rivolse a Santa Lucia, la statua della Santa per otto giorni fu portata nella Cattedrale, mentre era gremita di fedeli entr\u00f2 una colomba, la quale fece tre giri dentro la Chiesa e poi si pos\u00f2 vicino al Vescovo. In quel momento nel porto della citt\u00e0 di Siracusa erano arrivati dei bastimenti carichi di grano e legumi. Cos\u00ec la popolazione ebbe la possibilit\u00e0 di sfamarsi e fare delle provviste. Il giorno della festa di Santa Lucia \u00e8 onorato con digiuno particolare. Molti infatti si privano di mangiare pane e pasta e si nutrono di frumento cotto chiamato popolarmente \"Cucc\u00eca\", per ricordare l'avvenimento accaduto.\nLa Pasqua.\nPer il suo messaggio Cristiano di pace e di redenzione, la Pasqua \u00e8 senz'altro la festa religiosa pi\u00f9 importante dell'anno. Una volta la sua venuta metteva in movimento tutte le famiglie del paese, che si riunivano in preghiera per tutta la Settimana Santa. Le massaie usavano preparare, qualche settimana prima, delle uova sode che sistemati su fogli di pasta frolla lavorata a forma di uccelli \"Aciddi\", tipici dolci pasquali e si distribuivano in segno di amicizia a parenti e amici. La particolarit\u00e0 di questa festa sono le sacre funzioni della Settimana Santa. Il Mercoled\u00ec si usa preparare il Sepolcro in devozione a Cristo morto e tutti i fedeli si alternano in preghiera. Un'altra usanza rimasta intatta ai giorni nostri \u00e8 quella del Venerd\u00ec Santo. Il credente digiuna tutta la giornata. Anticamente si astenevano da ogni attivit\u00e0 lavorativa per trascorrerla pregando. Nella giornata del Venerd\u00ec Santo viene portato in processione per le vie del paese il Cristo morto, molto commovente l'incontro con la Madonna. Che si svolge in Via Bongiorno in presenza di tutta la popolazione. Molto suggestiva la \"Ladata\" canto particolare popolare che rievoca la morte e crocifissione di Cristo che accompagna la processione fino al Calvario, dove allo scoccare di mezzogiorno si ripete la crocifissione. Nel tardo pomeriggio viene riportato in Chiesa ripercorrendo le vie del paese.\nLa \"Ladata\" melodiosi lamenti, sempre pi\u00f9 in tono minore, crea una particolare atmosfera suggestiva. Ancora pi\u00f9 preziosa dal fatto che per interi secoli si \u00e8 tramandata oralmente e solo nella circostanza della processione del Venerd\u00ec Santo.\nMentre per la Pasquetta si usa trascorrere, nelle proprie campagne o da amici e parenti, l'intera giornata con grigliate e prodotti locali.\nIl Carnevale.\nL'usanza pi\u00f9 comune era quella di ospitare intere allegre comitive in maschera, capeggiate da un accompagnatore chiamato \"Vastuniri\" che restava sempre a viso scoperto per farsi riconoscere. Giravano per tutto il paese chiedendo ospitalit\u00e0 e ristoro e se la compagnia era gradita venivano ammessi per un ballo o pi\u00f9. Nei tempi addietro non esistevano ancora le tv, il cinema, i computer e queste feste costituivano un'occasione per stare insieme. Si ballava alla luce di piccoli lumi a petrolio ed al suono di qualche strumento musicale (Fisarmonica, Mandolino o Violino). Si sistemavano le sedie lungo le pareti della stanza e la stanza era pronta per ospitare le persone che potevano ballare nei giri di Valzer, Mazurca, Tarantella e Tango. Per il Gioved\u00ec Grasso si usava riunirsi attorno a delle grandi tavolate per consumare tra balli e scherzi di ogni genere i dolci tipici Casatiddi e Sfingi. Era un modo come l'altro per passare in serenit\u00e0 e allegria un giorno di festa.\nGastronomia.\nLa cucina siciliana \u00e8 considerata una delle pi\u00f9 famose e prestigiose d'Italia, grazie agli influssi che ha subito nel tempo, i suoi piatti infatti richiamano specialit\u00e0 di origine greca, araba, spagnola e di altre civilt\u00e0. Numerosi sono gli appuntamenti di carattere gastronomico che si tengono con cadenza annuale ad esempio:\nEconomia.\nL'economia di Villapriolo \u00e8 basata sul settore primario: agricoltura e pastorizia sono infatti la spina dorsale delle attivit\u00e0 imprenditoriali presenti.\nInoltre sono presenti le seguenti attivit\u00e0: un mulino, un mobilificio, due bar, una pizzeria, tre negozi di alimentari, una macelleria, una tabaccheria, uno studio fotografico, un negozio di prodotti per l'agricoltura, due imprese edili e due aziende di produzione di infissi.\nTroviamo anche un \"Centro ricreativo per anziani\" autofinanziato, punto di ritrovo per gli anziani del paese.\nIstruzione.\nSono presenti le seguenti istituzioni scolastiche: una scuola materna, una scuola primaria e una scuola secondaria.Per le scuole superiori bisogna recarsi nel capoluogo della provincia di Enna.\nLeggende legate a Villapriolo.\nCrocevia di miti, leggende e tradizioni sacre e profane millenarie dalle radici che affondano nelle tradizioni, nella religione e nelle pi\u00f9 profane credenze popolari.\nLa Fata della Grotta.\nLa grotta, tuttora esistente, serviva agli abitanti del paese, per ripararsi dai bombardamenti durante la guerra.\nSport.\nCalcio.\nIl calcio \u00e8 lo sport pi\u00f9 seguito, infatti vengono svolte le attivit\u00e0 di Calcio a 5 presso il Centro Polivalente \"Felice Crupi\" con tornei estivi.\nAutomobilismo.\nVi \u00e8 un kartodromo in contrada Giurfo. Frequentato da appassionati di queste piccole auto provenienti da tutta l'isola.\n\u00c8 uno dei circuiti pi\u00f9 moderni in Sicilia. Misura 900 metri con una larghezza di 10."}
{"id": "1631010", "revid": "400694", "url": "https://it.wikipedia.org/wiki?curid=1631010", "title": "El Caracol", "text": "El Caracol o Caracol \u00e8 un grande sito archeologico costruito dalla civilt\u00e0 maya situato nel distretto di Cayo, in Belize. Caracol si trova a circa 25 miglia a sud di Xunantunich e San Ignacio Cayo, a 460 metri dal livello del mare, sulle colline dei monti Maya, circondato dal Parco nazionale di Chiquibul. \"Caracol\" significa chiocciola in spagnolo, il nome originale datogli dai Maya potrebbe essere stato Oxhuitza (pronuncia \"o-shu-itsa\"). \u00c8 conosciuto come tale perch\u00e9 A. H. Anderson, il capo delle spedizioni archeologiche nell'Honduras Britannico, trov\u00f2 molte chiocciole nel sito dopo la scoperta del 1937 da parte di Rosa Mai, una boscaiola. \nIl sito era gi\u00e0 abitato nel 1200 a.C., ma il periodo pi\u00f9 florido si ebbe nella et\u00e0 classica dei Maya, con oltre 40 monumenti datati tra il 485 e l'889 con relative documentazioni riguardanti le dinastie dei sovrani.\n\"Caana\" (il \"palazzo del cielo\") \u00e8 il monumento pi\u00f9 grande di Caracol, e una delle strutture maggiori costruite dall'uomo nell'intero Belize.\nLa Caracol antica era una delle citt\u00e0 maya pi\u00f9 estese, coprendo 168 chilometri quadrati e ospitando una popolazione da 120 000 a 180 000 persone. Un monumento segnala la vittoria militare contro Tikal del 562, che mostra il \"Signore dell'Acqua\" di Caracol dopo aver catturato e sacrificato il \"Doppio Uccello\" di Tikal. Queste indicazioni archeologiche mostrano l'inizio della perdita di popolarit\u00e0 temporanea di Tikal come citt\u00e0 centrale della regione e dello sviluppo di Caracol come potenza maggiore della zona..\nStoria moderna.\nIl sito venne scoperto nel 1937. L'Universit\u00e0 della Pennsylvania condusse esplorazioni della zona e successive documentazioni vennero fatte nel 1951 e nel 1953. Un altro progetto di scavo \u00e8 incominciato nel 1985, attualmente diretto dalle dottoresse Arlen e Diane Chase della Universit\u00e0 della Florida Centrale. Il sito \u00e8 gestito da guardiani locali del Belize Institute of Archaeology, una suddivisione del National Institute of Culture and History.\nIl sito attrae una media di 15-20 turisti al giorno, con picchi maggiori durante il periodo pasquale.\nGalleria d'immagini.\nEl Caracol"}
{"id": "1631012", "revid": "116230389", "url": "https://it.wikipedia.org/wiki?curid=1631012", "title": "Richard Taruskin", "text": "Biografia.\nNato in una famiglia di musicisti nella quale il padre era un buon violinista dilettante e la madre una pianista, Richard inizi\u00f2 a studiare il violoncello e a suonare in trio con i suoi genitori.\nDopo essersi diplomato alla \"New York's High School of Music and Art\", si iscrisse alla Columbia University dove si laure\u00f2 con una tesi sui musicisti russi.\nInizi\u00f2 la carriera di esecutore e fond\u00f2 il coro \"Cappella Nova\" con allievi della Columbia University per poi suonare come violista da gamba nell'\"Aulos Ensemble\" dagli anni settanta agli anni novanta del XX secolo. \nAlla carriera concertistica ha sempre affiancato l'attivit\u00e0 di insegnante in diverse universit\u00e0. Oggi Richard Taruskin \u00e8 professore alla University of California di Berkeley, presso la quale insegna teoria dell'esecuzione musicale, musica russa, musica del XX secolo, teoria e analisi musicale.\n\u00c8 considerato uno dei massimi esperti di musica antica e ha scritto numerosi trattati sull'esecuzione della musica soprattutto del rinascimento. Egli comunque ha assunto un atteggiamento molto critico sul movimento dell'\"esecuzione storica\" della musica antica ed ha condotto una battaglia contro i fautori di questa corrente di pensiero."}
{"id": "1631014", "revid": "1305772", "url": "https://it.wikipedia.org/wiki?curid=1631014", "title": "Ermolao Barbaro", "text": "Il nome Ermolao Barbaro pu\u00f2 riferirsi ai seguenti personaggi storici:"}
{"id": "1631017", "revid": "92723", "url": "https://it.wikipedia.org/wiki?curid=1631017", "title": "Uaxact\u00fan", "text": "Uaxact\u00fan (pronuncia \"u\u00e0-shak-t\u00f9n\") \u00e8 un sito archeologico costruito dalla civilt\u00e0 Maya, situato nella regione del bacino Pet\u00e9n in Guatemala, a 23\u00a0km di distanza da Tikal.\nGrazie alle ultime scoperte riguardo ai geroglifici Maya, si \u00e8 potuto determinare che il nome antico del luogo era \"Siaan K'aan\" (\"nato in Paradiso\"). Il nome \"Uaxactun\" venne assegnato al sito dal suo riscopritore, l'archeologo statunitense Sylvanus Morley, nel 1916. Il nome proviene dalla fusione delle parole della lingua Maya \"Uaxac\" e \"Tun\", (\"Otto Pietre\"). Morley spieg\u00f2 che il nome datogli serviva a commemorarlo come primo sito dove venne trovata un'epigrafe risalente all'ottavo Bakt\u00f9n del calendario maya (la pi\u00f9 antica data maya conosciuta).\nLe prime ricerche di Morley si concentrarono sulle iscrizioni geroglifiche; il sito non venne visitato di nuovo fino al 1924, quando Frans Blom ispezion\u00f2 in maggior dettaglio la zona e cre\u00f2 una mappa accurata del sito. Il Carnegie Institution condusse spedizioni archeologiche dal 1926 al 1937, comandate da Oliver Ricketson. Gli scavi aiutarono a carpire nuovi concetti relativi alla et\u00e0 Classica e Pre-Classica mesoamericana.\nNel 1940 A.L. Smith e Ed Shook del progetto Carnegie ritornarono per eseguire altri scavi. Negli anni settanta venne costruita una strada per collegare Uaxactun a Tikal e in seguito a Flores. Shook ritorn\u00f2 nel 1974 per assicurarsi dello stato di ristoro di alcune strutture riportate alla luce. Nel 1982 il \"Tikal National Park\" venne ampliato per includere le rovine di Uaxactun nella propria area protetta.\nEdificio B-XIII.\nL'edificio denominato \"B-XIII\" conserva ancora una parte decorata con un affresco in cui sono raffigurati una serie di personaggi, identificati da una serie di glifi, in ordine paratattico, a significare l'interesse per la narrazione della scena. La scena centrale della parte inferiore rappresenta tre personaggi in lunghe vesti, seduti, con le gambe incrociate, entro un edificio a tetto piano. Due di essi sono collocati dinanzi ad un altare e tengono con la destra un incensiere, il fumo dei quali si dirige verso il terzo personaggio, seduto sull'altro lato dell'altare, in segno di rispetto verso un ospite illustre. A sinistra dell'abitazione vi sono altri due personaggi, posti di fronte, che sembrano discutere animatamente. A destra vi sono altre due figure colte nello stesso atteggiamento, mentre un gruppo sembra spiare quanto sta avvenendo entro la casa. Altre sei personaggi conversano nella parte inferiore. I colori utilizzati nell'affresco sono il rosso, il nero e l'arancione, distribuiti in maniera armonica ."}
{"id": "1631019", "revid": "287204", "url": "https://it.wikipedia.org/wiki?curid=1631019", "title": "Uaxactun", "text": ""}
{"id": "1631022", "revid": "88740", "url": "https://it.wikipedia.org/wiki?curid=1631022", "title": "Georges de Mestral", "text": "Vissuto ad Aubonne (Canton Vaud), \u00e8 stato l'inventore della chiusura Velcro.\nBiografia.\nNasce nel 1907: suo padre, Albert-George-Constantin de Mestral (1878-1966), \u00e8 un ingegnere agronomo.\nNel 1919, a 12 anni, deposita il suo primo brevetto, un modellino di aereo in stoffa.\nStudia ingegneria elettrica al Politecnico di Losanna.\nNel 1941 ebbe l'idea del \"Velcro\"; brevett\u00f2 il \"Velcro\" per la Svizzera nel 1951 e nel 1952 ottiene il brevetto per altri paesi.\nNel 1952 avviene la fondazione della societ\u00e0 Velcro SA con l'aiuto di \"Gonet &amp; Co\": Velcro diventa un marchio depositato.\nIl Velcro \u00e8 utilizzato dalla NASA per fissare oggetti nelle capsule spaziali. Si diffonde come nuovo e pratico metodo di chiusura.\nLa validit\u00e0 del brevetto \u00e8 finita nel 1978."}
{"id": "1631026", "revid": "120060935", "url": "https://it.wikipedia.org/wiki?curid=1631026", "title": "1 \u2212 2 + 3 \u2212 4 + \u00b7 \u00b7 \u00b7", "text": "In matematica, 1 \u2212 2 + 3 \u2212 4 + ... \u00e8 la serie infinita i cui termini sono la successione dei numeri interi a segno alternato. Usando la notazione di sommatoria, la somma dei primi formula_1 termini della serie pu\u00f2 essere espressa nel seguente modo:\nLe somme parziali di questa serie infinita (1, \u22121, 2, \u22122, ...), non tendono verso un limite, n\u00e9 finito, n\u00e9 infinito. In questo caso si pu\u00f2 dire che 1 \u2212 2 + 3 \u2212 4 + ... \u00e8 una serie indeterminata (o irregolare).\nNella met\u00e0 del XVIII secolo, Leonhard Euler enunci\u00f2 quella che lui definiva un'equazione paradossale:\nUna corretta spiegazione di questa equazione arriv\u00f2 solo molto pi\u00f9 tardi. Nel 1890, Ernesto Cesaro, \u00c9mile Borel e altri matematici definirono i metodi per estendere il concetto di sommabilit\u00e0 secondo un punto di vista che rendeva possibile attribuire un limite anche a serie fino ad allora intrattabili. Questi nuovi metodi davano nuove interpretazioni all'equazione di Eulero. Molti di questi metodi sono riferiti alle somme parziali di 1 \u2212 2 + 3 \u2212 4 + ..., a cui assegnano il valore di 1\u20444. Nella somma di Cesaro, invece, i termini della successione non sono sommabili; questo \u00e8 un esempio di successione per cui si rendono necessari metodi di sommabilit\u00e0 leggermente pi\u00f9 forti, come ad esempio quelli della somma di Abel.\nLa serie 1 \u2212 2 + 3 \u2212 4 + \u2026 \u00e8 strettamente legata alla serie 1 \u2212 1 + 1 \u2212 1 + \u2026, nota pi\u00f9 comunemente come serie di Grandi. Eulero consider\u00f2 queste due successioni come casi particolari della serie 1\"n\" \u2212 2\"n\" + 3\"n\" \u2212 4\"n\" + \u2026, per valori arbitrari di \"n\". Queste idee estesero il suo studio del problema di Basilea indirizzarono la ricerca sulle equazioni funzionali delle funzioni che ora sono note come funzione eta di Dirichlet e funzione zeta di Riemann.\nDivergenza.\nI termini della successione (1, \u22122, 3, \u22124, ...) non tendono a 0; quindi la non convergenza della relativa serie \u00e8 una semplice conseguenza del pi\u00f9 elementare dei criteri, quello che richiede quale condizione necessaria la convergenza a zero della successione.\n\u00c8 comunque utile, per il prosieguo, appurare il comportamento di questa serie analizzandola da un punto di vista pi\u00f9 fondamentale. Per definizione, la convergenza o divergenza di una serie infinita \u00e8 determinata dalla convergenza o divergenza della sua successione delle somme parziali; le somme parziali di 1 \u2212 2 + 3 \u2212 4 + ... sono:\nIn questa successione si nota che la serie assume \"tutti\" i valori interi diversi da zero (possiamo includere anche lo 0 se si considera la sommatoria vuota), fornendo peraltro una dimostrazione della numerabilit\u00e0 dell'insieme formula_4 degli interi. Chiaramente, esso non si stabilizza su nessun numero particolare, e quindi 1 \u2212 2 + 3 \u2212 4 + ... \u00e8 oscillante (mentre diverge in valore assoluto).\nMetodi euristici per la sommabilit\u00e0.\nStabilit\u00e0 e linearit\u00e0.\nSiccome i termini 1, \u22122, 3, \u22124, 5, \u22126, ... seguono uno schema semplice, la serie 1 \u2212 2 + 3 \u2212 4 + ... pu\u00f2 essere manipolata con opportuni spostamenti dei termini della somma al fine di ottenere un valore finito. \u00c8 possibile dare un senso a un'espressione come \"s\" = 1 \u2212 2 + 3 \u2212 4 + ... per qualche intero \"s\": ad esempio, le seguenti manipolazioni, la rendono valida per \"s\" = 1\u20444:\nformula_5 \nCos\u00ec formula_6\nIn alternativa, si possono scrivere le seguenti 4 uguaglianze e sommare membro a membro: \nossia formula_8 cio\u00e8 formula_6\nIl risultato di questo calcolo viene rappresentato graficamente sulla destra.\nNonostante 1 \u2212 2 + 3 \u2212 4 + ... non abbia una somma intesa nel senso abituale, l'equazione \"s\" = 1 \u2212 2 + 3 \u2212 4 + ... = 1\u20444 pu\u00f2 essere un esempio naturale per descrivere come un'estensione del concetto di somma possa essere definita. Una definizione generalizzata di \"somma\" per una serie che ordinariamente non \u00e8 convergente, \u00e8 chiamato un \"metodo di sommabilit\u00e0\", in cui la somma viene effettuata solo su alcuni sottoinsiemi dell'indice delle possibili serie.\nEsistono metodi di questo tipo, e alcuni di questi sono indicati in seguito, ciascuno dei quali si caratterizza per le propriet\u00e0 che condivide con il concetto ordinario di addizione.\nQuello che la manipolazione sopra descritta sottende \u00e8 che dato un metodo di sommabilit\u00e0 che sia lineare e stabile, che consenta la sommabilit\u00e0 della serie 1 \u2212 2 + 3 \u2212 4 + ..., allora il risultato della somma deve essere 1\u20444. Inoltre, siccome \nformula_10\nallora questo metodo di sommabilit\u00e0 deve rendere sommabile anche la serie di Grandi, dando come risultato \"s\" = 1 \u2212 1 + 1 \u2212 1 + ... = 1\u20442.\nUn altro metodo, che sfrutta appunto il risultato della serie di Grandi \u00e8 il seguente:\nformula_11\nSuccessione di Cauchy.\nNel 1891, Ernesto Cesaro espresse la speranza che le serie divergenti avessero costituito importanti metodi nei calcoli matematici, puntando verso la teoria nella quale (1 \u2212 1 + 1 \u2212 1 + \u2026) 2 = 1 \u2212 2 + 3 \u2212 4 + \u2026 equivale a 1\u20444. Per Cesaro questa equazione fu un'applicazione di un teorema che aveva pubblicato l'anno prima, il quale fu ritenuto il primo nella storia delle serie divergenti. I dettagli di questo metodo per la sommabilit\u00e0 sono nell'idea centrale la quale ritiene che 1 \u2212 2 + 3 \u2212 4 + \u2026 \u00e8 il prodotto di Cauchy di 1 \u2212 1 + 1 \u2212 1 + \u2026 e 1 \u2212 1 + 1 \u2212 1 + \u2026.\nIl prodotto di Cauchy, scoperto dal matematico francese Augustin-Louis Cauchy, \u00e8 costituito a partire da due serie infinite. Nel caso in cui \u03a3\"an\" = \u03a3\"bn\" = \u03a3(\u22121)\"n\", i termini della serie di Cauchy sono dati da una somma finita:\nIl prodotto della serie \u00e8 quindi il seguente:\nCos\u00ec una somma che rispetta la successione di Cauchy, ossia due serie finite combacianti con 1 \u2212 1 + 1 \u2212 1 + \u2026 = 1\u20442 e 1 \u2212 2 + 3 \u2212 4 + \u2026 = 1\u20444, si avranno come risultato 1\u20442 e 1\u20444. Con il risultato della prima serie, si ha un'equivalenza tra la somma di 1 \u2212 1 + 1 \u2212 1 + \u2026 e quella di 1 \u2212 2 + 3 \u2212 4 + \u2026, perci\u00f2 questo metodo \u00e8 lineare, stabile e rispetta la successione di Cauchy.\nLa somma di Cesaro \u00e8 un semplice esempio di serie divergente. La serie 1 \u2212 1 + 1 \u2212 1 + \u2026 \u00e8 sommabile, secondo il teorema di Cesaro, in modo parziale; questo tipo di calcolo \u00e8 chiamato formula_14-sommabile. 1 \u2212 2 + 3 \u2212 4 + \u2026 invece non necessita di un supporto del teorema di Cesaro, per questo motivo \u00e8 definita formula_15-sommabile. Per essere utilizzato in una serie, la somma di Cesaro deve quindi incontrarne una lineare e stabile.\nMetodi specifici.\nCesaro e H\u00f6lder.\nPer trovare in una somma di Cesaro la sommabilit\u00e0 formula_14 di 1 \u2212 2 + 3 \u2212 4 + \u2026, se essa esiste, bisogna applicare il concetto della media aritmetica alle somme parziali delle serie, le quali sono, in questa serie:\nLe medie aritmetiche sono perci\u00f2 le seguenti:\nQuesta successione non converge, in questo caso 1 \u2212 2 + 3 \u2212 4 + \u2026 non \u00e8 sommabile con i criteri del teorema di Cesaro.\nCi sono due generalizzazioni molto conosciute della somma di Cesaro: il semplice concetto che ritiene che la somma formula_17 opera sui numeri naturali formula_18 La formula_19 somma di Cesaro, per essere applicata, necessita di una serie nella quale bisogna trovare molte medie matematiche. Cos\u00ec, la media regolare converge a 1\u20442, e le somme dispari sono uguali a 0. In questo caso la media della media converge a 0 e 1\u20442, cio\u00e8 1\u20444. Cos\u00ec, 1 \u2212 2 + 3 \u2212 4 + \u2026 \u00e8 (H, 2) sommabile per 1\u20444.\nLa formula_20 \u00e8 la parte dell'equazione trovata da Otto H\u00f6lder, il quale dimostr\u00f2 nel 1882 quello che oggi in matematica si intende per legame tra la somma di Abel e i metodi per la somma formula_17 di 1 \u2212 2 + 3 \u2212 4 + \u2026; questa successione fu la prima alla quale venne applicata questa regola. Il fatto che 1\u20444 sia la somma formula_22 di 1 \u2212 2 + 3 \u2212 4 + \u2026 garantisce che si pu\u00f2 applicare la somma di Abel a questa serie.\nUn'altra generalizzazione della somma di Cesaro \u00e8 la successione dei metodi formula_23 Egli ha infatti dimostrato che la somma formula_24 e la somma formula_17 danno lo stesso risultato, nonostante il diverso contesto storico. Nel 1887, Cesaro cerc\u00f2 una definizione per la regola della somma formula_26 ma riusc\u00ec a fornire solo pochi esempi. In particolare, ha sommato 1 \u2212 2 + 3 \u2212 4 + \u2026 con 1\u20444 con un metodo strettamente legato a formula_26 ma non ha giustificato come lo ha fatto. Egli, nel 1890, definiva i metodi formula_24 in stati ordinati del suo teorema con l'ausilio della successione di Cauchy grazie a una serie formula_24-sommabile e a una serie formula_30-sommabile, facendo risultare il tutto formula_31-sommabile.\nSomma di Abel.\nIn un documento del 1749, Eulero ammette che una serie diverge ma non ha una somma precisa.\nEulero ha proposto nuove definizioni della parola \"somma\" varie volte, pubblicando il libro \"Euler on infinite series\" (letteralmente \"Eulero sulle serie infinite\"). Nel caso della serie 1 \u2212 2 + 3 \u2212 4 + \u2026, le sue idee sulla somma sono simili a quelle utilizzate per la somma di Abel.\nCi sono molti modi per vedere che, almeno per i valori formula_32 Eulero ha ragione nel porre\nUno modo \u00e8 usare lo sviluppo di Taylor al secondo membro.\nDa un punto di vista moderno, la serie 1 \u2212 2\"x\" + 3\"x\"\u00b2 \u2212 4\"x\"\u00b3 + \u2026 non definisce una funzione per formula_34 quindi tale valore non pu\u00f2 essere semplicemente sostituito nell'espressione. Poich\u00e9 questa funzione \u00e8 definita per formula_35 se ne pu\u00f2 calcolare il limite per formula_36 e questa \u00e8 la definizione della somma di Abel:\nEulero e Borel.\nEulero ha applicato un altro metodo per il calcolo nelle serie: una trasformazione binomiale di sua invenzione. Per calcolare la trasformazione binomiale di Eulero, si inzia con una successione di termini positivi, che poi former\u00e0 la serie alternata, in questo caso si ha 1, 2, 3, 4, \u2026. Il primo elemento di questa successione \u00e8 indicato con formula_38\nPoi si devono calcolare le differenze in avanti tra 1, 2, 3, 4, \u2026; che sono 1, 1, 1, 1, \u2026. Il primo elemento in questa successione \u00e8 indicato con formula_39 La numerazione binomiale dipende anche dalle differenze di differenze, ma tutte le differenze in avanti tra 1, 1, 1, 1, \u2026 sono 0. La trasformazione di Eulero di 1 \u2212 2 + 3 \u2212 4 + \u2026 \u00e8 anche definibile come:\nNella terminologia moderna si dice che la serie 1 \u2212 2 + 3 \u2212 4 + ... \u00e8 sommabile mediante la somma di Eulero e vale 1\u20444. Secondo la somma di Eulero, in questa serie bisogna applicare un ulteriore tipo di criterio di sommabilit\u00e0, rappresentando 1 \u2212 2 + 3 \u2212 4 + \u2026 come\nsi ha la serie convergente ovunque:\nLa somma di Borel applicata nella serie 1 \u2212 2 + 3 \u2212 4 + ... sar\u00e0 quindi\nSeparazione delle misure.\nAleksander Sai\u010dev e Wojbor Andrzej Woyczy\u0144ski arrivarono a 1 \u2212 2 + 3 \u2212 4 + \u2026 = 1\u20444 applicando due principi fisici: la relazione infinitesima e la separazione delle misure. Per essere precisi, questi principi fanno parte di una lunga famiglia denominata \"metodi \u03c6-sommabili\", le cui somme, in questa serie, risultano 1\u20444: se formula_44 \u00e8 una funzione con derivata prima e seconda continue e integrabili in formula_45 tali che formula_46 e i limiti di formula_44 e formula_48 a formula_49 siano 0.\nQuesto risultato generalizza la somma di Abel, la quale si ottiene applicando formula_51 Il risultato generale pu\u00f2 essere dimostrato accoppiando i termini della serie su formula_1 e convertendo l'espressione in un integrale di Riemann. Per l'ultimo passaggio, nella dimostrazione corrispondente per 1 \u2212 1 + 1 \u2212 1 + \u2026 si applica il teorema del valor medio, ma serve una forma di Lagrange pi\u00f9 forte del teorema di Taylor.\nGeneralizzazioni.\nIl prodotto di Cauchy di 1 \u2212 1 + 1 \u2212 1 + \u2026 per s\u00e9 stesso tre volte \u00e8 1 \u2212 3 + 6 \u2212 10 + \u2026, ossia la serie alternata di un numero triangolare. Secondo la somma di Abel e la somma di Eulero il risultato \u00e8 1\u20448. Il prodotto di Cauchy di 1 \u2212 1 + 1 \u2212 1 + \u2026 per s\u00e9 stesso quattro volte \u00e8 1 \u2212 4 + 10 \u2212 20 + \u2026, ossia la serie alternata di un numero tetraedrico. Secondo la somma di Abel il risultato \u00e8 1\u204416.\nUn'altra generalizzazione di 1 \u2212 2 + 3 \u2212 4 + \u2026 in una direzione leggermente diversa \u00e8 la serie 1 \u2212 2\"n\" + 3\"n\" \u2212 4\"n\" + \u2026 per altri valori di formula_18 Per un numero intero positivo formula_54 queste serie operano con la somma di Abel nel seguente modo:\nQui formula_56 sono i numeri di Bernoulli. Per formula_57 pari, la serie si riduce:\nL'ultima somma diventa oggetto di derisione da parte Niels Henrik Abel nel 1826:\nAnche l'insegnante di Cesaro, Eug\u00e8ne Charles Catalan, denigrava le serie divergenti. Sotto l'influenza di Catalan, inizialmente Cesaro fece riferimento a \"formule convenzionali\" come 1 \u2212 2\"n\" + 3\"n\" \u2212 4\"n\" + \u2026 e a \"uguaglianze assurde\", e nel 1883 espresse un tipico punto di vista di quel periodo sul fatto che le formule fossero false ma, in qualche modo, comunque utili. Per finire, nel suo libro \"Sur la multiplication des s\u00e9ries\" del 1890, Cesaro segu\u00ec un approccio moderno partendo dalle definizioni.\nLe serie sono inoltre studiate per i valori non interi di \"n\"; questo ha consentito la scoperta della funzione eta di Dirichlet. Parte delle motivazioni degli studi di Eulero sulla serie 1 \u2212 2 + 3 \u2212 4 + \u2026 riguardano l'equazione funzionale della funzione eta, la quale porta direttamente all'equazione funzionale della funzione zeta di Riemann. Eulero \u00e8 diventato famoso anche per aver trovato i valori di queste funzioni per numeri interi pari (includendo il problema di Basilea), e per aver tentato di trovare i loro valori con numeri interi dispari (includendo la costante di Ap\u00e9ry). La funzione eta, in particolare, \u00e8 facile da studiare con i metodi di Eulero perch\u00e9 la sua serie di Dirichlet \u00e8 sommabile ovunque utilizzando la somma di Abel. La funzione zeta della serie di Dirichlet \u00e8 molto difficile da sommare dove essa diverge. Per esempio, la corrispondente di 1 \u2212 2 + 3 \u2212 4 + \u2026 nella funzione zeta \u00e8 la serie non alternata 1 + 2 + 3 + 4 + \u2026, alla quale sono stati applicati recentemente metodi fisici che necessitano per\u00f2 di metodi di somma pi\u00f9 elaborati."}
{"id": "1631034", "revid": "78273", "url": "https://it.wikipedia.org/wiki?curid=1631034", "title": "Museo civico di zoologia", "text": ""}
{"id": "1631036", "revid": "729019", "url": "https://it.wikipedia.org/wiki?curid=1631036", "title": "Linea Kachovskaja", "text": "La linea Kachovskaja () o linea 11A, \u00e8 stata una linea della metropolitana di Mosca. Sebbene la linea sia stata formata nel 1995, tutte le stazioni risalgono al 1969, quando appartenevano alla Linea Zamoskvoreckaja. La linea Kachovskaja era l'unica a Mosca che non presenta interscambi con la linea Kol'cevaja (la linea circolare); era anche la linea pi\u00f9 breve, lunga soltanto 3,3 km e con sole tre stazioni.\nDal 26 ottobre 2019 la linea \u00e8 chiusa per lavori; verr\u00e0 riaperta nel 2022 come parte della linea Bol'\u0161aja kol'cevaja.\nStoria.\nLa storia di questa breve linea inizia con il piano si sviluppo urbano di Mosca, che fu adottato all'inizio degli anni sessanta. Il progetto focalizz\u00f2 l'attenzione sull'estensione del raggio Zamoskvoreckij dell'allora Linea Gor'kovsko-Zamoskvoreckaja (GZL) a sud. Utilizzando un semplice design per la stazione, la costruzione inizi\u00f2 a met\u00e0 degli anni '60, estendendo la metropolitana oltre la riserva naturale Kolomenskoe e nella zona industriale di Nagatino, fino alla stazione di Ka\u0161irskaja e poi dividendosi in due direzioni: la prima verso i quartieri di Saburovo e Zjuzino, mentre l'altra nei futuri quartieri di Orechovo e Borisovo. Il primo ramo doveva aprire in quanto estensione della linea, e avrebbe beneficiato di un nuovo deposito, mentre il secondo ramo sarebbe rimasto in progetto per un decennio, finch\u00e9 i nuovi quartieri non fossero stati costruiti. Fu la caratteristica del primo ramo (Kachovskaja), che rese l'intera linea differente dallo standard delle linee moscovite, che seguivano generalmente un percorso pi\u00f9 o meno tangenziale all'anello centrale; questa linea, invece, dopo Kashirskaja diviene parallela ad esso.\nRagioni della costruzione.\nLa ragione della costruzione della linea \u00e8 stata pratica, dato che le tre stazioni della Linea Kachovskaja connettono tre grandi arterie del traffico di Mosca: la superstrada Ka\u0161ira, che diventa l'autostrada M4 (E111) che si dirige verso il Caucaso; la superstrada Var\u0161ava, che prende il nome da Varsavia, ma che si dirige in realt\u00e0 verso sud, come la M2 (E105) che procede verso Ucraina e Crimea. Inoltre, la linea attraversa anche la ferrovia in direzione Paveletsky. Da queste motivazioni, \u00e8 derivata la forma inusuale della linea, che risulta per\u00f2 importante nella geografia dei trasporti. Oltre a questo, gran parte dei residenti che abitano nei quartieri in cui \u00e8 sorta la linea, sono famiglie di operai della Zavod Imeni Licha\u010d\u00ebva (ZiL), la maggiore fabbrica di Mosca, che aiut\u00f2 la costruzione della metropolitana in modo tale da permettere ai residenti di avere un collegamento diretto con il luogo di lavoro.\nOltre alle motivazioni pratiche, esiste una motivazione pi\u00f9 ambiziosa, che comprenderebbe il progetto di un secondo anello di metropolitana (il primo \u00e8 la linea Kol'cevaja), che permetterebbe ai passeggeri di evitare il centro cittadino; in un futuro forse lontano, le stazioni della Linea Kachovskaja potrebbero divenirne parte.\nApertura e chiusura.\nLa linea apr\u00ec formalmente nell'agosto 1969 e per pi\u00f9 di un decennio oper\u00f2 ininterrottamente. Tuttavia, dall'inizio degli anni ottanta, i futuri quartieri di Orechovo e Zjablikovo erano in forte crescita e avevano disperatamente bisogno di una linea metropolitana, pertanto inizi\u00f2 la costruzione sul secondo ramo. L'idea originale era tuttavia quella di completare il secondo ramo, pi\u00f9 lungo, per poi chiudere la linea Kachovskaja e riaprirla solo al completamento del secondo anello. Il 30 dicembre 1984 apr\u00ec il tratto di Orechovo e la linea Kachovskaja fu chiusa.\nProblemi.\nIl 31 dicembre 1984 il ramo Orechovo fu chiuso e la linea Kachovskaja fu riaperta. Un'inondazione nel nuovo tunnel costrinse alla chiusura delle nuove stazioni, e l'insistenza del ZiL convinse le autorit\u00e0 cittadine a non chiudere il ramo pi\u00f9 breve. Tutto questo cre\u00f2 tuttavia una serie di problemi, uno dei quali fu l'aggiustamento del percorso ferroviario a Ka\u0161irskaja, dove i treni diretti verso sud si separano dopo la stazione, e non prima, impedendo l'uso dell'interscambio tra le banchine. Inoltre, il nuovo ramo vide raddoppiare l'afflusso dei passeggeri, cosa per il quale non era stato progettato.\nAll'inizio del 1995 fu completata la costruzione e il ramo Kachovskaja fu separato in una linea a s\u00e9 stante: il passaggio avvenne l'11 agosto 1995.\nMateriale rotabile.\nLa linea condivide il deposito Zamoskvoreckoe (\u2116 7) con la linea Zamoskvoreckaja, e pu\u00f2 contare su sette treni 81-717/714 con sei carrozze.\nSviluppi recenti e progetti futuri.\nSi prevede che nel 2022 la linea riaprir\u00e0 come parte della Linea Bol'\u0161aja kol'cevaja"}
{"id": "1631041", "revid": "729019", "url": "https://it.wikipedia.org/wiki?curid=1631041", "title": "Francesco Signoris di Buronzo", "text": "Biografia.\nOriginario di un'antichissima famiglia nobile del Vercellese che venne infeudata del castello di Buronzo, il Signoris divenne luogotenente colonnello dell'esercito regio dei Savoia nel 1789 e colonnello in seconda del reggimento provinciale di Novara nel 1793.\nIn seguito alle sue doti militari, nel 1794 gli venne affidato il comando della citt\u00e0 di Alba.\nNel 1796 divenne brigadiere di fanteria e nel 1797 assunse il comando militare di Asti proprio nel periodo pi\u00f9 critico della citt\u00e0 in piena sollevazione popolare contro il governo Sabaudo.\nNel luglio dello stesso anno, un gruppo di giacobini astigiani capitanati da Secondo Ar\u00f2, Gioachino Testa e Felice Berruti, rovesciarono il governo cittadino proclamando la Repubblica Astese.\nIl sacerdote astese Stefano Giuseppe Incisa che fu testimone dei fatti descrisse il comandante militare come vecchio e malaticcio che senza opporre nessuna resistenza fece ritirare le proprie truppe nel quartiere delle caserme, consegnando tutte le armi ai rivoltosi.\nIl 31 luglio le truppe realiste riconquistarono il Castelvecchio mettendo fine alla neonata repubblica. Il Signoris tornato al comando della citt\u00e0 presiedette la \"Regia Giunta\" che tra il 2 agosto ed il 12 ottobre inflisse ben 17 pene di morte tra coloro che avevano partecipato ai moti di insurrezione astigiana."}
{"id": "1631046", "revid": "287204", "url": "https://it.wikipedia.org/wiki?curid=1631046", "title": "Serie A 1956 (pallavolo maschile)", "text": "La Serie A maschile FIPAV 1956 fu la 11\u00aa edizione del principale torneo pallavolistico italiano organizzato dalla FIPAV.\nPer ogni vittoria veniva assegnato un punto. Il titolo fu conquistato dalla Crocetta Villa d'Oro Modena. L'Universal Stiror Reggio Emilia si ritir\u00f2 al termine del girone d'andata."}
{"id": "1631047", "revid": "1305772", "url": "https://it.wikipedia.org/wiki?curid=1631047", "title": "Rising Sun Tour", "text": "Rising Sun Tour \u00e8 un mini tour di quattro date avute luogo in Giappone tra il 18 e il 23 luglio 2006, intrapreso dal gruppo hard rock Kiss.\nScaletta.\nNella scaletta del Rising Sun Tour i Kiss hanno inserito alcuni brani che sono stati suonati dal vivo o raramente o mai, tra cui \"Kissin' Time\", con Eric Singer nelle vesti di cantante principale."}
{"id": "1631063", "revid": "125454235", "url": "https://it.wikipedia.org/wiki?curid=1631063", "title": "DeLorean DMC-12", "text": "La DeLorean DMC-12 \u00e8 l'unico modello di auto costruito dalla DeLorean Motor Company, dal 1981 al 1982.\nLa DMC-12 (conosciuta anche semplicemente come la DeLorean, dato che fu la sola automobile prodotta dalla societ\u00e0) era caratterizzata dalle porte ad ali di gabbiano e dalla carrozzeria in acciaio inossidabile non verniciato. Vennero prodotti circa esemplari di DMC-12.\nLa vettura divenne celebre in tutto il mondo per la sua apparizione nella trilogia cinematografica \"Ritorno al futuro\" di Robert Zemeckis, nella quale un esemplare era stato usato dal Dr. Emmett \"Doc\" Brown come base per la macchina del tempo da lui ideata.\nStoria.\nWilliam T. Collins, primo ingegnere e disegnatore, gi\u00e0 capo ingegnere alla Pontiac, complet\u00f2 il primo prototipo della DeLorean DMC-12 nell'ottobre del 1976.\nOriginariamente era stato previsto di montare sul retro della auto un motore rotativo Wankel, ma, per risparmiare sul carburante in un periodo di scarsit\u00e0 mondiale di petrolio, alla fine si opt\u00f2 per un V6 Douvrin PRV a iniezione.\nCollins e DeLorean avevano previsto uno chassis prodotto da una nuova e non collaudata tecnologia produttiva, conosciuta come ERM (\"Elastic Reservoir Moulding\"), che avrebbe migliorato le caratteristiche di peso abbassando presumibilmente i costi di produzione. Questa nuova tecnologia, per la quale DeLorean aveva acquisito i diritti del brevetto, si rivel\u00f2 per\u00f2 non adatta per la produzione di massa.\nQuesti e altri cambiamenti al concetto originale dovettero essere introdotti per rispettare le scadenze.\nSi rese necessaria una revisione ingegneristica quasi completa del processo produttivo, che fu affidata all'ingegnere Colin Chapman, fondatore e proprietario della Lotus.\nChapman sostitu\u00ec molto del materiale dubbio e delle tecniche di produzione con quelle che erano correntemente utilizzate dalla Lotus; nello specifico, nella DMC-12 furono utilizzate la sospensione e lo chassis dalla Lotus Esprit.\nL'originale progetto della carrozzeria, nato dalla matita di Giorgetto Giugiaro, che aveva disegnato anche la Lotus Esprit qualche anno prima, venne lasciato quasi intatto, come pure la superficie esterna in acciaio inossidabile non verniciato e le porte ad ala di gabbiano.\nLo stabilimento di produzione venne stabilito a Dunmurry, in Irlanda del Nord, a poche miglia da Belfast. La costruzione della fabbrica inizi\u00f2 nell'ottobre 1978, ma problemi ingegneristici e di finanziamento consentirono di iniziare la produzione in serie solo nel 1981, con due anni di ritardo rispetto alle previsioni. Il personale addetto era largamente inesperto e le DMC-12 del 1981 vennero vendute senza garanzia. Questi problemi di giovent\u00f9 vennero risolti a partire dal 1982, anno in cui si inizi\u00f2 a vendere i nuovi modelli con una garanzia di 5 anni o miglia ( km).\nQuando nell'ottobre 1982 la \"DeLorean Motor Company\" fu sciolta in seguito all'arresto di John DeLorean per traffico di droga (accusa da cui fu assolto due anni dopo), le DMC-12 non assemblate furono completate dalla \"Consolidates\" (poi diventata parte di \"KAPAC\").\nNel luglio 2007 i proprietari di una societ\u00e0 chiamata \"DeLorean Motor Company\" (omonima della societ\u00e0 originaria, ma non ad essa collegata) hanno acquisito i diritti di propriet\u00e0 intellettuale dell'automobile ipotizzando la ripresa della produzione.\nProduzione.\nTra il gennaio del 1981 e il dicembre del 1982 sono state prodotte circa 9.200 DMC-12: un quinto delle auto sono uscite dalla fabbrica nell'ottobre del 1981, mentre la produzione nei mesi tra febbraio e luglio del 1982 fu scarsa e riprese a pieno ritmo nell'agosto di quell'anno.\nL'associazione dei proprietari di DeLorean afferma una produzione di solo DMC-12 in totale, 617 in meno rispetto a quanto dichiarato.\nDesign e tecnica.\nCarrozzeria.\nLa carrozzeria della DMC-12 era stata disegnata da Giorgetto Giugiaro. Era interamente realizzata in acciaio inossidabile AISI 304 non verniciato e riprende, nello stile e nella filosofia dei volumi ma soprattutto nella scelta dell'acciaio inox come materiale, i concetti base della Alfa Romeo Iguana del 1969. Escluse tre auto interamente ricoperte in oro zecchino, tutte le DMC-12 uscirono di fabbrica non coperte da vernice o altri rivestimenti. Esistono degli esemplari di DeLorean dipinti, che furono verniciati da chi li acquist\u00f2 dopo l'uscita dalla fabbrica. Molte centinaia di \"auto nere\", ovvero DMC-12 carrozzate in fibra di vetro, furono prodotte per istruire le maestranze, ma non furono mai commercializzate.\nLa DeLorean appare come una vettura di lusso, ma di efficace ed economica manutenzione: pare che i piccoli segni dell'usura sulle superfici dei pannelli in acciaio inossidabile potessero, a quanto si dice, essere rimossi semplicemente strofinando la carrozzeria con un comune panno per pulizia.\nI pannelli in acciaio inox erano fissati ad un monoblocco in fibra di vetro rinforzata, a sua volta fissato ad un telaio a doppia Y ripreso dalla Lotus Esprit.\nLe pesanti porte ad ala di gabbiano della DMC-12 meritano un capitolo a parte. L'ovvio problema del loro corretto sostegno rispetto al resto della carrozzeria fu risolto dalla DeLorean con l'uso di barre di torsione brevettate pretensionate criogenicamente e con l'ausilio di pi\u00f9 tradizionali molle a gas; questo infatti evitava l'insorgere di problemi di comodit\u00e0, come negli anni precedenti si erano avuti sulla Mercedes Benz 300SL \"Ali di gabbiano\" o sulla Bricklin SV-1.\nLe barre di torsione furono costruite dalla Grumman Aerospace ed \u00e8 grazie ad esse che le porte fuoriescono dalla sagoma di soli 11 pollici (27,94\u00a0cm), rendendo relativamente agevoli l'apertura e la chiusura anche in parcheggi stretti e/o affollati. Esattamente come per la Lamborghini Countach, le porte della DMC-12 usano finestrini pi\u00f9 piccoli del normale, in quanto quelli normali non si potrebbero aprire completamente a causa del pannello corto.\nMotore e trasmissione.\nLa DMC-12 \u00e8 mossa da un motore PRV V6, sviluppato in sinergia da Peugeot, Renault e Volvo (la sigla PRV deriva dalle iniziali dei nomi di tali costruttori). Esso deriva dal motore Volvo B28F, innestato con il sistema di iniezione Bosch K-Jetronic e modificato per essere montato al contrario.Il PRV V6 ha un angolo della V a 90\u00b0, 2850 cm\u00b3 di cilindrata (alesaggio 91\u00a0mm, corsa 73\u00a0mm) e un rapporto di compressione di 8,8:1. Il monoblocco e le testate sono in lega leggera e il motore ha un singolo albero a camme per ciascuna testata. Da nuovo, questo motore era capace di erogare 95\u00a0kW (130 hp) a 5.500 giri al minuto e 208 N\u00b7m di coppia motrice a giri.\nIl consumo dichiarato era di 19 mpg (miglia per gallone US), pari a 8\u00a0km/l; test non ufficiali hanno confermato tali dati.\nPer la DMC-12 erano disponibili due cambi: un cambio automatico a tre marce e un cambio manuale a 5 marce con un rapporto finale di 3.44:1. La maggior parte delle vetture venne dotata del cambio manuale, che era lo stesso montato sulla Renault 30.\nIl motore della DMC-12 \u00e8 montato dietro l'asse posteriore, come nel Volkswagen Maggiolino e nella Porsche 911. Il gruppo differenziale-trasmissione, invece, \u00e8 posto davanti fra i due assi.\nSospensioni.\nCome gi\u00e0 menzionato, il sottoscocca e le sospensioni della DMC-12 erano in buona parte basati sulla Lotus Esprit. La DMC-12 era dotata di sospensioni indipendenti a quadrilatero sull'asse anteriore e di un sistema multilink su quello posteriore. Le sospensioni di tutte e quattro le ruote avevano molle a spirale e ammortizzatori telescopici.\nLa DMC-12 montava un impianto frenante servoassistito con dischi da 254\u00a0mm sull'anteriore e 267\u00a0mm sul posteriore.\nIl sistema di sterzatura prevedeva 2,65 giri del volante da un estremo all'altro della corsa, e l'auto riusciva a girare su s\u00e9 stessa in 35 piedi (10,6 metri) di diametro di sterzata.\nLa DMC-12 era dotata in origine di cerchi in lega leggera di diametro 14\" (356\u00a0mm) sull'avantreno e 15\" (381\u00a0mm) sul retrotreno, montati su pneumatici Goodyear NCT radiali.\nDato che il motore era montato molto indietro sul telaio, la distribuzione dei pesi era divisa in modo asimmetrico, circa 35% sull'avantreno e 65% sul retrotreno.\nPrestazioni.\nStando alle informazioni fornite dalla DeLorean stessa, la DMC-12 impiegherebbe 8,8\u00a0s per accelerare da 0 a 60\u00a0mph (0-96,56\u00a0km/h); la rivista \"Road &amp; Track\" ha per\u00f2 cronometrato tale accelerazione in 10,5\u00a0s, sostenendo che l'auto non avesse un grandissimo scatto (\"not a barn burner\").\nConfronti fatti all'epoca dalla DeLorean piazzerebbero la DMC-12 sesta in ordine di velocit\u00e0 in una serie di dieci auto sportive.\nAlcuni proprietari di DMC-12 sostengono che l'auto possa accelerare da 0 a 60\u00a0mph in meno di 8\u00a0s, ma non \u00e8 chiaro se ci\u00f2 sia possibile con il modello strettamente di serie o solo in seguito a elaborazioni.\nPrezzi.\nIl modello base della DMC-12 aveva un prezzo di vendita al pubblico suggerito di $, equivalenti a circa $ del 2003. Varie fonti riportano che c'era una lista d'attesa di possibili compratori disposti a pagare anche un sovrapprezzo di $ sul prezzo di listino. Dopo il fallimento della DeLorean Motor Company, le auto invendute vennero vendute sottocosto.\nPrima di essere commercializzata, la DMC-12 sarebbe dovuta costare $ (da qui deriva il numero 12 contenuto all'interno del nome).\nLe DMC-12 avevano in listino solo 7 optional, di cui 6 disponibili tramite sovrapprezzo:\nLa dotazione standard di accessori era invece costituita da:\nI prezzi della DMC-12 sul mercato dell'usato sono molto vari in base alle condizioni del mezzo ed alla domanda del mercato. Nel 2005 si possono valutare attorno ai $ degli esemplari funzionanti con poche miglia percorse. Le stime indicano in circa gli esemplari di DMC-12 sopravvissuti.\nLa nuova societ\u00e0 texana chiamata \"DeLorean Motor Company\", che come gi\u00e0 detto non ha per\u00f2 alcun rapporto con l'azienda originale, vende delle DMC-12 restaurate a partire da $ e modelli usati con prezzi variabili in base alle loro condizioni. Le auto sono disponibili anche con nuovi accessori moderni, motori pi\u00f9 potenti e fari di maggiore intensit\u00e0. Il vicepresidente dell'azienda ha dichiarato nel 2007 che c'\u00e8 una forte domanda per questi modelli e che la lista di attesa \u00e8 di otto mesi.\nCambiamenti di produzione.\nSulla DeLorean non ci furono i tipici aggiornamenti \"annuali\" effettuati dalle case automobilistiche, ma ci furono numerosi cambiamenti durante la produzione. Secondo John DeLorean i modelli \"annuali\" sono una furbata per aumentare le vendite, e fu per questo che vennero effettuati cambiamenti di entit\u00e0 assai minore lungo tutta la produzione. A causa di ci\u00f2, non ci sono distinzioni specifiche tra i modelli del 1981, 1982 e 1983, ma sottili variazioni effettuate quasi di continuo durante la vita della compagnia e dell'auto DeLorean. Le pi\u00f9 visibili di queste modifiche erano legate allo stile del cofano.\nStili del cofano.\nIl primo cofano della DeLorean aveva fianchi scanalati e includeva uno sportellino, che copriva il tappo della benzina per semplificare il rifornimento, dato che altrimenti sarebbe stato necessario alzare il cofano. Per evitare furti di carburante, il tappo del serbatoio aveva una serratura.\nIn un imprecisato momento del 1981 lo sportellino fu rimosso, ma rimasero le scanalature. Questo stile venne mantenuto fino al 1982 inoltrato; basandosi sui numeri di produzione, fu lo stile pi\u00f9 diffuso. Quando fu esaurito lo stock di tappi con serratura, si pass\u00f2 a un tappo senza serratura, ma ci\u00f2 avvenne dopo che venne cambiato anche il tipo di cofano, quindi sono state prodotte almeno 500 vetture senza sportellino ma con il tappo a chiave.\nL'ultimo cofano era invece piatto, senza scanalature e con logo DeLorean, e tale modifica fu fatta non fini estetici ma per ragioni tecniche: l'acciaio inossidabile \u00e8 molto pi\u00f9 rigido della lamiera in acciaio comune per le carrozzerie, e durante lo stampaggio le curvature strette delle scanalature rischiavano di provocare spaccature nel metallo.\nManiglie interne.\nJohn DeLorean era alto 183\u00a0cm (6 piedi) e cre\u00f2 l'auto in modo che fosse confortevole per una persona della sua statura. L'aggiunta di una maniglia a cinghia interna rese pi\u00f9 facile la chiusura delle porte dall'interno a chi era pi\u00f9 basso di 183\u00a0cm. Le cinghie si agganciavano alle maniglie delle portiere, optional fino al novembre del 1981, pertanto le auto costruite alla fine del 1981, del 1982 e 1983 hanno le portiere con le cinghie di serie fissate in modo permanente.\nApertura.\nL'apertura delle portiere nella DeLorean era originariamente separata dal resto della carrozzeria, con la conseguenza che vi era la tendenza a sforzare su di essa nell'entrare e uscire dalla vettura, rischiando di causare dei danni. Il problema venne risolto solo sulle auto costruite dopo il 1981.\nPoggiapiedi.\nA partire dal 1982, sulle DeLorean fu aggiunto un poggiapiedi (si trattava di un pedale fisso) per alleviare la fatica durante la guida. Questo \u00e8 uno dei pochissimi cambiamenti che furono applicati a partire da un anno preciso: tale accessorio \u00e8 assente nella sola produzione del 1981.\nRuote.\nAnche se lo stile delle ruote rimase lo stesso durante tutta la produzione, i primi esemplari del 1981 avevano i cerchioni verniciati di grigio, accoppiati con coprimozzi grigi con incastonato il logo DMC. Abbastanza presto, nella produzione del 1981, i cerchi assunsero una tinta argentata lucida, con i coprimozzi neri e il logo bianco a fare contrasto.\nRadio.\nLe DeLorean del 1981 avevano un'autoradio Craig di serie. Si trattava di un modello standard con radio e riproduttore di audiocassette, con i controlli affidati a due manopole. Era installato un orologio di fronte alla leva del cambio, in quanto l'autoradio non ne era dotata. Verso la met\u00e0 del 1982 la Craig fu sostituita con una radio ASI e, dato che quest'ultima incorporava un orologio, quello separato fu rimosso.\nAntenna radio.\nAll'incirca le prime 2200 auto uscite dalla fabbrica montavano un'antenna inserita all'interno del parabrezza.\nQuesto tipo di installazione risultava inefficiente per la maggior parte delle esigenze automobilistiche, cosicch\u00e9 venne aggiunta un'antenna a frusta tradizionale esterna nella parte frontale, a destra del parabrezza. Questa soluzione fu efficace per aumentare la ricezione radio, tuttavia per installare l'antenna a frusta era necessario creare un foro nell'acciaio inossidabile, situazione poco sicura e sgradevole a vedersi.\nL'antenna venne quindi spostata ancora, questa volta nella parte posteriore dell'auto: un'antenna automatica fu installata sotto le griglie dietro al finestrino posteriore lato guidatore, posizione che permetteva la qualit\u00e0 di ricezione di un'antenna a frusta, ma nascondendola completamente alla vista quando non era in uso e non creando la necessit\u00e0 di forare la carrozzeria.\nSolo 17 auto destinate al mercato inglese, quindi con guida a destra, montarono un'antenna sul tetto come le auto odierne.\nAlette parasole.\nLe piccole alette parasole erano rivestite da un lato di vinile e dall'altro di stoffa. Originariamente erano installate in modo tale che ad aletta chiusa il vinile fosse all'interno, mentre dopo il 1981 vennero montate rovesciate, ponendo all'interno la stoffa.\nDMC-12 speciali.\nDMC-12 placcate in oro.\nDeLorean aveva previsto di produrre un centinaio di DMC-12 con la carrozzeria interamente in oro a 24 carati, promuovendo questi veicoli tramite l'American Express. Tuttavia, ne vennero ordinati e prodotti solo tre esemplari:"}
{"id": "1631080", "revid": "122982812", "url": "https://it.wikipedia.org/wiki?curid=1631080", "title": "Friedrich Rainer", "text": "Biografia.\nLaureato in giurisprudenza, Rainer entr\u00f2 a far parte del Partito nazista (NSDAP) nel 1930. Nel 1938 fu nominato Gauleiter a Salisburgo, dal 1941 assunse la carica di governatore della Carinzia a cui si aggiunse anche l'Oberkrain, corrispondente alla Slovenia settentrionale, appena inglobato dopo l'invasione tedesca del Regno di Jugoslavia con l'operazione 25.\nDal 10 settembre 1943 fu nominato commissario supremo del Litorale adriatico annesso di fatto alla Germania nazista. Alla fine dell'aprile 1945 tent\u00f2 di organizzare un'ultima disperata resistenza delle forze naziste in Carinzia. Preso prigioniero dagli statunitensi e consegnato agli jugoslavi, fu processato per crimini di guerra a Lubiana ed impiccato il 19 luglio 1947, secondo quanto comunicato al tempo dalle autorit\u00e0 jugoslave. Secondo altre fonti storiche come Pier Arrigo Carnier, storico italiano, Rainer fu detenuto in un campo nei pressi della capitale serba dove mor\u00ec il 1\u00ba aprile 1952."}
{"id": "1631081", "revid": "1149807", "url": "https://it.wikipedia.org/wiki?curid=1631081", "title": "Bessatsu Hana to yume", "text": " \u00e8 una rivista giapponese di manga sh\u014djo pubblicata dalla Hakusensha.\nStoria.\n\"BetsuHana\" \u00e8 una rivista mensile, supplemento della quindicinale \"Hana to yume\". Venne pubblicata per la prima volta nel luglio del 1977 al prezzo di 300 yen con 3 uscite all'anno. Negli anni la pubblicazione ha subito le seguenti variazioni:\nNel settembre del 2006 la \"BetsuHana\" ha cambiato il suo formato da A5 a B5, in coincidenza col cambio di periodicit\u00e0. \u00c8 inoltre variata anche la data di uscita, spostata al 26 del mese ed il prezzo, portato a 500 yen.\nSebbene la \"BetsuHana\" sia famosa per le serie che ha contenuto negli anni, \u00e8 meglio conosciuta per le storie brevi pubblicate."}
{"id": "1631085", "revid": "1812137", "url": "https://it.wikipedia.org/wiki?curid=1631085", "title": "Kachovskaja", "text": "Kachovskaja () \u00e8 una stazione della Metropolitana di Mosca, situata sulla Linea Kachovskaja. La stazione ha aperto l'11 agosto 1969 come capolinea sud della Linea Zamoskvoreckaja, e dal 1983 al 1995 \u00e8 stata anche capolinea del ramo Kachovskaja. Da allora (11 agosto 1995) la stazione \u00e8 il capolinea dell'attuale Linea Kachovskaya, staccatasi dalla Zamoskvoreckaja.\nLa stazione \u00e8 stata disegnata dagli architetti Nikolai Demchinsky e Yulija Kolesnikova, secondo il tipico design degli anni sessanta, con due corsie formate da 40 pilastri in cemento ottagonali ricoperti di marmo scuro. Le mura sono ricoperte da granito grigio e labradorite, ma anche da asfalto nei margini delle banchine. Le mura della stazione sono ricoperte da piastrelle di ceramica bianche; inoltre la stazione presenta una serie di targhe metalliche che ritraggono diversi episodi della guerra civile russa (artisti e scultori: V.Gorchakov, L.Soshinskaya, V.Karpov).\nLa stazione si trova in piazza Kakhovka, punto di incontro di diverse direttrici tra cui via Azovskaja, viale Chongarsky e via Kakhovka. L'ingresso esterno della stazione \u00e8 situato sotto la piazza, con uscite che permettono di emergere in superficie sulla piazza stessa, mentre l'ingresso occidentale \u00e8 situato sotto viale Chongarsky Boulevard. Nel 1983 fu aperta la stazione Sevastopolskaja della Linea Serpuchovsko-Timirjazevskaja; in base a questo avvenimento necessit\u00f2 di aggiustamenti: vennero aperte due scale mobili che scendevano alla stazione inferiore, situata perpendicolarmente a Kakhovskaja.\nOltre questa stazione, ci sono una serie di binari che sono utilizzati per il cambiamento di marcia dei treni e per la sosta notturna.\nNei primi mesi del 2019 la stazione \u00e8 stata temporaneamente chiusa per permettere la realizzazione della linea 11. Inaugurato il 7 dicembre 2021 dopo la ristrutturazione."}
{"id": "1631086", "revid": "287204", "url": "https://it.wikipedia.org/wiki?curid=1631086", "title": "Serie A 1955 (pallavolo maschile)", "text": "La Serie A maschile FIPAV 1955 fu la 10\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Minelli Modena."}
{"id": "1631088", "revid": "78273", "url": "https://it.wikipedia.org/wiki?curid=1631088", "title": "Nadine Beiler", "text": ""}
{"id": "1631091", "revid": "110157", "url": "https://it.wikipedia.org/wiki?curid=1631091", "title": "Love Gun Tour", "text": "Love Gun Tour \u00e8 un tour del gruppo hard rock Kiss, intrapreso per promuovere l'omonimo album, pubblicato il 30 giugno 1977. Ha avuto luogo in Canada e negli Stati Uniti tra l'8 luglio e il 5 settembre 1977. Alcune brani proposti nella scaletta sono stati registrati durante le esibizioni per produrre l'album \"Alive II\"."}
{"id": "1631104", "revid": "767487", "url": "https://it.wikipedia.org/wiki?curid=1631104", "title": "Carlo Piaggia", "text": "Biografia.\nNacque a Badia di Cantignano, frazione del comune di Capannori in Lucches\u00eca, da una famiglia numerosa composta dal padre, la madre e sei fratelli.\nLa famiglia Piaggia non era molto ricca, infatti, per vivere, tutti i membri lavoravano nelle terre o nel mulino che possedevano.\nInizi\u00f2 a ricevere un'adeguata istruzione dal parroco del paese, appassionandosi alla lettura dei libri ma, a causa delle condizioni economiche della famiglia, dovette abbandonare questa passione per continuare a svolgere le sue mansioni all'interno dei campi.\nAll'et\u00e0 di ventidue anni perse, a causa del colera, la madre, tre fratelli e due sorelle. Consumato dal dolore e dai gravi problemi economici in cui si trovava la famiglia, il 1\u00ba maggio del 1851 decise di lasciare l'Italia per svolgere attivit\u00e0 lavorative a Tunisi e ad Alessandria.\nCompiuti i ventinove anni di et\u00e0, nel 1856-57 inizi\u00f2 il suo primo viaggio esplorativo del corso del Nilo, partendo da Khartoum, dove si uniscono i due rami principali del grande fiume (Bianco e Azzurro) e arrivando fino a Gondokoro.\nDopo un primo ritorno a Lucca, nel 1860 accompagn\u00f2 Orazio Antinori nel viaggio lungo il bacino del Bahr el Ghazal (il fiume delle gazzelle) nel Sudan meridionale.\nDal novembre 1863 al luglio 1865 si trov\u00f2 da solo ancora in questo territorio inesplorato, e vi rimase fino all'esaurimento delle proprie provviste; in questo periodo approfond\u00ec la conoscenza geografica dei luoghi ed etnografica e antropologica, in quanto frequent\u00f2 la trib\u00f9 cannibale dei Sand\u00e8.\nDal 1871 lavor\u00f2 per la Societ\u00e0 Geografica Italiana in compagnia di Antinori, in Eritrea, nella regione del fiume Anseba, raccogliendo notizie sulle popolazioni locali. Dopo la partenza del collega, continu\u00f2 a effettuare spedizioni anche per conto dei locali governi.\nNel 1873, al seguito del console francese De Sarzach e dell'esploratore francese Raffray, attravers\u00f2 l'Etiopia.\nNel 1874, da solo, circumnavig\u00f2 il lago Tana e ne esplor\u00f2 le isole.\nNel biennio successivo, risalendo in barca con Romolo Gessi il Nilo Bianco, esplor\u00f2 il Lago Alberto e scopr\u00ec il Lago Kyoga, che egli chiam\u00f2 lago Capechi.\nNel 1877 torn\u00f2 in patria, ma per poco. L'anno successivo fu di nuovo nel sud dell'Etiopia, esplorando quanto ancora c'era di sconosciuto circa gli affluenti del Nilo Azzurro.\nIn questi anni la sua base di partenza fu sempre Khartoum.\nNel 1880, avuta la notizia che due esploratori della Societ\u00e0 Geografica Italiana erano stati fatti prigionieri nella localit\u00e0 di Cialla nel Ghera, part\u00ec ancora lungo il corso del Nilo Azzurro, ma la spedizione fu fallimentare: le autorit\u00e0 locali, ostili, prima ne rallentarono il viaggio, poi lo imprigionarono. Liberato, fu costretto a rientrare a Khartoum nel 1881.\nMolto provato fisicamente, alla fine dello stesso anno intraprese una nuova spedizione, incurante delle proprie condizioni di salute, nel Sudan meridionale, per andare in soccorso dell'esploratore olandese Shuver. Arrivato a Karkog (nei pressi di Sennar) il 7 gennaio 1882, vi mor\u00ec dieci giorni dopo.\nPiaggia fu molto apprezzato e conosciuto come fornitore di animali da imbalsamare alle principali collezioni naturalistiche europee. A Lucca, presso il Gabinetto di Storia Naturale del Liceo Classico Nicol\u00f2 Machiavelli, \u00e8 conservata una collezione composta da oltre settanta specie di uccelli e una coppia di pantere (Collezione Piaggia). Gran parte di questi animali venne catturata presso Famaka, nell'attuale Sudan Meridionale.\nLa citt\u00e0 di Torino gli ha intitolato un viale alberato interno al parco Ruffini, mentre a Viareggio gli \u00e8 stato intitolato l'istituto tecnico commerciale."}
{"id": "1631107", "revid": "1342115", "url": "https://it.wikipedia.org/wiki?curid=1631107", "title": "Bernacchi", "text": ""}
{"id": "1631109", "revid": "287204", "url": "https://it.wikipedia.org/wiki?curid=1631109", "title": "Serie A 1954 (pallavolo maschile)", "text": "La Serie A maschile FIPAV 1954 fu la 9\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Minelli Modena. La Robur Ravenna si ritir\u00f2 prima dell'inizio del torneo; la Multedo 1930 Genova fu penalizzata di un punto per la rinuncia alla trasferta di Trieste contro la CRDA."}
{"id": "1631114", "revid": "339392", "url": "https://it.wikipedia.org/wiki?curid=1631114", "title": "Ilsa the Wicked Warden", "text": ""}
{"id": "1631115", "revid": "1226", "url": "https://it.wikipedia.org/wiki?curid=1631115", "title": "Ufo nazisti", "text": ""}
{"id": "1631119", "revid": "4106", "url": "https://it.wikipedia.org/wiki?curid=1631119", "title": "Bernucci", "text": ""}
{"id": "1631126", "revid": "125865002", "url": "https://it.wikipedia.org/wiki?curid=1631126", "title": "Carlo Thaon di Sant'Andrea", "text": "Biografia.\nProveniente da una famiglia di militari (il padre Giuseppe Orazio Thaon di Revel era ufficiale della prefettura di Nizza e gli zii, Marco Antonio, ufficiale di fanteria e Pietro Ignazio, di marina) comp\u00ec i propri studi all'Accademia Reale e usc\u00ec con il grado di alfiere del reggimento di Saluzzo nel 1740. Combatt\u00e9 nelle campagne di guerra nel modenese, nella Savoia e sulle Alpi con il grado di Comandante in capo, distinguendosi per il suo valore riportando anche alcune ferite. Venne promosso al grado di luogotenente colonnello nel 1768 e colonnello nel 1771 del reggimento di Nizza. Nel 1772 venne insignito dell'Ordine Mauriziano. Divenne maggiore generale nel 1780, comandante della citt\u00e0 e della contea di Nizza nel 1781, luogotenente generale di fanteria del \"Nizza\" e vicer\u00e9 di Sardegna nel 1787.\nNel 1790 gli venne affidato il governatorato di Tortona e due anni pi\u00f9 tardi quello di Asti. Il 25 luglio 1792 Vittorio Amedeo III entr\u00f2 nella coalizione antifrancese, la cos\u00ec detta Prima coalizione e quando (il 10 settembre) la Convenzione dichiar\u00f2 guerra al Regno di Sardegna, assegn\u00f2 al generale Thaon di Revel il comando supremo dell'esercito delle Alpi Marittime che mantenne per la durata della aspra campagna militare contro la Francia rivoluzionaria (del 1793-1794), riportando la vittoria dell'Authion.\nCon la pace di Parigi del 15 maggio 1796, la Contea di Nizza e la Savoia divennero francesi e Carlo Francesco perde il castello di famiglia con i feudi connessi, Revel e Saint-Andr\u00e9. Con decreto regio, ebbe dal re (Vittorio Amedeo III) il titolo di marchese trasmissibile da portarsi col nome Thaon (25 maggio 1796). Nel 1797 si trasferisce a Torino dove assume l'incarico di governatore.\nCon la occupazione francese dell'Italia e la caduta della monarchia sabauda, fu una delle persone pi\u00f9 ricercate del regime francese che riuscirono a catturarlo. Fu trattenuto in ostaggio ma in seguito liberato dai contadini della valle di Susa che lo permise di unirsi al Generale Suvarov nel suo quartiere generale e prendere il comando in capo dell'esercito sardo. Per incarico del sovrano, assente in Sardegna, assunse la luogotenenza generale degli stati di terraferma con poteri di \"alter ego\" (1799). Nello stesso anno gli venne insignito dell'Ordine Supremo della Santissima Annunziata.\nDopo la disfatta di Marengo ripar\u00f2 prima a Livorno, in seguito a Napoli e Roma per approdare in Sardegna dove (1804) il re gli riconferm\u00f2 la carica di vicer\u00e9, in assenza di Carlo Felice. Un anno prima della sua morte (1806) fu creata e conferita, appositamente per lui, la dignit\u00e0 di \"Gran Maestro dell'Artiglieria\". \"Uomo di antico senno\", dice di lui A. Manno, \"di fedelt\u00e0 ideale e di valore leggendario\".\nDiscendenza.\nSpos\u00f2 Maddalena Galleani di Todon, figlia del conte Gian Andrea. Dalla loro unione nascono sei figli: Giuseppe Alessandro, Geltrude, Ignazio Isidoro, Giovanna, Maurizio e Sofia. I tre maschi seguono le orme paterne sia in campo militare, diplomatico e politico. Giuseppe Alessandro (generale, governatore di Torino e primo comandate dell'arma dei carabinieri) e Ignazio Isidoro (ministro sardo-piemontese, governatore di Genova e Torino, vicer\u00e9 di Sardegna, luogotenente generale del regno, da cui ) erano entrambi aiutante di campo al fianco del padre durante la guerra delle Alpi. Maurizio (muore all'et\u00e0 di 29 anni), fu ufficiale nel reggimento di Nizza e cavaliere di Malta."}
{"id": "1631127", "revid": "643494", "url": "https://it.wikipedia.org/wiki?curid=1631127", "title": "Brigach", "text": "Il Brigach \u00e8 un fiume tedesco del Baden-W\u00fcrttemberg. Il pi\u00f9 corto dei due rami che formano il Danubio, nasce a 925\u00a0m s.l.m. presso St. Georgen nella Foresta Nera. Lungo il suo corso si trova la citt\u00e0 di Villingen-Schwenningen; dopo 43 chilometri il fiume si unisce al Breg a Donaueschingen a formare il Danubio (672\u00a0m s.l.m.)."}
{"id": "1631132", "revid": "1566286", "url": "https://it.wikipedia.org/wiki?curid=1631132", "title": "Erika Eleniak", "text": "Biografia.\nNata da padre canadese (con ascendenze ucraine) e madre con antenati estoni e tedeschi, \u00e8 la maggiore di 5 figli e deve affrontare prestissimo la separazione dei genitori. Alla fine del 1970 il padre la introduce nel mondo dello spettacolo, facendole prendere parte ad una pubblicit\u00e0 televisiva di abiti per bambina. Ha fatto il suo debutto cinematografico a 12 anni con il film \"E.T. l'extra-terrestre\", in cui ricopre il ruolo della bambina baciata da Elliott a scuola.\nSi iscrive alla scuola Robert Fulton Junior High e diventa assidua frequentatrice dei party che si tengono nella valle di San Fernando, a nord di Los Angeles, cominciando cos\u00ec a fare uso di alcolici e sostanze stupefacenti. In questo difficile periodo riceve l'aiuto di Steve Ferguson, un ragazzo tetraplegico, che l'aiuta a disintossicarsi e la convince ad entrare negli alcolisti anonimi nel 1988.\nErika si fidanza con lui ed il loro rapporto dura fino al matrimonio della madre di Eleniak con il padre di Ferguson. In questo periodo posa nuda per \"Playboy\". Diventa famosa comparendo nelle prime tre stagioni del telefilm \"Baywatch\". Nel 1997 incontra Philip Goglia, che sposa il 10 marzo 1998, ma da cui divorzia sei mesi dopo; durante la loro relazione la Eleniak utilizza il nome Erika Eleniak-Goglia."}
{"id": "1631134", "revid": "287204", "url": "https://it.wikipedia.org/wiki?curid=1631134", "title": "Fonologia della lingua svedese", "text": "Per fonologia della lingua svedese si intende l'insieme delle regole e delle particolarit\u00e0 riguardanti il sistema fonologico della lingua svedese (vocali, consonanti, gruppi di consonanti) oltre che l'analisi della prosodia e dell'intonazione.\nVariet\u00e0 dello svedese.\nNormalmente analizzando la fonologia di una lingua si fa riferimento alla \"variet\u00e0 standard\" della lingua. Quest'operazione risulta particolarmente difficile nel caso dello svedese che non presenta omogeneit\u00e0 linguistica sul suo territorio. \nIl problema maggiore per chi studia lo svedese \u00e8, infatti, una mancata standardizzazione della pronuncia:\nTradizionalmente si \u00e8 soliti dividere le variet\u00e0 dello svedese in (almeno) tre principali variet\u00e0 regionali, che sono:\nIn questa voce si proceder\u00e0 con l'esposizione del sistema fonologico svedese cos\u00ec come riportato nella maggior parte dei manuali scolastici e negli studi linguistici preferendo, l\u00ec dove pu\u00f2 risultare ambiguo, la variet\u00e0 di Stoccolma alle altre.\nVocali.\nLa lingua svedese \u00e8 nota per avere un vasto repertorio vocalico, con 9 vocali distinte per suono e per vari livelli di intensit\u00e0, che arrivano a 17 se si contano i vari dialetti svedesi.\nVolendo tracciare uno schema generale delle vocali in svedese otterremmo le seguenti tabelle:\nVocali lunghe.\nSi noti la presenza del fenomeno di palatalizzazione quando /k/ e /g/ (e il gruppo /sk/) sono immediatamente seguiti da una vocale palatale (/e/,/i/,/y/,/\u00e4/,/\u00f6/) sia essa lunga oppure breve.\nConsonanti.\nLo svedese presenta anche una ricca gamma di suoni consonantici che per\u00f2 a differenza del sistema vocalico, non presenta grosse divergenze da quello delle altre lingue germaniche. \nCi sono 18 fonemi consonantici, tra i quali i fonemi e mostrano considerevoli variazioni a seconda del contesto dialettale e sociale. La realizzazione della \"fricativa dorso-palatale velare sorda\" del simbolo , che si trova in molti dialetti, inclusi quelli pi\u00f9 prestigiosi della lingua standard, \u00e8 presente solo in questa lingua. \nUna delle pochissime particolarit\u00e0 che distingue questa lingua, sotto il profilo consonantico, dalle altre sia del gruppo germanico che dal resto della lingue d'europa \u00e8 la presenza in determinate situazioni di gruppi di retroflesse e in particolare in prossimit\u00e0 al suono fenomeno questo che non \u00e8 presente in altre lingua germaniche.\nPossiamo rappresentare il sistema consonantico svedese con le seguenti tabelle:\nConsonanti e gruppi di retroflesse.\nCome gi\u00e0 accennato, un fenomeno particolare dello svedese ed unico tra le lingue germaniche, \u00e8 la formazione di un gruppo di retroflesse in presenza di a contatto con , , , , . Il grafema /r/ provoca inoltre, come gi\u00e0 accennato in nota, anche l'apertura di \"\u00e4\" pronunciato in tal caso anzich\u00e9, come di norma, .\nDato che il gruppo di retroflesse costituisce una particolarit\u00e0 pressoch\u00e9 unica dello svedese, si ometter\u00e0 nella seguente tabella il riferimento all'italiano.\nNessi consonantici.\nAlcuni gruppi di due o pi\u00f9 consonanti hanno in svedese un'articolazione particolare. Eccone uno schema riassuntivo. L\u00ec dove \u00e8 precisato, l'articolazione cambia solo nei prestiti, altrimenti valgono le regole di pronuncia proprie dello svedese:\nStruttura della sillaba.\nNella lingua svedese, dopo una sillaba con vocale breve accentata pu\u00f2 seguire solo un consonante lunga (geminata) o un gruppo di almeno due consonanti. Ponendo le seguenti abbreviazioni:\nSi pu\u00f2 riassumere questa caratteristica con il seguente schema:\nProsodia.\nLa caratteristica fondamentale della prosodia svedese (e in parte anche norvegese) che rende questa lingua immediatamente riconoscibile tra le altre \u00e8 la presenza di un accento secondario o \"musicale\" o \"tonale\" detto anche, con termine tedesco, \"Nebenton\" vale a dire la presenza di un secondo accento, leggermente pi\u00f9 debole nella maggior parte delle parole svedesi accanto all'accento radicale. \nL'origine di un tale particolare fenomeno prosodico \u00e8 da ricercare nell'evoluzione storica delle lingue germaniche. Sin dal II secolo, in area germanica si verific\u00f2 la cosiddetta fissazione dell'accento con spostamento dell'accento principale sulla sillaba radicale (rizotonia) a partire da un originario accento indoeuropeo libero e tonale. Conseguenza di tale fenomeno \u00e8 stata per molte lingue (in particolar modo in inglese) la caduta o l'indebolimento delle sillabe finali in misura tanto pi\u00f9 drastica quanto pi\u00f9 lontane esse fossero dalla sillaba radicale. Lo svedese insieme al norvegese ha opposto resistenza all'indebolimento di queste sillabe ponendo il suo caratteristico accento secondario che permette in tal modo di distinguere chiaramente i foni delle sillabe finali.\nL'accento secondario \u00e8 indicato sui dizionari di lingua svedese con la presenza di due \"apostrofi\" indicanti l'accento. \nPer esempio, cercando la parola \"uppeh\u00e5ll\" (pausa, interruzione) troveremo la seguente trascrizione IPA: .\nIntonazione.\n\u00c8 difficile descrivere l'intonazione svedese in quanto essa \u00e8 caratterizzata da continui innalzamenti e abbassamenti di tono ed \u00e8 caratterizzata a sua volta da variazioni di tipo geografico. Si possono tuttavia distinguere alcuni casi principali di intonazione.\n1a) un'intonazione che cala, utilizzata quando si descrive qualcosa di concluso e quindi in frasi affermative:\n1b) l'intonazione che cala si ritrova anche nelle frasi che iniziano con un pronome interrogativo:\n2a) un'intonazione che aumenta, utilizzata in proposizioni subordinate che precedono la principale, la quale a sua volta presenta un calo dell'intonazione:\nNell'esempio appena citato, la proposizione condizionale \"Om jag \u00e4r hungrig\" presenta un'intonazione in aumento in quanto precede la frase principale (\"\u00e4ter jag n\u00e5gonting\"), che invece presenta l'usuale abbassamento della voce.\n2b) l'intonazione che aumenta si ritrova anche in frasi interrogative che inizino con un verbo anzich\u00e9 con un pronome interrogativo:\n2c) si pu\u00f2 ricorrere ad un aumento dell'intonazione per sottolineare in modo particolare un elemento della frase\nIn questo caso, l'intonazione \u00e8 massima su \"I somras\" per sottolineare il fatto che il viaggio sia stato fatto nell'estate appena trascorsa.\nEsempio.\nL'esempio qui proposto \u00e8 tratto dalla traduzione svedese della favola di Esopo, \"Il vento del Nord e il Sole\". La trascrizione svedese \u00e8 basata sull'alfabeto IPA\nTrascrizione del testo svedese.\nNordanvinden och solen tvistade en g\u00e5ng om vem av dem som var starkast. Just d\u00e5 kom en vandrare v\u00e4gen fram insvept i en varm kappa. De kom d\u00e5 \u00f6verens om att den som f\u00f6rst kunde f\u00e5 vandraren att ta av sig kappan, han skulle anses vara starkare \u00e4n den andra. D\u00e5 bl\u00e5ste nordanvinden s\u00e5 h\u00e5rt han n\u00e5nsin kunde, men ju h\u00e5rdare han bl\u00e5ste desto t\u00e4tare svepte vandraren kappan om sig, och till slut gav nordanvinden upp f\u00f6rs\u00f6ket. D\u00e5 l\u00e4t solen sina str\u00e5lar skina helt varmt och genast tog vandraren av sig kappan och s\u00e5 var nordanvinden tvungen att erk\u00e4nna att solen var den starkaste av de tv\u00e5.\nTrascrizione fonetica.\n[\u02c8nu\u02d0\u0256a\u0271\u02ccv\u026an\u02d0d\u0259n \u0254 \u02c8su\u02d0l\u0259n \u02c8tv\u026as\u02d0tad\u0259 \u025b\u014b \u0261\u0254\u014b\u02d0 \u0254m \u02c8v\u025bm\u02d1 \u0251\u02d1v \u02c8d\u0254m\u02d1 s\u0254m v\u0251\u02d0 \u02c8sta\u0279\u02d0kast. \u02c8j\u0275st \u02c8d\u0325o\u02d0 \u02c8k\u0254m \u025b\u0271 \u02c8van\u02d0d\u027ea\u027e\u0259 \u02c8v\u025b\u02d0\u0261\u0259\u0271 f\u027eam\u02d1 \u02c8\u026an\u02d0\u02ccsve\u02d0pt i\u02d1 \u025b\u0271 va\u0279\u02d1m \u02c8kap\u02d0a. d\u0254m k\u0254m \u02c8do\u02d0 \u00f8\u02d0v\u0259\u02c8\u027e\u025bn\u02d0s \u02c8\u0254m\u02d1 at d\u0325\u025bn\u02d1 s\u0254m\u02d1 f\u0275\u0282\u02d1\u0288 k\u0275nd\u0259 fo \u02c8van\u02d1d\u0279a\u0279\u0259n at t\u0251\u02d0 \u02c8\u0251\u02d0v s\u025bj \u02c8kap\u02d0an, han\u02d1 sk\u0275l\u02d0\u0259 \u02c8an\u02d1\u02ccse\u02d0s \u02c8v\u0251 \u02c8star\u02d0ka\u027e\u0259 \u025bn d\u025bn \u02c8an\u02d1d\u027ea. do\u02d0 \u02c8blo\u02d0st\u0259 \u02c8nu\u02d0\u0256a\u0271\u02ccv\u026an\u02d1d\u0259n so\u02d0 ho\u02d0\u0288 han \u02c8n\u0254n\u02d1s\u026an \u02c8k\u0275n\u02d0d\u0259 m\u025bn j\u0275 \u02c8ho\u02d0\u0256a\u027e\u0259 ham \u02c8blo\u02d0st\u0259 d\u025bst\u028a \u02c8t\u025b\u02d0ta\u027e\u0259 \u02c8sve\u02d0pt\u0259 \u02c8van\u02d1d\u0279a\u0279\u0259\u014b \u02c8kap\u02d0an \u02c8\u0254m\u02d1 s\u025bj, \u0254 t\u026a sl\u028f\u0339\u02d0t \u0261\u0251\u02d0v \u02c8nu\u02d0\u0256a\u0271\u02ccv\u026an\u02d1d\u0259n \u0275p\u02d0 f\u0153\u02c8\u0282\u00f8\u02d0k\u0259t. do\u02d0 l\u025b\u02d0t \u02c8su\u02d0l\u0259n s\u026ana \u02c8st\u027eo\u02d0la\u0279 \u02c8\u0267i\u02d0na he\u02d0lt va\u0279\u02d0mt \u0254 \u02c8\u029de\u02d0nast tu\u02d0\u0261 \u02c8van\u02d1d\u0290a\u0279\u0259n \u02c8\u0251\u02d0v s\u025bj \u02c8kap\u02d0an \u0254 so\u02d0 v\u0251 \u02c8nu\u02d0\u0256a\u0271\u02ccv\u026an\u02d1d\u0259n \u02c8tv\u0275\u014b\u02d0\u02d0\u0259n at \u02c8e\u02d0\u0279\u02cc\u0255\u025bn\u02d0a at\u02d1 \u02c8su\u02d0l\u0259n v\u0251\u02d0 \u0256\u025bn \u02c8sta\u0279\u02d0kast\u0259 \u0251\u02d0v d\u0254m\u02d1 tvo\u02d0]"}
{"id": "1631147", "revid": "1793900", "url": "https://it.wikipedia.org/wiki?curid=1631147", "title": "Canale Erie", "text": "Il canale di Erie fu inaugurato nella sua completezza il 26 ottobre 1825 e collega Albany lungo il fiume Hudson con Buffalo, situata sul fiume Niagara, nello Stato di New York.\nQuesto collegamento fu proposto per la prima volta gi\u00e0 nel 1699 ma la sua costruzione inizi\u00f2 nel 1817. Lungo circa 584 km, conta un totale di 36 chiuse ed un dislivello totale di 172 metri.\nIl canale permise alle imbarcazioni l'accesso ai grandi laghi interni da New York City, diventando cos\u00ec un'importante via di commercio, permettendo alla grande mela di superare la citt\u00e0 di Filadelfia in quanto a porto commerciale. \u00c8 stato il primo sistema di trasporto tra il litorale orientale e l'interno occidentale degli Stati Uniti che non richiedesse il \"portage\".\nAi giorni nostri \u00e8 invece utilizzato in maggior misura a fini turistici."}
{"id": "1631148", "revid": "125365851", "url": "https://it.wikipedia.org/wiki?curid=1631148", "title": "Duomo di Worms", "text": "Il duomo di San Pietro (in tedesco: \"Dom Sankt Peter\") \u00e8 la cattedrale di Worms, in Germania. \nNel 1923 \u00e8 stato insignito del titolo di basilica minore.\nQuesto imponente edificio tardo-romanico, insieme al duomo di Magonza, ripete abbastanza fedelmente lo schema architettonico della cattedrale di Spira: pianta basilicale, tre navate con campate scandite con sistema obbligato.\nStoria.\nCostruzione.\nLa costruzione che oggi ammiriamo fu iniziata nel 1125. Il cleristorio \u00e8 del 1160. Alla consacrazione del 1181 anche il coro occidentale era completato. Il rinnovato interesse per il Romanico che si ebbe nel XIX secolo port\u00f2, non solo per Worms ma anche per Spira e Magonza, a vari cicli di restauro, tra cui, per Worms, la totale demolizione e ricostruzione del coro occidentale, pericolante. I lavori terminarono nel 1933, e nel bombardamento del 1945 la volta resse. I restauri postbellici sono terminati nel 2002. Le torri circolari sono del periodo di Burchard.\nMedioevo.\nLa citt\u00e0 e la sua cattedrale furono sede di importanti eventi, tra cui il Concordato di Worms nel 1122 che pose fine alla lotta per le investiture. Federico Barbarossa (1152-90) favor\u00ec in modo particolare la chiesa. Nel 1156 sua moglie Beatrice di Burgundia fu incoronata regina nella cattedrale e gli sposi donarono alla chiesa un'importante reliquia di san Nicola. Nel 1184 il Barbarossa concesse il privilegio di citt\u00e0 libera a Worms. Nel 1235 vi si spos\u00f2 Isabella d'Inghilterra.\nGuerra della Grande Alleanza.\nL'importanza della diocesi e della cattedrale di Worms deriva dalla Dieta di Worms del 1521. Poco dopo la dieta, alcune congregazioni di Worms si convertirono al luteranesimo. Nel 1556 tutte le parrocchie del Palatinato seguirono l'esempio.\nDurante la Guerra dei Trent'anni, le truppe svedesi possedettero la citt\u00e0 tra il 1632 e il 1635 e la cattedrale fu utilizzata per le funzioni protestanti.\nIl destino della citt\u00e0 fu segnato il 31 maggio 1689 (Guerra della Grande Alleanza) quando le truppe di Luigi XIV la distrussero e, dopo un primo tentennamento, incendiarono anche la cattedrale. Per fortuna le bombe poste all'interno non esplosero, tranne due che fecero crollare parte del tetto. La ricostruzione inizi\u00f2 subito, nel 1694, ma nel 1732 la cattedrale assunse un aspetto barocco, che fu demolito durante la rivoluzione francese.\nRivoluzione francese.\nNel 1803 la diocesi fu sciolta. Nel 1806 la chiesa di San Giovanni, a pianta centrale, annessa, fu demolita. I resti pi\u00f9 antichi di una chiesa risalgono al periodo merovingo (VII secolo). Notizie precise si hanno in riferimento alla costruzione del vescovo Burchard e cio\u00e8 1000-1025, di cui restano importanti elementi costruttivi, come le torri scalarie. Questa chiesa svolse la sua funzione per oltre un secolo prima di essere sostituita dalla costruzione del periodo Staufer.\nDescrizione.\nLa struttura \u00e8 in pietra arenaria locale rossa. Le pareti non importanti per la tenuta statica sono in una specie di tufo dello stesso colore, ma pi\u00f9 leggero.\nLa torre sulla crociera \u00e8 identica a Spira che fu costruita poco tempo prima.\nIl portale nord porta, al di sopra, un'edicola con un bronzo di Federico Barbarossa, del 1181 e la scritta, medioevale, di una esenzione dalle tasse che questo imperatore fece ai cittadini di Worms nel 1184.\nIl complesso dell'abside occidentale con le torri angolari che la sovrastano \u00e8 la pi\u00f9 famosa e bella realizzazione del periodo romanico germanico. Stretta tra le due svettanti torri circolari dell'epoca della cattedrale di Burchard, la torre del coro si innalza al di sopra dell'abside verso il cielo. Essa ha un matroneo nano, al pari delle torri circolari, ed un tetto di pietra con finestre ad abbaino. Gli stessi motivi architettonici sono ripetuti nel coro che sta sotto e che gli fa da eco. Alla base delle colonnine figure umane ed animali. I capitelli sono fatti di foglie larghe avvolte, molto particolari, detti \u201cCapitelli di Strasburgo\u201d Anche se, alla luce della recente datazione, tale disegno potrebbe essere apparso per la prima volta a Worms.\nIl portale gotico della cappella di San Nicola riporta il Santo protettore dei marinai e dei condannati a morte.\nIl portale sud, gotico, ha una statuaria ricca di simbologia. La lunetta riporta la Santa Vergine.\nAll'esterno sei torri, quattro laterali scalari cilindriche e due sull'asse centrale, ottagonali, una sul lato occidentale e l'altra sulla crociera, lato est. La chiesa ha una doppia abside ai lati ovest ed est e cripta sul lato orientale.\nIl colore rosso scuro della pietra e le finestre pi\u00f9 piccole di quelle di Spira rendono l'interno poco luminoso e molto raccolto. Anche l'esterno \u00e8 cupo e serioso a causa anche della formazione di concrezioni scure sulle superfici.\nLa torre della crociera prende luce sia dagli abbaini sulla volta ottagonale che da piccole finestre in corrispondenza del matroneo nano. Dal lato interno \u00e8 identica alla cattedrale di Spira.\nLe volte a vela della navata, alta 27 metri, sono costolonate. Una serie di archi ciechi o meglio finte finestre poco profonde separa la sommit\u00e0 degli archi della navata centrale dal cleristorio. I pilastri sono meno elaborati che a Spira. Quelli che non reggono le campate sono semplici. Gli altri hanno semicolonne e lesene poco accentuate che si raccordano a tre costoloni della volta. Un cornicione, anch'esso poco accentuato, \u00e8 presente al di sopra degli archi della navata.\nC'\u00e8 un'asimmetria tra il lato nord e quello sud. Nel primo, le larghe lesene dei pilastri non portanti la volta si interrompono, scendendo dal cleristorio, all'altezza del cornicione sotto gli archi ciechi, mentre nel lato sud le lesene proseguono fino a congiungersi al cornicione dell'attaccatura del pilastro agli archi della navata. Differenze si notano anche lungo lo stesso lato della navata. Sono sempre diversi sia i fasci dei pilastri portanti, con larghe lesene e semicolonne, messi in modo differente ogni volta. Ma ci sono differenze anche negli archi ciechi sotto il cleristorio. Tutto questo non \u00e8 frutto di ripensamenti ma dell'intenzione di non creare un effetto di ripetitivit\u00e0 lungo la navata o forse anche per ridurre le riverberazioni acustiche. Capitelli discreti sono all'attaccatura dei costoloni della volta. Anche l'attacco degli archi della navata presenta una sagomatura. Finestroni allungati, con vetrate molto colorate, molte recenti, sono sulle pareti esterne delle navate laterali. \nLe torri scalarie sono rotonde ma con ricami differenti. I matronei nani con colonnine ed archetti, merlature a varie altezze e cornici sagomate adornano le superfici esterne del corpo longitudinale e delle torri, secondo lo stile pi\u00f9 ricco ed articolato del tardo Romanico. Lesene e merlature di pietra pi\u00f9 scura accentuano e sottolineano i motivi ornamentali dell'esterno.\nLa cattedrale di Worms \u00e8 anche caratterizzata dalla presenza di rappresentazioni di mostri in pietra.\nOrgani a canne.\nL'organo a canne principale della basilica si trova su cantoria nella sezione superiore della parete di sinistra della seconda campata della navata centrale; venne costruito dalla ditta Klais nel 1985 (\"opus 1623\") ed \u00e8 a trasmissione mista (meccanica per i manuali e la pedaliera ed elettrica per i registri), con 34 registri. La sua consolle dispone di tre tastiere di 58 note ciascuna ed una pedaliera di 30.\nNel coro si trova un secondo strumento, realizzato nel 1996 dalla ditta Oberlinger con la collaborazione di Daniel Roth. Ispirato agli organi di Aristide Cavaill\u00e9-Coll, \u00e8 racchiuso all'interno di una cassa lignea neoclassica ornata con intagli e rilievi; \u00e8 a trasmissione integralmente meccanica, ed ha 18 registri su due manuali e pedale.\nUn ulteriore organo a canne si trova sulla cantoria della cappella di San Nicola; opera di Erich Breitmann, risale agli anni 1970 ed ha 11 registri su due tastiere e pedaliera, e sistema di trasmissione elettrico."}
{"id": "1631149", "revid": "1543377", "url": "https://it.wikipedia.org/wiki?curid=1631149", "title": "Papito", "text": "Papito \u00e8 l'undicesimo album di studio (senza contare n\u00e9 le innumerevoli raccolte, n\u00e9 l'opera interattiva \"Velvetina\") registrato dal cantante spagnolo Miguel Bos\u00e9, per celebrare il trentennale della sua carriera musicale, e pubblicato, nella primavera del 2007 (il 20 marzo in Spagna, e l'11 maggio in Italia), dalla Carosello, con distribuzione del colosso Warner Music. Il disco \u00e8 una raccolta dei brani pi\u00f9 noti di Bos\u00e9, tutti in versione spagnola, re-interpretati in duetto con moltissimi artisti, per lo pi\u00f9 appartenenti all'universo musicale latino, tra cui Shakira, Juanes, Ricky Martin, Laura Pausini, Paulina Rubio, Julieta Venegas, Ivete Sangalo e la leggenda italiana Mina; al lavoro hanno preso parte anche il frontman dei R.E.M., Michael Stipe, e la cantante israeliana Noa. Il disco rappresenta l'operazione discografica pi\u00f9 imponente mai realizzata in Spagna, mentre in Italia rompe con successo un silenzio durato ufficialmente circa 10 anni (durante i quali circolano soltanto raccolte di vario tipo, dischi d'importazione e qualche singolo sparso). L'ultimo album di inediti pubblicato da Miguel nella penisola italiana, \"Labirinto\", \u00e8 infatti del 1996, mentre una terza raccolta di successi, espressamente confezionata per il mercato italiano, risale al 1999, intitolata \"Best of Miguel Bos\u00e9\", con due inediti: una versione in italiano di \"Este Mundo Va\" (\"Questo Mondo Va\") e una di \"Hacer Por Hacer\" (\"Un Momento Per Me\"). Da \"Papito\", sono stati tratti finora tre singoli internazionali: \"Nena\" con Paulina Rubio, \"Si t\u00fa no vuelves\" con Shakira e \"Morenam\u00eda\" con Julieta Venegas. In Italia, \u00e8 uscito invece \"Agua y sal\", versione spagnola del brano originariamente portato al successo da Mina e Adriano Celentano, magistralmente re-interpretato da Miguel Bos\u00e9 con Mina. Il titolo Papito deriva da un soprannome sudamericano, come ha spiegato l'artista stesso, consapevole di essere stato un punto di riferimento per tanti artisti che l'hanno ascoltato durante la loro giovinezza: \"mi chiamano cos\u00ec i miei amici\".\nVersioni.\nEsistono tre versioni di \"Papito\": una prima versione, in un unico CD, con 15 tracce; una seconda versione, sempre in un unico CD, contenente per\u00f2 16 tracce (14 + 2 bonus: \u00e8 il caso, per esempio, della versione italiana); e infine una terza versione, in 2 CDs, contenente, invece, 30 tracce in totale.\nLe due versioni singole contengono brani originariamente interpretati da Miguel Bos\u00e9 in lingua spagnola e qui re-interpretati in duetti espressamente realizzati per il disco; la versione doppia include anche un secondo CD, con brani gi\u00e0 presentati da Miguel in passato, sempre in duetto con altri artisti. Le due bonus tracks dell'edizione singola con 16 tracce, pubblicata soltanto in alcuni paesi, tra cui appunto l'Italia, sono tratte dal secondo CD dell'edizione doppia ed inserite in chiusura dell'album singolo (si tratta di \"Agua y sal\", interpretata con Mina, del 2006, e di \"La vida es bella\", in duetto con l'artista israeliana Noa, del 2003). Questa edizione a 16 tracce esclude per\u00f2 il duetto con Sasha Sokol, intitolato \"No encuentro un momento\", presente sia nell'edizione a 15 tracce che nell'edizione doppia. Il secondo disco dell'edizione doppia, dedicato per lo pi\u00f9 a brani non inseriti in nessun album dell'artista, da lui cantati con altri interpreti nel corso degli anni, comprende anche (oltre a \"Corazones\" che figurava nel doppio live con Ana Torroja, \"GiraDos en concierto\", del 1998) le due tracce \"Manos vac\u00edas\" e \"Hojas secas\", appartenenti al repertorio personale di Miguel Bos\u00e9, originariamente incluse nel suo album, \"Los chicos no lloran\", del 1990, dal quale sono state attinte in totale quattro tracce (le altre due sono la title-track e il brano che apriva il long-playing, \"Bamb\u00fa\").\nNumeri.\nOltre ai testi e alle splendide illustrazioni, che riprendono, singolarmente, i piccoli tatuaggi virtuali che, nel complesso, adornano le spalle di Miguel in copertina, il libretto allegato al CD, tra i dettagliatissimi credits in cui vengono elencati tutti i musicisti e i collaboratori che hanno preso parte al lavoro, contiene anche una pagina (la penultima) interamente dedicata ai \u00abnumeri\u00bb dell'album.\nTracce.\nEdizione a 15 tracce.\nL'edizione singola a 15 tracce di \"Papito\" include i seguenti brani:\nEdizione doppia.\nL'edizione doppia di \"Papito\" include i brani di cui sopra, e inoltre:\nEdizione a 16 tracce (14 + 2 bonus track).\nL'edizione singola a 16 tracce (14 + 2 bonus track) di \"Papito\" include i seguenti brani:"}
{"id": "1631150", "revid": "643494", "url": "https://it.wikipedia.org/wiki?curid=1631150", "title": "Breg", "text": "Il Breg \u00e8 un fiume tedesco del Baden-W\u00fcrttemberg. Costituisce il ramo sorgentifero destro e pi\u00f9 lungo (49 chilometri) del Danubio. Nasce a 1078\u00a0m s.l.m. nella Foresta Nera, presso Furtwangen im Schwarzwald. Scorre attraverso Furtwangen e V\u00f6hrenbach, fino ad unirsi presso la citt\u00e0 di Donaueschingen con il Brigach dove d\u00e0 origine al Danubio a 672\u00a0m s.l.m."}
{"id": "1631153", "revid": "767487", "url": "https://it.wikipedia.org/wiki?curid=1631153", "title": "Llanrumney", "text": "Llanrumney (in lingua gallese \"Llanrhymni\" = \"llan\" sottodivisione amministrativa + \"rhymni\" dal nome del fiume locale che scorre lungo la Rhymney Valley) \u00e8 un distretto e una comunit\u00e0 del Galles, che fa capo alla citt\u00e0 di Cardiff.\nConta oltre undicimila abitanti ed \u00e8 confinante con le aree di St Mellons, Pentwyn and Rumney.\nSede di una scuola secondaria (la Llanrumney High School) e di numerose scuole primarie, \u00e8 conosciuta anche per aver dato i natali al famoso corsaro Henry Morgan, conosciuto con l'appellativo di \"Morgan, il pirata\"."}
{"id": "1631154", "revid": "767487", "url": "https://it.wikipedia.org/wiki?curid=1631154", "title": "Krayzie Bone", "text": "\u00c8 conosciuto anche come Leatherface, The Sawed-Off Gangsta, Mr. Sawed-Off Leatherface, K-Bone e Krayzie Big Badass Bone.\nIl suo stile \u00e8 ricco di figure retoriche ed \u00e8 caratterizzato da una notevole velocit\u00e0 di linguaggio, che ne fa un personaggio di spicco nell'attuale scena hip hop. Krayzie Bone \u00e8 stato anche un membro del collettivo hip hop Mo Thugz Family, che lasci\u00f2 nel 1998 per fondare la \"ThugLine Records\" con Wish Bone.\nNel 2006 - 2007 ha collaborato con Chamillionaire ai singoli \"Ridin'\" e \"The Bill Collecta\".\nBiografia.\nAnthony Enderson nasce a Cleveland il 17 giugno 1973. \u00c8 testimone di Geova. Sua moglie si chiama Carlandra e le sue due figlie Destiny e Melody. Ha tre sorelle, un fratello e un fratellastro, quest'ultimo di nome Tombstone.\nGli inizi.\nNel 1993, a vent'anni, entra a far parte dei Bone Thugs-N-Harmony assieme a Wish Bone, Flesh-N-Bone, Layzie Bone e Bizzy Bone. Il gruppo si sposta subito a Los Angeles per incontrare Eazy-E, rapper del celebre gruppo N.W.A. e titolare della \"Ruthless Records\", al fine di un possibile contratto discografico.\nKrayzie telefona al produttore e gli rappa per telefono alcuni brani. Questi si rivela entusiasta e gli rassicura che verr\u00e0 presto ricontattato. Il giovane rapper, appresa la notizia che gli N.W.A. terranno un concerto a Cleveland, ritorna allora col gruppo nella sua citt\u00e0 natale ed incontra Eazy-E dopo il liveshow. Il gruppo ottiene finalmente il contratto con la \"Ruthless Records\".\nNel 1994 i Bone Thugs-N-Harmony pubblicano l'EP \"Creepin On Ah Come Up\", che riscuote un enorme successo e rimane pi\u00f9 di 70 settimane nella classifica di \"Billboard\" statunitense. Nel 1995 esce il secondo album \"E 1999 Eternal\", lavoro che si dimostra ancora decisamente all'altezza e che vende solo nella prima settimana dall'uscita 300.000 copie. Dopo la pubblicazione nel 1997 del terzo album dal titolo \"The Art of War\", Krayzie Bone decide di intraprendere una propria carriera solista.\nCarriera solista: 1998 - 2002.\nIl 1998 non \u00e8 un anno particolarmente ricco per il rapper, che si limita a fare delle apparizioni negli album di artisti come Fat Joe e Jermaine Dupri. Il suo lavoro \u00e8 quasi del tutto impiegato per la registrazione del primo album solista, che uscir\u00e0 un anno dopo.\nNel 1999 Krayzie pubblica il doppio album di debutto \"Thug Mentality 1999\", che diventer\u00e0 disco di platino. Vi partecipano molti artisti, quali i The Marley Brothers, Mariah Carey, Big Pun, Fat Joe, E-40, 8 Ball &amp; MJG, Kurupt e Treach. I due singoli che ne vangono estratti, \"Thug Mentality\" e \"Paper\", dimostrano che il rapper di Cleveland ha ormai piena autonomia musicale. Contemporaneamente, Mariah Carey collabora con Krayzie Bone al remix del singolo \"I Still Believe\", cui partecipano anche Layzie Bone e Da Brat. Anche Project Pat e i Naughty by Nature lavorano con l'ormai affermato rapper, che \u00e8 brillantemente riuscito a farsi strada nell'ambito del Midwest rap. Un anno dopo, Krayzie partecipa al singolo di Ice Cube \"Until We Rich\".\nNel 2001 \u00e8 il turno del secondo album \"Thug On Da Line\", che non ottiene successo come il precedente ma diventa comunque disco d'oro. Amazon.com lo certifica uno dei migliori album dell'anno. Il singolo che ne viene estratto \u00e8 \"Hard Time Hustlin'\", in collaborazione con Sade Adu.\nIl 2002 \u00e8 un anno di significative collaborazioni per Krayzie Bone. Partecipa dapprima al singolo di Lil Jon &amp; the East Side Boyz \"I Don't Give A...\", contenuto nell'album \"Kings of Crunk\" (al singolo partecipa anche il rapper Mystikal). Poi, Coolio lo chiama a collaborare al brano \"Somebody's Gotta Die\" (la cui versione censurata reca il titolo di \"I Don't Wanna Die\").\n2003 - 2006.\nSegue la pubblicazione, nel 2003, di \", album che rimane per\u00f2 solo in ambito underground. Nel 2005 esce invece \", terzo disco ufficiale dell'artista, che tuttavia vende solo 35.717 copie (una miseria rispetto agli album precedenti). Da quest'ultimo lavoro viene estratto il singolo \"Get'chu Twisted\", che vede la produzione di Lil' Jon. In seguito, Mariah Carey collabora di nuovo con Krayzie e Layzie Bone al remix di \"Don't Forget About Us\", che questa volta vede in pi\u00f9 la partecipazione di Juelz Santana. Anche il famoso duo di produttori Play-N-Skillz contatta Krayzie per un featuring nel loro album \"The Process\".\nNel 2006 Krayzie Bone partecipa al singolo di Chamillionaire \"Ridin'\", contenuto nell'album \"The Sound of Revenge\". La canzone ottiene un successo strepitoso e vince sia il premio Grammy \"Best Rap Performance by A Duo Or Group\", sia le categorie \"Best Rap Video\" e \"Best Video\" rispettivamente agli MTV Video Music Awards e agli \"Ozone Awards\". Subito dopo collabora con Twista e 8 Ball &amp; MJG al remix del singolo di Notorious B.I.G. \"Spit Your Game\", contenuto nell'album postumo \"\". Sempre nello stesso anno, il rapper fa delle ulteriori apparizioni negli album di altri artisti come Frankie J (\"Priceless\"), DJ Khaled (\"Listennn...The Album\") e addirittura Tupac Shakur (\"Pac's Life\"). \u00c8 soprattutto merito della collaborazione di successo con Chamillionaire che Krayzie riesce a ritornare sulla scena in grande stile, nonostante le scarse vendite del l'ultimo album \"Gemini: Good vs. Evil\". Lo dimostra il fatto che nel 2006 sia apparso negli album postumi di due grandi artisti: Notorious B.I.G. e, come gi\u00e0 detto, Tupac Shakur.\n2007.\nNel 2007 Krayzie collabora di nuovo con Chamillionaire, questa volta al brano \"The Bill Collecta\", contenuto nell'album \"Ultimate Victory\".\n2009.\nNel 2009 Krayzie canta con Tech N9ne e K-Dean nel brano \"Midwest Choppers 2\", seconda traccia dell'album Sickology 101 di Tech N9ne.\nPremi e riconoscimenti.\nGrammy Awards:\nMTV Video Music Awards:\nAmerican Music Awards:"}
{"id": "1631156", "revid": "120152992", "url": "https://it.wikipedia.org/wiki?curid=1631156", "title": "Oleg Protsenko", "text": "Il suo record personale \u00e8 17,75 m, realizzato nel 1990 e in quel momento 17\u00aa misura di tutti i tempi. Nel 1984 ha stabilito la miglior prestazione mondiale dell'anno con 17,46 m."}
{"id": "1631161", "revid": "235834", "url": "https://it.wikipedia.org/wiki?curid=1631161", "title": "Canale Eire", "text": ""}
{"id": "1631162", "revid": "322321", "url": "https://it.wikipedia.org/wiki?curid=1631162", "title": "Ermolao Barbaro il Vecchio", "text": "Biografia.\nAncora bambino cominci\u00f2 a studiare lettere greche con Guarino Veronese, e il successo di quest'accoppiata allievo-maestro fu tale che a soli 12 anni tradusse in latino 33 favole di Esopo.\nFece poi i suoi studi universitari a Padova dove si laure\u00f2 nel 1425.\nSuccessivamente si trasfer\u00ec a Roma dove entr\u00f2 al servizio della cancelleria papale.\nLa sua carriera nella curia romana fu cos\u00ec fulminea che nel 1435 Eugenio IV lo nomin\u00f2 protonotario apostolico e, nel 1443, gli concesse la diocesi di Treviso.\nIl rapporto con il pontefice, per\u00f2, si interruppe bruscamente nel 1447 quando, dopo che gli era stata promessa la nomina a vescovo di Bergamo, il papa assegn\u00f2 il posto a Polidoro Foscari.\nLasci\u00f2 Roma e viaggi\u00f2 per l'Italia ma, dopo una serie di peregrinazioni, torn\u00f2 a lavorare in curia e ci rimase fino al 1453. Si trasfer\u00ec poi a Verona dove Niccol\u00f2 V lo aveva designato vescovo e dove si sistem\u00f2 in pianta stabile, tranne una breve parentesi a Perugia, dal 1460 al 1462, come governatore.\n\"Messer Ermolao Barbaro, gentiluomo viniziano, fu fatto vescovo di Verona da papa Eugenio\" [sic], \"per le sue virt\u00f9. Ebbe notizia di ragione canonica e civile, ed ebbe universale perizia di teologia, e di questi istudi d'umanit\u00e0; ed ebbe nello scrivere ottimo stile. Fu di buonissimi costumi, e nel tempo di papa Eugenio\" [sic] \"si ritorn\u00f2 a Verona al suo vescovado, e attese con ogni diligenza alla cura, e vi accrebbe assai e onor\u00f2 e multiplic\u00f2 il culto divino. Era umanissimo con ognuno. Ridusse nel suo tempo il vescovado in buonissimo ordine, cos\u00ec nello spirituale come nel temporale. Aveva in casa sua alcuni dotti uomini, in modo che sempre vi si disputava o ragionava di lettere; ed era la sua casa governata, come si richiede una casa d'uno degno prelato. S'egli compose (che credo di s\u00ec) non ho notizia alcuna\".\nCompose. \"Nulla se ne ha alle stampe trattane qualche lettera, ma pi\u00f9 opuscoli manoscritti se ne hanno in alcune biblioteche, e fra essi la traduzione della Vita di S. Anastasio scritta da Eusebio di Cesarea\"."}
{"id": "1631168", "revid": "599013", "url": "https://it.wikipedia.org/wiki?curid=1631168", "title": "Zden\u011bk Grygera", "text": "Biografia.\nZden\u011bk \u00e8 un grande appassionato di fumetti e graphic novel: la sua collezione comprende numerose opere di artisti come Alex Ross, Kurt Busiek, Grant Morrison e Mark Millar; il suo supereroe preferito \u00e8 Lanterna Verde Hal Jordan. \u00c8 oltretutto un grande appassionato di cinema, e adora in particolar modo Kurt Russell.\nCaratteristiche tecniche.\nAbituato a essere impiegato per lo pi\u00f9 come terzino destro, poteva essere schierato come difensore centrale o, all'occorrenza, anche terzino sinistro.\nCarriera.\nClub.\nDopo aver passato 8 anni al , passa al Petra Drnovice nel 1998, a 18 anni, e velocemente emerge come uno dei calciatori cechi pi\u00f9 promettenti della sua generazione. Durante il Campionato europeo di calcio Under-21 2000 viene notato dalle due societ\u00e0 della capitale e , che lo acquista. Nella stagione di debutto nello Sparta gioca 15 gare, contribuendo alla difesa del titolo ceco, e figura molto bene anche nella UEFA Champions League 2000-2001, giocando 5 partite. Nel 2002/03 contribuisce alla riconquista del titolo, ai danni dello \nNel luglio 2003 viene acquistato dall', per rimpiazzare Cristian Chivu. La sua prima stagione olandese viene condizionata da una ferita al tendine del ginocchio e disputa solo 20 gare nella Eredivisie vincendo il suo primo campionato. Nei Paesi Bassi vince un campionato, due Coppe e due Supercoppe.\nDalla stagione 2007-2008 gioca nelle file della , che lo ha ingaggiato dall'Ajax nel gennaio 2007 a parametro zero. Esordisce in Serie A il 23 settembre nella gara contro la , ma nella prima fase della stagione mostra qualche difficolt\u00e0 di integrazione con il gioco della Juventus, che prevede una grande spinta da parte dei terzini. Con il tempo per\u00f2 il suo rendimento cresce e arriva anche il suo primo gol in bianconero il 9 marzo 2008 in occasione della partita contro il terminata 0-2 in favore della Juventus. Termina la prima stagione in bianconero con 24 presenze e 1 rete, e con il posto da titolare ormai non pi\u00f9 in discussione.\nNella seconda stagione in bianconero esordisce il 13 agosto nella gara di andata del Terzo turno preliminare di Champions League, vinta 4-0 contro l'Artmedia Bratislava.\nSempre contro il Genoa, nella partita valida per la 12\u00aa giornata di Serie A, mette a segno il gol del momentaneo 1-0 e mette un ottimo assist per Amauri, lanciando la squadra verso la vittoria finale per 4-1 sulla squadra ligure. La seconda rete stagionale \u00e8 datata 18 aprile 2009, nel match interno contro l', quando al 91' stacca su un calcio d'angolo battuto da Giovinco e di testa mette la palla alle spalle di J\u00falio C\u00e9sar.\nChiude il rapporto con la Juventus il 30 agosto 2011, dopo quattro stagioni, con la rescissione consensuale del contratto.\nIl 31 agosto 2011 si accorda con il Fulham. Il 6 novembre seguente, durante la partita disputata contro il , in cui il \u00e8 stato sconfitto per 1-3, il giocatore \u00e8 rimasto vittima (praticamente da solo) di un grave infortunio al ginocchio destro. Accasciatosi a terra per il gran dolore, \u00e8 stato poi soccorso dallo staff medico con l'ausilio di un respiratore. Gli esami effettuati hanno riscontrato la rottura del legamento crociato anteriore con un periodo di recupero di sei mesi circa.\nIl 6 dicembre 2012 annuncia il ritiro dal calcio giocato per i troppi infortuni subiti durante la carriera.\nNazionale.\nHa debuttato in nazionale il 15 agosto 2001 contro la Corea del Sud, e ha partecipato agli Europei di e , e ai Mondiali di .\nStatistiche.\nPresenze e reti nei club.\n\"Statistiche aggiornate al 6 novembre 2011.\""}
{"id": "1631172", "revid": "643494", "url": "https://it.wikipedia.org/wiki?curid=1631172", "title": "Rudolf Rahn", "text": " Ha prestato servizio durante la Repubblica di Weimar e il Regime nazista. \u00c8 stato plenipotenziario del Reich e ambasciatore presso il governo della Repubblica Sociale Italiana.\nBiografia.\nGli esordi in diplomazia.\nLaureato in scienze politiche e sociologia, dopo il conseguimento del dottorato fu nella Segreteria della Societ\u00e0 delle Nazioni tra il 1925 e il 1928. Entrato al ministero degli Esteri nel 1928 fu impiegato all'Ambasciata ad Ankara.&lt;br&gt;\nAll'avvento del nazismo ader\u00ec alla NSDAP nel 1933. Dopo lo scoppio della seconda guerra mondiale ottenne incarichi via via di maggior responsabilit\u00e0: fu inviato nella Francia di Vichy (1940-1942) divenendo un esperto nel trattare con governi collaborazionisti. Nel 1941 fu in Siria (allora Protettorato francese) per facilitare i progetti di ribellione antibritannica in Iraq, successivamente fu inviato a Tunisi nel 1942 per favorire i buoni rapporti tra le truppe italiane, quelle tedesche e l'amministrazione coloniale francese e nell'agosto del 1943 a Roma.\nIl suo ruolo nella Repubblica Sociale Italiana.\nL'incarico di maggior responsabilit\u00e0 lo ricevette il 10 settembre 1943 quando fu nominato da Hitler Plenipotenziario civile del Reich presso il governo nazionale fascista (RSI dopo il 1\u00ba dicembre 1943). Questo ruolo gli assegnava, nel territorio occupato italiano, \"una posizione predominante, mentre il comandante militare del medesimo territorio aveva competenze limitate, vale a dire 'meramente militari'\".\nRahn riceveva direttive dal Ministro degli Esteri Joachim von Ribbentrop. L'11 settembre dello stesso anno, in occasione dell'anniversario della firma del Patto Tripartito, Rudolf Rahn venne nominato anche ambasciatore del Reich presso la RSI.\nIn questo modo venne modificato, ma soltanto sul piano formale, il suo \"status\" nei confronti della Repubblica Sociale Italiana cessando il ruolo di plenipotenziario in un Paese occupato per diventare il rappresentante diplomatico in un paese alleato. Rahn ebbe un ruolo fondamentale anche nella costituzione del governo della RSI: fu lui infatti il 22 settembre 1943 a convincere il maresciallo Graziani ad accettare di diventare ministro della Guerra paventandogli il rischio che l'Italia, in assenza di un governo fascista, facesse la fine della Polonia.\nNella Repubblica Sociale l'ambasciatore Rahn \"divenne di fatto il vero e proprio detentore del potere, contro il quale il governo italiano non era in grado di imporsi\" anche grazie alla stretta collaborazione con il Governatore Militare Italiano Tedesco e Comandante supremo delle SS e della Polizia in Italia Karl Wolff.&lt;br&gt;\nNel 1944 venne brevemente inviato in Ungheria dove obblig\u00f2 l'ammiraglio Horthy a dare le dimissioni spianando la strada alle Croci Frecciate filonaziste.&lt;br&gt;\nNei primi giorni di maggio del 1945 fu catturato dagli Alleati in Alto Adige come conseguenza dell'operazione Greenup.\nIl dopoguerra.\nRahn comparve come testimone al processo di Norimberga e nell'immediato dopoguerra sub\u00ec un processo di denazificazione.\nTornato alla vita civile fu anche direttore della Coca Cola tedesco-occidentale.&lt;br&gt;\nMor\u00ec nel 1975. \u00c8 autore del libro di memorie \"Ambasciatore di Hitler a Vichy e a Sal\u00f2\", pubblicato nel 1950."}
{"id": "1631176", "revid": "322321", "url": "https://it.wikipedia.org/wiki?curid=1631176", "title": "Beniamino Pizziol", "text": "Biografia.\nBeniamino Pizziol nasce a Ca' Vio (una frazione che all'epoca faceva parte del comune di Venezia e che oggi \u00e8 frazione del comune di Cavallino-Treporti), nel patriarcato di Venezia, il 15 giugno 1947 da Vittorio Pizziol e Olinda Trevisan (1920-2019).\nFormazione e ministero sacerdotale.\nEntrato in seminario all'et\u00e0 di nove anni, compie gli studi nel seminario minore e maggiore di Venezia frequentando le medie inferiori, il ginnasio, il liceo classico e i cinque anni di teologia.\n\u00c8 ordinato sacerdote il 3 dicembre 1972 dall'allora patriarca di Venezia Albino Luciani, futuro papa Giovanni Paolo I. Frequenta i corsi di liturgia pastorale presso l'Istituto Santa Giustina di Padova.\nDal 1972 al 1981 \u00e8 vicario parrocchiale della parrocchia di San Lorenzo Giustiniani di Mestre al fianco del parroco don Antonio Moro, seguendo principalmente la catechesi giovanile, con particolare attenzione all'aspetto liturgico e caritativo. Insegna religione cattolica presso la scuola elementare e media del quartiere della Cipressina. Nel 1981 viene trasferito nella parrocchia di Santo Stefano a Venezia. In seguito riceve la nomina di direttore dell'ufficio liturgico e collabora al settimanale diocesano \"Gente Veneta\".\nDal 1987 al 2002 \u00e8 parroco nella parrocchia di San Trovaso in Venezia. Dal 1996 al 2002 \u00e8 assistente dell'AIMC e della FUCI. Dal 1997 al 2002 svolge l'incarico di provicario foraneo. Dal 1999 al 2002 \u00e8 membro del collegio dei consultori.\nNel 2002 riceve la nomina di vicario generale del patriarcato e canonico onorario di San Marco. Dal 2003 \u00e8 presidente del consiglio di amministrazione del Fondo di Solidariet\u00e0 \"San Marco\" e dal 2005 svolge l'incarico di convisitatore nella visita pastorale. Dal 2007 assume anche l'incarico di \"moderator curiae\".\nMinistero episcopale.\nIl 5 gennaio 2008 papa Benedetto XVI lo nomina vescovo ausiliare di Venezia, assegnandogli la sede titolare vescovile di Cittanova; riceve la consacrazione episcopale il 24 febbraio dello stesso anno per l'imposizione delle mani del cardinale Angelo Scola, patriarca di Venezia, co-consacranti il cardinale Marco C\u00e9, patriarca emerito di Venezia, e il vescovo di Trieste Eugenio Ravignani.\nIl cardinal Scola gli affider\u00e0 anche il compito di vicario generale e \"moderator curiae\".\nErano pi\u00f9 di cinquant'anni che a Venezia non veniva ordinato un vescovo ausiliare, dopo che tale incarico era stato svolto dal 1957 al 1974 da mons. Giuseppe Olivotti (al fianco dei patriarchi cardinali Angelo Roncalli, Giovanni Urbani e infine Albino Luciani).\nErano quasi venticinque anni che in Italia non veniva ordinato un vescovo di origini veneziane da quando nel 1983 venne ordinato mons. Pierluigi Scarpa, dell'Ordine dei frati minori cappuccini.\nIl 16 aprile 2011 papa Benedetto XVI lo nomina vescovo di Vicenza, dopo 6 mesi di sede vacante a seguito della nomina dell'arcivescovo Cesare Nosiglia ad arcivescovo di Torino.\nL'annuncio viene dato in contemporanea sia a Vicenza dall'amministratore diocesano Lodovico Furian sia a Venezia dal patriarca Angelo Scola.\nDopo aver portato a termine l'incarico anche di coordinatore della visita del Santo Padre ad Aquileia e Venezia, si congeda dal patriarcato di Venezia il 1\u00ba giugno.\nIl 19 giugno giunge a Vicenza dove, dopo la visita alla Basilica di Monte Berico, fa ufficialmente il suo ingresso in cattedrale. Alla cerimonia di insediamento, oltre al patriarca Angelo Scola, sono presenti il cardinale vicentino Agostino Cacciavillan ed il vescovo emerito di Vicenza Pietro Giacomo Nonis.\nDal 9 settembre 2011 al 25 marzo 2012 \u00e8 chiamato a ricoprire temporaneamente anche l'ufficio di amministratore apostolico di Venezia, a seguito della nomina del patriarca Angelo Scola ad arcivescovo di Milano.\nL'8 settembre 2012 pubblica la prima lettera pastorale alla diocesi di Vicenza dal titolo \"Davvero il Signore \u00e8 risorto\". L'annuale anno pastorale della diocesi berica, come da tradizione ancorata a quanto vissuto durante il viaggio pastorale del papa san Giovanni Paolo II nel 1991, viene solennemente aperto con un annuale pellegrinaggio diocesano a Monte Berico nella serata del 7 settembre, vigilia della Solennit\u00e0 della Nativit\u00e0 della Beata Vergine Maria, patrona principale della citt\u00e0 e diocesi di Vicenza.\nL'8 settembre 2013 pubblica una nota catechistico-pastorale alla diocesi di Vicenza dal titolo \"Generare alla vita di fede\", sulla necessit\u00e0 di ravvivare nelle comunit\u00e0 cristiane il fervore missionario nell'annuncio del Vangelo e nella trasmissione intra-generazionale della fede.\nIl 24 gennaio 2014 annuncia l'inizio della visita pastorale alle comunit\u00e0 parrocchiali della Diocesi berica.\nL'8 settembre 2014 pubblica la seconda lettera pastorale alla diocesi di Vicenza dal titolo \"Testimoni della Gioia\".\nL'8 settembre 2015, dopo l'annuncio dell'Anno Giubilare straordinario sulla Misericordia, pubblica la terza lettera pastorale alla diocesi di Vicenza dal titolo \"Testimoni della misericordia che il Signore ha avuto per noi\".\nL'8 settembre 2016 pubblica la quarta lettera pastorale alla diocesi di Vicenza dal titolo \"Quanti pani avete?\".\nL'8 settembre 2017, dopo l'annuncio del sinodo dei vescovi sui giovani, pubblica la sua quinta lettera pastorale alla diocesi di Vicenza dal titolo \"Che cosa cercate?\" in cui, dopo aver proposto una meditazione sul testo giovanneo dove i discepoli del Battista intendono seguire il Cristo, espone un calendario di incontri in cui si egli stesso intender\u00e0 colloquiare con i giovani del territorio.\nL'8 settembre 2018 pubblica la sua sesta lettera pastorale alla diocesi di Vicenza dal titolo \"Che altro mi manca?\".\nL'8 settembre 2019 pubblica la sua settima lettera pastorale alla diocesi di Vicenza dal titolo \"Battezzati ed inviati\", titolo ripreso dal Messaggio di papa Francesco per il mese missionario straordinario previsto per l'ottobre 2019, ove impegna la diocesi tutta in un rinnovato slancio missionario.\nIl 24 marzo 2020, in pieno tempo di pandemia da Covid-19 e alla vigilia della solennit\u00e0 dell'Annunciazione del Signore, compie un solenne atto di affidamento della diocesi e del mondo intero alla Madonna di Monte Berico, raccogliendo anche le diverse richieste da parte di molti devoti.\nIl 7 settembre 2020 presenta e offre a tutta la diocesi un suo messaggio in occasione dell'inizio del nuovo anno pastorale, dal titolo \"Che ne \u00e8 della nostra casa?\": il testo, prendendo le mosse con una meditazione sulla pericope evangelica in cui Ges\u00f9 narra la parabola delle due case, quella costruita sulla sabbia e quella sulla roccia, continua con un invito che viene rivolto a tutte le comunit\u00e0 cristiane della diocesi affinch\u00e9 abbiano a dedicare - durante il nuovo anno pastorale - un tempo di riflessione e di discernimento sulla base (anche) della dolorosa esperienza vissuta in tempo di pandemia.\nIl 7 settembre 2021, nella tradizionale salita orante della Diocesi al Santuario di Monte Berico - anche stavolta nelle forme ridotte a causa della pandemia da Covid-19 - in occasione dell'avvio e dell'affidamento del nuovo anno pastorale alla Vergine Maria, consegna alla Chiesa diocesana un suo messaggio dal titolo \"Camminiamo insieme, lo Spirito Santo e noi.\" \nGenealogia episcopale.\nLa genealogia episcopale \u00e8:\nBibliografia.\nBeniamino Pizziol ha curato diversi sussidi per gli animatori della Catechesi e della Liturgia, sulla Messa, sul giorno del Signore, sull'Iniziazione Cristiana.Nel 2005, per la collana \"Fontana Vivace\", Cantagalli editore pubblica \"Voglia di Vita\", autori Angelo Scola, Marco C\u00e9, Beniamino Pizziol.\nIn occasione del X anniversario della sua ordinazione episcopale pubblica il libro \"Radicalit\u00e0 evangelica. Nulla e nessuno anteporre all'amore di Cristo\" (Venezia, Marcianum Press, 2018), in cui sono raccolte le meditazioni che ha tenuto nei ritiri per il clero a Monte Berico in occasione dei tempi forti di Avvento e Quaresima; prefazione del cardinale Angelo Scola, arcivescovo emerito di Milano."}
{"id": "1631186", "revid": "74801", "url": "https://it.wikipedia.org/wiki?curid=1631186", "title": "Circondario di Warendorf", "text": "Il circondario di Warendorf \u00e8 un circondario della Germania, facente parte dello stato federato della Renania Settentrionale-Vestfalia.\nGeografia fisica.\nIl circondario di Warendorf \u00e8 situato nel nord di questo stato, a est della citt\u00e0 di M\u00fcnster ed \u00e8 attraversato da est a ovest dal fiume Ems, mentre il fiume Lippe forma parte del confine meridionale del distretto; confina con i circondari di Steinfurt, Osnabr\u00fcck, G\u00fctersloh, Soest, Coesfeld e le citt\u00e0 extracircondariali di Hamm e M\u00fcnster.\nStoria.\nNel medioevo il territorio di Warendorf fece parte del principato vescovile di M\u00fcnster, poi fu annesso dalla Prussia che lo aggreg\u00f2 alla provincia di Vestfalia e nel 1816 furono istituiti i circondari di Warendorf e Beckum, che nel 1975 furono fusi a costituire l'attuale circondario.\nSuddivisione.\nFanno parte del circondario 13 comuni di cui quattro portano il titolo di Media citt\u00e0 di circondario (\"Mittlere kreisangeh\u00f6rige Stadt\")."}
{"id": "1631188", "revid": "122246", "url": "https://it.wikipedia.org/wiki?curid=1631188", "title": "Grotta di San Michele (Minervino Murge)", "text": "La grotta di San Michele \u00e8 una cavit\u00e0 carsica la cui formazione risale a circa 2 milioni di anni fa, che si trova nei pressi di Minervino Murge.\nLocalizzazione.\nLa grotta si trova ai piedi di Minervino Murge al termine di una vallata dove anticamente scorreva un fiumiciattolo. Attualmente la grotta \u00e8 adibita a chiesa ed \u00e8 un luogo sacro dedicato al culto di San Michele Arcangelo. Le pi\u00f9 antiche testimonianze della grotta si hanno al 12 febbraio dell'anno 1000 in una pergamena conservata nell'abbazia di Montecassino.\nLa grotta ha un grande valore artistico e speleologico e secondo alcuni studiosi doveva essere gi\u00e0 frequentata in epoca paleocristana."}
{"id": "1631189", "revid": "246550", "url": "https://it.wikipedia.org/wiki?curid=1631189", "title": "Biblioteca Nazionale Vittorio Emanuele II", "text": ""}
{"id": "1631205", "revid": "167080", "url": "https://it.wikipedia.org/wiki?curid=1631205", "title": "Suebo", "text": ""}
{"id": "1631208", "revid": "123592051", "url": "https://it.wikipedia.org/wiki?curid=1631208", "title": "Battista Sforza", "text": "Il nome.\nIl nome di Battista deriva dalla bisnonna materna, Battista di Antonio da Montefeltro.\nBiografia.\nNacque nel gennaio 1446 dal signore di Pesaro, Alessandro Sforza, e da Costanza di Piergentile da Varano, signore di Camerino. L'anno successivo alla morte di Costanza, il padre di Battista si risposer\u00e0 con Sveva figlia di Guidantonio da Montefeltro conte di Urbino (un matrimonio violentemente travagliato che finir\u00e0 con la monacazione di Sveva nel 1457).\nBattista Sforza spos\u00f2, l'8 febbraio del 1460 a Pesaro, il fratello della sua matrigna Federico da Montefeltro, conte di Urbino. Fu un matrimonio felice viste anche le spiccate doti culturali e di governo della giovanissima contessa, facente funzioni di vicario durante le numerose e lunghe assenze del marito. Battista si rec\u00f2 addirittura all'assedio di Fano nel 1463.\nMor\u00ec, verosimilmente di polmonite acuta, a Gubbio il 7 luglio 1472, un anno prima del padre. Essendo religiosissima e terziaria francescana, volle essere sepolta nella fossa comune delle monache del convento di santa Chiara di Urbino, vestita di un semplice saio. A tutt'oggi il luogo della sua effettiva sepoltura risulta ignoto.\nDiscendenza.\nDal matrimonio con Federico da Montefeltro nacquero:\nDurante il matrimonio furono presso la corte urbinate anche i seguenti figli naturali e legittimati del marito, che ella tratt\u00f2 sempre come suoi:"}
{"id": "1631212", "revid": "56818", "url": "https://it.wikipedia.org/wiki?curid=1631212", "title": "Dodici fatiche d'Eracle", "text": ""}
{"id": "1631215", "revid": "1498232", "url": "https://it.wikipedia.org/wiki?curid=1631215", "title": "MUX F", "text": "Il multiplex F della SRG SSR \u00e8 stato un multiplex di 4 canali in onda sulla televisione digitale terrestre, irradiato esclusivamente nell'area francofona della Svizzera; la sua composizione differiva dai mux irradiati nella Svizzera italiana ed in quella tedesca per la presenza di entrambi i canali della RTS (nelle altre aree linguistiche svizzere era presente solo RTS Un).\nComposizione.\nIl multiplex si componeva dei canali RTS Un e RTS Deux, canali francofoni dell'ente televisivo statale svizzero, RSI LA1 e SRF 1, prime emittenti delle altre aree linguistiche elvetiche (la presenza di SRF 1 permette anche la rappresentanza della popolazione svizzera di lingua retoromancia, dato che alcuni programmi della tv svizzera in romancio sono diffusi all'interno della programmazione di SRF 1)."}
{"id": "1631221", "revid": "18323", "url": "https://it.wikipedia.org/wiki?curid=1631221", "title": "MUX D", "text": "Il multiplex D della SRG SSR \u00e8 stato un multiplex di 5 canali in onda sulla televisione digitale terrestre, irradiato nell'area di lingua tedesca della Svizzera pi\u00f9 il Canton Grigioni; la sua composizione differiva dai mux irradiati nella Svizzera italiana e nella Svizzera francofona per la presenza di tutti i canali della SRF (nelle altre aree linguistiche svizzere era presente solo SRF 1).\nComposizione.\nIl multiplex si compone dei canali SRF 1, SRF zwei ed SRF info, canali in lingua tedesca e svizzerotedesca dell'ente televisivo statale svizzero, RSI LA1 ed RTS Un, prime emittenti delle altre aree linguistiche elvetiche."}
{"id": "1631234", "revid": "322321", "url": "https://it.wikipedia.org/wiki?curid=1631234", "title": "Chiesa di Sant'Imerio", "text": "La chiesa di Sant'Imerio \u00e8 la parrocchiale di Ripalta Vecchia, frazione di Madignano, in provincia di Cremona e diocesi di Crema.\nStoria.\nLe origini della chiesa risalgono al 1041, allorch\u00e9 Guinizone di Rivoltella (l'attuale Ripalta Arpina) rifond\u00f2 due chiese con gli stessi santi titolari di altrettanti edifici di culto di Cremona: a Santa Maria (cattedrale) \u00e8 dedicato il santuario della Beata Vergine del Marzale a sant'Imerio \u00e8 dedicata la chiesa in oggetto.\nIgnoriamo che forme avesse l'antica chiesa, ma nel 1583 versava in cos\u00ec precarie condizioni che monsignor Regazzoni ne ordinava la risistemazione. La comunit\u00e0, piccola e con scarsi mezzi, pot\u00e9 fare solo riparazioni urgenti e solo in seguito sistemazioni pi\u00f9 importanti.\nNel 1584 mons. Diedo istitu\u00ec la parrocchia di Sant'Imerio, ma la chiesa era nuovamente in degrado tanto che, per oltre quarant'anni, fu utilizzato come chiesa parrocchiale il santuario del Marzale. La chiesa odierna fu costruita, infine, tra il 1700 ed il 1703.\nL'edificio presenta una semplice facciata a capanna con una grande finestrone centrale a vetro, che sovrasta il portale ed affiancato da due finestre pi\u00f9 piccole. Su lato settentrionale \u00e8 stata murata la lapide che ricorda i Caduti di Ripalta nei conflitti mondiali; l'interno, ad aula unica, \u00e8 piccolo ma arioso e oggi conserva il prezioso Compianto sul Cristo Morto, un tempo ospitato nel Santuario, e qui trasferito dopo un furto ed il clamoroso recupero.\nIl gruppo scultoreo del Compianto.\nLa chiesa di Sant'Imerio ha conservato per un certo periodo al suo interno un gruppo scultoreo ligneo raffigurante la scena del Compianto, ora trasferito nella cattedrale di Crema: si tratta di otto statue lignee composte dal Cristo Morto disteso, le quattro Marie, San Giovanni, Giuseppe d'Arimatea e Nicodemo. In passato, a causa di grossolane ridipinture, le statue furono soprannominate dal popolo \"I Sinturgn\u00f9\" (Centurioni), ma oggi rappresenta uno tra le pi\u00f9 importanti opere d'arte del cremasco.\nLo studioso d'arte Cesare Alpini l'ha descritto come un capolavoro quattrocentesco che volutamente parla di un linguaggio popolare, aperto, emotivo, di bellezza elementare e potente; non possiede la misura e la classicit\u00e0 toscana-rinascimentale, ma la natura tipicamente drammatica padana, propria del teatro delle sacre rappresentazioni e dei sacri monti lombardi e piemontesi. Vi \u00e8 espressa una certa verit\u00e0 rustica, plebea, caratterizzata da immobilit\u00e0 arcaica, da moderno sentimento e da nuova espressione."}
{"id": "1631237", "revid": "43530", "url": "https://it.wikipedia.org/wiki?curid=1631237", "title": "Chiesa di Sant'Imerio (Ripalta Vecchia)", "text": ""}
{"id": "1631242", "revid": "599013", "url": "https://it.wikipedia.org/wiki?curid=1631242", "title": "Andrea Chiesa", "text": "Nonostante sia nato in Italia Chiesa ha corso con i colori della Svizzera.\nCarriera.\nInizia con i go-kart nel 1982 partecipando al Campionato Svizzero, vincendolo nel 1983 oltre ad ottenere risultati rilevanti anche in campo internazionale. Passa alle monoposto, decide di correre in Italia con la Formula 3 classificandosi 2\u00ba assoluto nel 1987 con una monoposto dell'Euroracing e nel 1988 debutta in Formula 3000. Disputa il campionato per 3 anni, ottiene una vittoria nel 1989 al GP del Mediterraneo sul circuito di Enna-Pergusa oltre che numerosi piazzamenti a podio e nei primi 6 anche nella stagione seguente.\nNel 1992 debutta in Formula 1 con il team Fondmetal. Corre con una vettura tecnicamente non competitiva e su 10 gare solo 3 volte prende il via senza mai riuscire ad ottenere punti.\nDopo la difficile esperienza in Formula 1 decide di trasferirsi in America per gareggiare nella categoria CART, disputa solo una gara poi deve temporaneamente sospendere le competizioni per problemi familiari.\nIn Formula 1 \u00e8 stato compagno di team di Gabriele Tarquini.\nNel 1997 ritorna al volante nelle categorie prototipi e nelle gare di durata con le vetture GT.\nDa allora si cimenta con regolarit\u00e0 nelle competizioni riservate alle vetture Gran Turismo sia nei campionati nazionali sia in campo internazionale nei campionati FIA e Le Mans Series.\nNel 2001 arriva terzo assoluto alla 24h di Spa Francorchamps con una Porsche GT3 RSR del Team Freisinger.\nNel 2004 e 2005 \u00e8 campione italiano della categoria N-GT con Loris Kessel e la Ferrari 360 GT.\nPartecipa a tutte le grandi classiche di durata come alla 24h di Le Mans, Daytona, la 12h di Sebring\nottenendo sempre risultati di rilievo.\nNel 2007 e 2008 partecipa al campionato Le Mans series alla prestigiosa 24h di Le Mans col Team Speedy Racing pilotando una Spyker C8GTR."}
{"id": "1631245", "revid": "1522738", "url": "https://it.wikipedia.org/wiki?curid=1631245", "title": "Ben 10 - Il segreto dell'Omnitrix", "text": "Ben 10 - Il segreto dell'Omnitrix (\"Ben 10: Secret of the Omnitrix\") \u00e8 un film d'animazione basato sul cartone animato statunitense Ben 10.\n\u00c8 stato trasmesso da Cartoon Network negli Stati Uniti il 10 agosto 2007 e nel Regno Unito il 22 ottobre 2007. \nTrama.\nDurante una battaglia contro il Dr. Animus, la distruzione da parte di Inferno (in altre due versioni XLR8 e/o Milleocchi prendono il suo posto) della \"bomba DNA\" dello scienziato attiva accidentalmente un protocollo di autodistruzione dell'Omnitrix. La sua attivazione allerta Tetrax che raggiunge la Terra per andare a prendere Ben. Il Petrosapien cacciatore di taglie spiega la situazione ad un incredulo Ben che non era riuscito a capire il significato del countdown apparso sull'orologio. In quest'avventura, Ben decide di partire da solo, lasciando Gwen e nonno Max sulla Terra per non fare riconoscere il secondo durante il loro viaggio. Nonostante tutto, Gwen si intrufola a bordo dell'astronave di Tetrax.\nUsando l'avanzato equipaggiamento medico a bordo della nave, Tetrax trova la firma DNA del creatore dell'Omnitrix, Azmuth, e lo rintraccia in un pianeta-prigione chiamato Incarcecon. Dopo aver organizzato l'evasione, i due liberano una Chimera Sui Generis, la stessa razza aliena di Vilgax, chiamata Myaxx, che in realt\u00e0 \u00e8 l'assistente di Azmuth. In precedenza lei aveva scambiato la sua firma DNA con quella di Azmuth quando lui si rifiut\u00f2 di riconoscerle i meriti di aver contribuito alla creazione dell'Omnitrix. Lui si rifiut\u00f2 anche di darle il codice per disattivare l'autodistruzione dell'Omnitrix che, come spiega Myaxx, non uccider\u00e0 solo Ben, ma distrugger\u00e0 anche la maggior parte dell'universo e dei suoi abitanti includendo la Terra stessa. Nonostante tutto, per\u00f2, Myaxx sa dove si trova Azmuth e conduce il gruppo al suo pianeta.\nMentre cercano di raggiungere Azmuth, vengono per\u00f2 attaccati dal malvagio Vilgax che in qualche modo \u00e8 riuscito a fuggire dal Vuoto Totale ed \u00e8 ora il comandante di un'astronave il cui scopo \u00e8 rintracciare e distruggere Ben. Alla fine, Ben riesce ad uscire vincitore dallo scontro, anche se il pilota della nave di Tetrax, un alieno dall'aspetto viscido chiamato Gluto, viene ucciso. La nave di Tetrax arriva cos\u00ec sul pianeta di Azmuth. Non appena entrano nella sua fortezza di montagna, per\u00f2, un gruppo di Florauna, la stessa razza aliena di Vite Elastica, li attacca e uno riesce a prendere Gwen. Ben tenta di salvarla trasformato in 2x2, ma viene bloccato e cos\u00ec il Floruana porta via Gwen. Mentre Ben procede con Tetrax e Myaxx attraverso la casa di Azmuth, Tetrax prende confidenza con Ben, rivelando il suo passato. Un tempo Tetrax ha lavorato per Vilgax, il quale distrusse il suo pianeta natale, Petropia, e tutti i suoi cari grazie ad un involontario aiuto del Petrosapien. I tre riescono a raggiungere l'ingresso di un laboratorio secondario sigillato dal quale Azmuth comunica con loro e Ben gli chiede di fermare l'autodistruzione dell'Omnitrix, ma l'alieno rifiuta; per quanto gli riguarda, l'universo si merita il destino che lo attende per aver fatto un uso sbagliato della sua creazione, la quale doveva servire per aiutare le varie specie a comprendersi a vicenda, non per combattersi. In un momento di rabbia Ben diventa Rotolone e rompe la porta che li separa per poi attaccare il creatore dell'Omnitrix che si rivela poi essere un vecchio e scorbutico Galvanico, la stessa razza aliena di Materia Grigia, che si nascondeva in una grande tuta meccanica.\nIntanto Vilgax, avendo recuperato dalla sua ultima sconfitta, guida un pesante attacco alla fortezza di Azmuth. Nel frattempo si scopre che Gwen \u00e8 sopravvissuta, che Gluto si \u00e8 rigenerato grazie a del materiale residuo che si era depositato sui vestiti della ragazza e che successivamente l'aveva salvata. Questa notizia causa una crisi di pianto in Ben che corre immediatamente ad abbracciare la cugina che credeva scomparsa. Le azioni di Ben durante la battaglia contro le forze di Vilgax rinnovano in qualche modo la fiducia di Azmuth nell'universo; ci\u00f2 lo porta ad aggiustare l'Omnitrix e a regalare una nuova forma aliena a Ben, Gigante, un alieno alto come un grattacielo simile ai famosi supereroi tokusatsu. Gigante distrugge facilmente l'armata di Vilgax e lancia quest'ultimo nello spazio aperto.\nFinita la minaccia, Ben si offre di restituire l'Omnitrix ad Azmuth poich\u00e9 apparteneva originariamente a lui. Azmuth, in ogni caso, vede Ben come il miglior custode possibile per l'Omnitrix, sia perch\u00e9 lui sta tecnicamente adempiendo ai suoi voleri originali, sia perch\u00e9 l'Omnitrix \u00e8 una fonte di guai anche solo in virt\u00f9 della sua esistenza. Tetrax riporta Ben e Gwen sulla Terra da loro nonno per poi ripartire, ma non prima di aver lasciato al ragazzo un nuovo skateboard spaziale per rimpiazzare quello perso nella battaglia contro il Dr. Animus. Ben suggerisce una gita al centro commerciale per far piacere a Gwen, ma un annuncio che informa il gruppo che il centro \u00e8 stato attaccato da zombie rovina l'occasione. Gwen asserisce semplicemente che questo \u00e8 solo un giorno qualunque per loro e i tre si dirigono verso il centro.\nVersioni alternative.\n\"Ben 10: Il Segreto dell'Omnitrix\" \u00e8 stato distribuito in tre versioni diverse; in ognuna \u00e8 un alieno diverso a distruggere la bomba DNA del Dr Animus all'inizio della storia. Ben usa Inferno nella prima edizione, una nuova forma chiamata Milleocchi nella seconda e XLR8 nella terza. La prima versione \u00e8 stata mandata in onda il 10 agosto 2007, la seconda il 1\u00ba settembre 2007, la terza e definitiva il 20 ottobre 2007. Italia 1 ha trasmesso la prima versione, divisa in tre episodi, il 12, 13 e 16 novembre 2009 tra gli episodi 43 e 44 come per la trasmissione originale."}
{"id": "1631248", "revid": "1714743", "url": "https://it.wikipedia.org/wiki?curid=1631248", "title": "Gisella di Borgogna", "text": "Biografia.\nEra la figlia maggiore di Corrado III di Borgogna, detto \"il Pacifico\", re di Arles, e della sua seconda moglie Adelaide di Bellay, e nipote dell'imperatrice Adelaide, moglie di Ottone I.\nSpos\u00f2 nell'estate del 972 il duca Enrico II di Baviera, dopo un fidanzamento probabilmente stipulato gi\u00e0 nel 965. Il 6 maggio 973 nacque il primo figlio, Enrico, futuro imperatore. Durante la prigionia del marito, che si era ribellato all'imperatore Ottone II, visse a Merseburgo.\nGisella fu sepolta nell'abbazia di Niederm\u00fcnster a Ratisbona. Per la sua tomba la figlia don\u00f2 al monastero una splendida croce in foglia d'oro, conservata oggi nella M\u00fcnchner Residenz.\nDiscendenza.\nNel 972 Gisella spos\u00f2 Enrico II, duca di Baviera, detto \"il Litigioso\", dal quale ebbe:"}
{"id": "1631250", "revid": "599013", "url": "https://it.wikipedia.org/wiki?curid=1631250", "title": "Claudio Langes", "text": "Carriera.\nNel 1978 vince il Campionato Italiano 125cc di go-kart.\nGli anni seguenti lo vedono al via in gare di Formula 3 e Formula 3000 dove il miglior risultato \u00e8 un terzo posto al GP di Cura\u00e7ao nel 1985 con una March Formula 3000.\nNel 1990 debutta in Formula 1, ma la stagione \u00e8 disastrosa. Al volante della EuroBrun su 14 gare non supera mai le pre-qualifiche, causa anche una vettura non all'altezza, che per\u00f2 il compagno di squadra Roberto Moreno porta a superare 5 volte le pre-qualifiche e a qualificarsi in 2 occasioni.\nChiusa la parentesi in Formula 1 passa alle vetture Turismo senza ottenere risultati di prestigio."}
{"id": "1631252", "revid": "119836727", "url": "https://it.wikipedia.org/wiki?curid=1631252", "title": "Regione di Bongolava", "text": "La regione di Bongolava \u00e8 una regione della provincia di Antananarivo, nel Madagascar centrale.\nIl capoluogo della regione \u00e8 Tsiroanomandidy.\nHa una popolazione di 326.600 abitanti distribuita su una superficie di 16.688\u00a0km\u00b2.\nSuddivisione amministrativa.\nLa regione \u00e8 suddivisa in due distretti:"}
{"id": "1631253", "revid": "125105239", "url": "https://it.wikipedia.org/wiki?curid=1631253", "title": "Cartoon Network Studios", "text": "Cartoon Network Studios \u00e8 una societ\u00e0 statunitense di produzione di cartoni animati. Sussidiaria della Warner Bros. L'azienda si occupa di produrre e realizzare serie televisive animate e, dal 2007, anche serie televisive in live action per la relativa emittente Cartoon Network. Alcune serie targate Cartoon Network Studios sono state trasmesse anche dalla emittente Kids' WB, una rete affiliata a Cartoon Network chiusasi nel 2008.\nNata negli anni novanta, ha ormai prodotto oltre 50 serie animate, andate in onda per anni fin dal 1997, su canali principalmente per bambini e ragazzi.\nFilmografia.\nCortometraggi.\nCartoon Network nel corso degli anni ha spesso creato dei cortometraggi delle sue serie pi\u00f9 famose per trasmetterle nei vari cinema prima di una proiezione di film famosi e particolarmente pubblicizzati. Solitamente i corti vengono trasmessi solo nei cinema Warner Village e in Italia solo in questa compagnia di cinema.\nEccezionalmente, dopo un lungo periodo di assenza di corti nei cinema negli Stati Uniti, nel 2011 in occasione dell'uscita cinematografica del film d'animazione Rio, Cartoon Network ha creato, per l'occasione, un cortometraggio della durata di 2 minuti circa proveniente dalla sua nuova serie originale di successo Regular Show in cui i due protagonisti \"Mordecai\" (una Ghiandaia azzurra americana) e \"Rigby\" (un Procione) cercano di creare una canzone di successo con bizzarri e divertenti risultati.\nEpisodio inizialmente trasmesso nelle sale cinematografiche prima della visione di Le Superchicche - Il film, successivamente \u00e8 stato aggiunto agli episodi della quarta stagione della serie di Cartoon Network Il Laboratorio di Dexter da cui proviene il cortometraggio.\nFilm e Speciali per la televisione.\nSono stati creati 23 film per la televisione e tutti mandati in onda solo su Cartoon Network (in Italia anche sul canale gratuito del digitale terrestre Boing). Ad eccezione di Party Wagon che \u00e8 stato un film pilota per una serie animata successivamente cancellata (infatti il film non \u00e8 mai stato trasmesso all'infuori degli Stati Uniti), tutti gli altri film sono a tutti gli effetti dei lunghi episodi speciali delle serie di Cartoon Network che hanno avuto un grande successo in televisione tra cui: Il laboratorio di Dexter, Camp Lazlo, , Le tenebrose avventure di Billy e Mandy, Quella scimmia del mio amico, Gli amici immaginari di casa Foster, Ed, Edd &amp; Eddy e Ben 10. Tra i vari film prodotti ci sono anche alcuni, tratti da serie di Cartoon Network, trasportati in live action tra cui i vari film di Ben 10 e della serie Jimmy fuori di testa che insieme ai primi film, non in live action, delle serie: Gli Amici Immaginari di Casa Foster, The Secret Saturdays, Samurai Jack, Classe 3000 e Transformers Animated costituiscono loro da piloti. Il 18 marzo 2012 Cartoon Network, solo negli Stati Uniti, ha trasmesso il suo primo speciale in live action: un documentario originale e ad iniziativa sociale, dal titolo .\nSerie TV originali animate.\nNOTA - (@): Serie mai trasmessa in Italia; (?): Serie ancora inedita in Italia.\nSerie TV originali in live-action.\nNOTA - (@): Serie mai trasmesse in Italia; (?): Serie ancora inedite in Italia.\nSerie TV originali targate Warner Bros. Animation.\nNOTA - (@): Serie mai trasmesse in Italia; (?): Serie ancora inedite in Italia.\nEpisodi pilota TV.\nCartoon Network, oltre agli show-progetti What a Cartoon! e The Cartoonstitute, ha realizzato negli anni degli episodi pilota TV originali singoli, trasmessi sul canale ma che non furono mai dati il via libera per diventare delle serie televisive ufficiali, e poi successivamente cancellati.\nShow in live action.\nSin dalla stagione 2008\u20142009 Cartoon Network, sia nelle versioni americana ed europea, ha trasmesso anche come \u201cserie televisive\u201d dei programmi televisivi, chiamati anche Live action Shows. Molti di loro sono di produzione originale ma \u201cindipendenti\u201d dagli studios, sia di quelli in Europa (Intrattenimento) ad eccezione degli show Cartoon Network Hall of Game Awards e Run It Back, che quelli negli USA (Reality show); questi ultimi sono stati trasmessi solo sul blocco del 2009 chiamato CN Real. Dopo la fine con cancellazione del blocco e dei suoi show, avvenuta sempre nello stesso anno a causa dei bassi ascolti e alle critiche negative, soltanto due di loro (Destroy Build Destroy e Dude, What Would Happen) riuscirono a sopravvivere, ma finirono entrambi nel 2011. L'unico reality show europeo di produzione originale \u00e8 uno show dal titolo Cartoon Network Durchstarter, trasmesso solo su Cartoon Network Germany dal 2009. Pochi invece sono indipendenti sia dal canale che dagli studios stessi, come quando Cartoon Network solo negli USA, aveva acquistato e trasmesso per un breve periodo le partite di \"Slamball\" (solo nel 2009 sempre nel blocco CN Real), e il game show della Fox dal titolo \"Hole in the Wall\" (dal 2010 al 2012).\nIntrattenimento.\nNOTA - (!): Trasmesso solo su Cartoon Network Germany; (/): Trasmesso solo su Cartoon Network Poland; (#): Trasmesso solo su Cartoon Network Italia; (^): Show \u201cnon europeo\u201d presente nella categoria.\nReality show.\nNOTA - (%): Show \u201cnon americano\u201d presente nella categoria."}
{"id": "1631260", "revid": "124553309", "url": "https://it.wikipedia.org/wiki?curid=1631260", "title": "Augusto Magli (scultore)", "text": "Formatosi alla scuola di Del Santo, \u00e8 stato un raffinato scultore dai modi influenzati dalla Secessione viennese. \nArtista prolifico, \u00e8 stato autore di statue e monumenti importanti, passando senza soluzione di continuit\u00e0 dalla decorazione architettonica all'arte funebre, dalla ritrattistica all'arte sacra, nell'arco di oltre mezzo secolo.\nHa lavorato in prevalenza Liguria, in Lunigiana e soprattutto nella citt\u00e0 della Spezia dove per gli arte\ufb01ci della crescente edilizia liberty e d\u00e9co, gli architetti Oliva, Bacigalupi, Bibbiani, Guidugli, Panconi, ha eseguito le decorazioni scultoree per i loro edifici.\nSue in particolare sono le statue che alla Spezia decorano la fronte e gli interni del Teatro Civico, del Teatro Trianon, del Palazzo del Governo, di Villa Marmori, del Palazzo del ghiaccio. \n&lt;br&gt;Ha anche collaborato alla innovativa rivista furturista L'Eroica.\nEspose raramente alle rassegne nazionali di scultura, ad eccezione di quella \"Sindacale\" del 1934 e alla \"Rassegna degli artisti liguri\" in Argentina nel 1949. \nNegli anni Quaranta si trova a vivere una crisi, acuita nel dopoguerra, nei confronti della scultura che lo far\u00e0 rivolgere stabilmente al disegno e soprattutto alla pittura e che espose pi\u00f9 volte alle \"Quadriennali romane\", alla \"Rassegna nazionale di Arte Sacra di Bergamo\", ai \"Premi del Golfo\" (del 1951 e del 1953). \nAugusto Magli \u00e8 stato anche professore onorario all\"'Accademia di Belle Arti di Carrara\".\nL'opera di Magli, dopo alcuni anni di oblio, \u00e8 finalmente al centro di una riscoperta culturale.\nOpere.\nMagli ha lavorato all'apparato scultoreo di molti edifici della Spezia e della Lunigiana:"}
{"id": "1631261", "revid": "228587", "url": "https://it.wikipedia.org/wiki?curid=1631261", "title": "Giovanni Maria Teloni", "text": "Monsignore, predicatore, missionario italiano e gesuita fu autore di numerose pubblicazioni a carattere di esortazione religiosa.\nBiografia.\nNato a Treia (MC) il 10 dicembre 1814.\nNipote del Vescovo di Macerata e Tolentino Mons. Francesco Ansaldo Teloni.\nCanonico della Cattedrale di Macerata.\nFu in rapporti di amicizia con il conte don Luca Passi di Bergamo, che fond\u00f2 nel 1814 con il fratello don Marco Celio Passi la Pia Opera di Santa Dorotea, inizialmente stabilita a Calcinate (BG), e nel 1838 l'Istituto delle Suore Maestre di Santa Dorotea di Venezia.\nMons. Teloni fu in contatto epistolare con Madre Rachele Guardini, cofondatrice e prima Superiora dell'Istituto; collabor\u00f2 all'avvio della congregazione, e in particolare ne fu promotore a Roma e a Macerata, ove la Pia Opera si stabil\u00ec nel 1836.\nNel luglio del 1841 entr\u00f2 nella Compagnia di Ges\u00f9.\nNel 1845 era Rettore del Seminario e Collegio di Senigallia, e membro della Famiglia Pontificia come cameriere segreto soprannumerario di Sua Santit\u00e0.\nDal 1858 al 1859 diresse l'Istituto agricolo di Villa Fontana, frazione di Medicina (Italia). L'istituto era stato aperto nel 1855 proprio su proposta di mons. Teloni per la formazione dei giovani contadini, ma venne poi utilizzato come orfanotrofio a seguito di una epidemia di colera. \nMons. Teloni affid\u00f2 l'educazione dei ragazzi ai Fratelli della Misericordia, e quella delle ragazze alle Suore ; chiam\u00f2 agricoltori locali per dirigere i giovani nei lavori agricoli. Nel 1859 la direzione pass\u00f2 a don Luca Passi fino al 1861, quando i religiosi vennero espulsi dall'Istituto.\nNel 1865 Mons. Teloni sugger\u00ec al parroco di Primero Don Sartori di richiedere l'invio delle Suore della Provvidenza per migliorare la gestione di un misero ospedale comunale; le suore si insediarono nel 1866, potenziando l'ospedale che nel 1896 ospitava oltre 60 infermi.\nNel 1881 Mons. Teloni sollecit\u00f2 a San Luigi Scrosoppi l'invio delle a Rovigno d'Istria, dove le suore si stabilirono nel 1882 con un ricovero, un asilo infantile e un oratorio per le settecento operaie della locale Fabbrica Tabacchi."}
{"id": "1631262", "revid": "287204", "url": "https://it.wikipedia.org/wiki?curid=1631262", "title": "Cronache dei Tre Regni", "text": "Le Cronache dei Tre Regni (cinese tradizionale: \u4e09\u570b\u5fd7; cinese semplificato: \u4e09\u56fd\u5fd7; pinyin: S\u0101ngu\u00f3 Zh\u00ec), \u00e8 il testo storico ufficiale sul periodo dei Tre regni. Copre il periodo dal 189 al 280 e fu scritto da Chen Shou nel III secolo. L'opera raccoglie le cronache degli stati rivali, Regno Wei, Regno di Shu e Regno Wu dei Tre Regni in un singolo testo, ed \u00e8 servita da modello per romanzi storici come \"Il romanzo dei tre regni\" del XIV secolo.\nOrigine e struttura.\nLe \"Cronache dei Tre Regni\" fanno parte - con le \"Shiji\", il \"Libro degli Han\" e il \"Libro degli Han posteriori\" - dei quattro antichi testi storici delle Ventiquattro storie. Comprende 65 volumi e circa 360\u00a0000 parole divise in tre libri. Il \"Libro di Wei\" contiene 30 volumi, il \"Libro di Shu\" 15 volumi, il \" Libro di Wu\" 20 volumi. Ogni volume comprende varie biografie, di lunghezza variabile, a seconda dell'importanza del personaggio.\nL'autore delle cronache fu Ch\u00e9n Sh\u00f2u (cinese tradizionale: \u9673\u58fd; cinese semplificato: \u9648\u5bff), nato nel regno di Shu. Nel 263, dopo la caduta del regno di Shu ottenne l'incarico di scrivere la storia dei Tre Regni. Gli stati di Wei e di Wu possedevano gi\u00e0 le loro storie e fornirono la base al lavoro di Chen Shou, il quale dovette aggiungere personalmente la documentazione relativa allo stato di Shu, per il quale non esistevano storie gi\u00e0 compilate.\nNel \"Libro di Wei\", i sovrani di Wei sono chiamati imperatori, per sostenere la legittimit\u00e0 della dinastia J\u00ecn ad ereditare il mandato del cielo. I sovrani di Shu sono invece chiamati signori, e i sovrani di Wu solo col loro nome o col titolo di \"reggente di Wu\".\nNel V secolo, l'opera fu annotata da Pei Songzhi (\u88f4\u677e\u4e4b). Nativo di Yuncheng, Shanxi, Pei Songzhi ottenne l'incarico di curare il libro sotto la dinastia Song delle dinastie meridionali, e termin\u00f2 la sua opera di revisione e annotazione nel 429.\nImportanza storica.\n\u00c8 impossibile stimare quanta parte abbia nell'opera l\"invenzione\" dell'autore, ma sebbene per molti versi fantasiose e piene di errori, le \"Cronache dei Tre Regni\" rappresentano un'importante fonte di informazioni sul periodo storico. Sono descritte molte figure politiche, economiche e militari, cos\u00ec come le personalit\u00e0 pi\u00f9 importanti della cultura, dell'arte e della scienza.\nCome genere di narrazione, le Cronache sono simili a quelle del Medioevo europeo, poco pi\u00f9 che una elencazione di fatti storici, da cui si pu\u00f2 con una certa accuratezza dedurre il flusso degli eventi, ma da cui si possono trarre pochissime informazioni sulla societ\u00e0 del tempo.\nIl libro \u00e8 importante anche per le ricerche sulla storia del Giappone: contiene infatti un volume dedicato al popolo di Wa, che descrive l'antico paese di Yamato e la sua regina, Himiko. Si tratta del primo documento storico che faccia esplicita menzione del Giappone."}
{"id": "1631268", "revid": "240800", "url": "https://it.wikipedia.org/wiki?curid=1631268", "title": "Sperimentazione sugli animali", "text": ""}
{"id": "1631269", "revid": "339392", "url": "https://it.wikipedia.org/wiki?curid=1631269", "title": "Villa Santa Maria Maggiore", "text": ""}
{"id": "1631270", "revid": "729019", "url": "https://it.wikipedia.org/wiki?curid=1631270", "title": "Guerra di Granada", "text": "La guerra di Granada \u00e8 il nome con il quale si conosce l'insieme delle campagne militari che furono condotte negli anni tra il 1482 ed il 1492, durante il regno dei Re Cattolici, Ferdinando II di Aragona e Isabella di Castiglia, all'interno del Sultanato di Granada retto dalla dinastia dei Nasridi, che culmin\u00f2 con la resa negoziata del sultano di Granada, Boabdil.\nLa guerra non costitu\u00ec uno sforzo continuo, ma le operazioni belliche venivano sospese all'inizio della stagione invernale per essere riprese in primavera. Mentre da parte cristiana vi fu una capacit\u00e0 di integrazione delle varie forze, soprattutto castigliane, che combatterono la guerra, da parte musulmana, invece vi furono delle divisioni che furono abilmente sfruttate dai Re Cattolici.\nL'entrata ufficiale dei Re Cattolici nel palazzo fortezza dell'Alhambra, il 2 gennaio 1492, viene commemorato ancora oggi dalle autorit\u00e0 comunali della citt\u00e0 di Granada.\nLa notizia della caduta di Granada fu celebrata e festeggiata in tutta Europa, a Roma ci fu una processione con tutto il collegio cardinalizio, a Napoli furono rappresentate delle commedie allegoriche, a Londra furono recitate poesie in onore dei Re Cattolici.\nNel 1496, il valenciano papa Alessandro VI concesse al re ed alla regina il titolo di \"Cattolici\", titolo che riconosceva la Spagna come la massima potenza religiosa del continente.\nFine della Reconquista ed inizio dell'Impero.\nAnche se non mancarono operazioni militari importanti, esse furono sempre limitate nei tempi e nell'estensione territoriale, come la conquista di Antequera (1410), che frutt\u00f2 la nomina di Ferdinando di Trastamara a re d'Aragona al compromesso di Caspe (1412); o la battaglia di Higuera, (1431), durante il regno di Giovanni II di Castiglia, che serv\u00ec al conestabile di Castiglia, \u00c1lvaro de Luna, a ricompattare il partito realista e esiliare gli \"infanti di Aragona\", ora invece inizi\u00f2 un'azione che con la conquista di Granada, la scoperta dell'America e la successiva conquista del regno di Navarra port\u00f2 all'unificazione di quattro dei cinque regni della penisola e all'inizio della conquista dell'impero.\nL'esercito castigliano.\nIn questa guerra fu sperimentata una nuova formazione militare mista di artiglieria e fanteria, dotata di armamento combinato (picca, spingarda e pi\u00f9 tardi archibugio ecc..), con minore utilizzazione della cavalleria rispetto alla guerra medioevale, con soldati mercenari e con contingenti non combattenti che si dedicavano alla raccolta o alla distruzione di generi alimentari per debilitare l'economia nemica. Questa innovativa unit\u00e0 militare fu poi conosciuta come tercio. Dopo pochi anni il tercio fu utilizzato con buon esito nelle Guerre Italiane del Rinascimento, sotto il comando di un ottimo comandante andaluso: Gonzalo Fern\u00e1ndez de C\u00f3rdoba (il \"Gran Capit\u00e1n\").\nLa guerra fu quasi completamente terrestre; la flotta castigliana e aragonese ebbero solo una funzione di blocco per evitare l'arrivo di eventuali aiuti al regno di Granada da parte dei correligionari della costa nordafricana, che per\u00f2 non cercarono mai di intervenire seriamente.\nI sultani nasridi.\nLa guerra sfrutt\u00f2 il fatto che, mentre i regni cristiani erano pacificati, il regno di Granada affrontava la crisi dinastica degli ultimi sultani nasridi (abitualmente chiamati \"re\" dalle fonti cristiane); vi fu una lotta di potere fra tre di questi re, imparentati tra loro (tra parentesi si indicano i periodi di governo effettivo):\nInizio della guerra.\nDopo che Ab\u016b l-Hasan \u2018Al\u012b (Muley Hacen), era arrivato al potere non riconobbe il vassallaggio nei confronti della Castiglia, anzi, a sorpresa, nel 1481, conquist\u00f2 il castello di Zahara. Le forze castigliane reagirano immediatamente e il 26 febbraio 1482, occuparono Alhama de Granada, una cittadina a circa trenta chilometri da Granada, la cui perdita venne ricordata con dolore in una celebre ballata moresca dell'epoca.La guerra era cominciata e dur\u00f2 circa dieci anni.\nPrimo anno di guerra e cattura di Boabdil di Granada.\nNel corso del primo anno, la guerra fu sfavorevole alle forze castigliane, infatti Ferdinando fu sconfitto a Loja, citt\u00e0 ad ovest di Granada, a cui aveva messo l'assedio, e inseguito dalle forze musulmane sino a Cordova (luglio 1482). Nella primavera del 1483 attacc\u00f2 a sud ma non riusc\u00ec a prendere n\u00e9 Malaga n\u00e9 V\u00e9lez-M\u00e1laga, ma mentre Ferdinando veniva sconfitto, nel mese di aprile un contingente musulmano comandato da Boabdil di Granada, figlio del sultano di Granada, che aveva spodestato il padre, mise l'assedio a Lucena, a sud di Cordova, dove un comando spagnolo, al comando di Diego Fern\u00e1ndez de C\u00f3rdoba y Carrillo de Albornoz, conte di Cabra, il 23 aprile 1483, penetr\u00f2 nel campo dei Mori e fece prigioniero Boabdil.A questo punto intervenne l'abilit\u00e0 diplomatica dei Re Cattolici e dei loro consiglieri, il marchese di Cadice ed il conte di Cabra.Dato che nel regno di Granada era in corso una guerra civile tra il padre (Muley Hacen) e lo zio (al-Zaghal) contro i seguaci di Boabdil per il controllo del sultanato, i Re Cattolici permisero a Boabdil di poter riacquistare la libert\u00e0 a patto che aiutasse le truppe castigliane nella guerra contro i territori controllati dal padre e dallo zio.\nConquiste castigliane.\nApprofittando delle lotte intestine tra padre e figlio, che proseguivano nel sultanato, Ferdinando e i suoi comandanti conquistarono citt\u00e0 e fortezze nei dintorni di Granada. Tra il 1483 ed il 1487 caddero in mano castigliana, Zahara, \u00c1lora, Setenil, C\u00e1rtama, Coin, Ronda (maggio del 1485), Marbella (senza combattere), Loja (maggio del 1486, con l'uso decisivo della artiglieria pesante), buona parte delle fortezze della \"Vega de Granada\" (fortezze di \u00cdllora, Mocl\u00edn, Montefr\u00edo e Colomera), e sulla costa V\u00e9lez-M\u00e1laga e finalmente Malaga (7 maggio del 1487).Nel frattempo Muley Hacen era morto (1485) ed aveva nominato suo successore, non il figlio, Boabdil, ma il fratello, al-Zaghal, per cui la guerra civile continu\u00f2 tra zio e nipote. Boabdil fu messo in difficolt\u00e0 ed una volta dovette rifugiarsi presso i Re Cattolici, che lo fecero prigioniero e poi lo liberarono.\nUltimi anni di guerra.\nNel 1487, Boabdil, che pur di mantenere il trono era troppo accondiscendente e sottomesso ai Re Cattolici, perse l'appoggio della gran parte dei suoi sudditi che si strinsero attorno a suo zio, al-Zaghal, che guidava di persona, con mirabile coraggio la resistenza, per cui a Boabdil rimase praticamente la sola citt\u00e0 di Granada.Nel 1488 la guerra perse di intensit\u00e0 sia per la peste che impervers\u00f2 in Andalusia, sia perch\u00e9 Ferdinando era occupato nella convocazione delle cortes Catalane e aragonesi ed infine per problemi sorti con il regno di Navarra, dove erano sorti contrasti con la regina madre, Maddalena di Francia (reggente di Navarra). Comunque al-Zaghal liber\u00f2 Almer\u00eda dall'assedio e respinse gli assedianti.\nNel 1489, trasferita la base operativa a Murcia, Ferdinando inizi\u00f2 ad occupare le localit\u00e0 meno difese del nord-est del regno di Granada, Vera, V\u00e9lez-Blanco e V\u00e9lez-Rubio per poi rimettere l'assedio ad Almer\u00eda e Baza, fortezza che difendeva il quartier generale di al-Zaghal a Guadix. Il 1489 forse fu l'anno pi\u00f9 duro della guerra e la regina Isabella arriv\u00f2 a vendere i suoi gioielli personali, per continuare a finanziare le operazioni militari, col risultato che finalmente Baza cadde nel dicembre del 1489 e poco dopo cadde Almer\u00eda (1490) e subito dopo caddero Guadix, Almu\u00f1\u00e9car e Salobre\u00f1a, che port\u00f2 alla resa di al-Zaghal con la conseguente cessione della parte orientale del regno di Granada, da lui controllata.\nRimaneva solo Granada, dove Boabdil, come pi\u00f9 volte aveva promesso, non si decideva ad aprire le porte della citt\u00e0, allora i Re Cattolici misero il campo vicino alle mura della citt\u00e0 che fu assediata. Nel 1491 l'accampamento dei Re Cattolici and\u00f2 a fuoco per cui fu deciso di costruire un nuovo accampamento cintato (sul modello romano), che fu chiamato, Santa Fe. Prima della fine dell'anno si aprirono negoziati per trattare la resa; l'accordo con Boabdil fu raggiunto dal futuro \"el Gran Capit\u00e1n\", Gonzalo Fern\u00e1ndez de C\u00f3rdoba il 25 novembre del 1491 (Trattato di Granada) e prevedeva due mesi di tempo per la consegna della citt\u00e0, che fu consegnata prima del previsto, il 2 gennaio del 1492.\nLa guerra era finita e la reconquista completata. Il regno di Granada venne mantenuto regno separato sottoposto al regno di Castiglia ed i Re Cattolici si impegnarono a garantire le persone (Mud\u00e9jar) ed i beni dei musulmani che volevano rimanere a Granada, mentre tutti quelli che volevano partire, potevano farlo portandosi dietro tutte le loro propriet\u00e0; mantenimento della legge e della religione coranica e liberazione di tutti i prigionieri di guerra.\nTrattamento dei \"mudejares\" e dei \"moriscos\".\nTutta una serie di leggi \"pragmatiche\" pass\u00f2 a regolare la vita della popolazione mora a partire dalle \"Capitolazioni della resa di Granada\" del 28 novembre 1491, molto garantiste dei diritti (infatti permettevano largamente la continuit\u00e0 della religione e del modo di vivere dei mori di Granada). Queste furono applicate fino al 1499, .\nIl cardinale, che ricopriva un importante incarico nel patrocinio delle lettere e dell'insegnamento, pare anche andando oltre le disposizioni reali, . La rivolta arriv\u00f2 anche ad Almer\u00eda, quest'ultima nel regno di Granada e dunque soggetta al regime di garanzie (che non riguardavano gli altri possedimenti della Corona di Spagna).\nLa legge \"Pragm\u00e1tica\" del 20 luglio 1501, , proibiva che i mori castigliani (ossia, gli arabi \"mud\u00e9jares\" non convertiti al cristianesimo esistenti in altri regni regionali appartenenti alla Corona di Castiglia) entrassero nel regno di Granada (ove avrebbero trovato le garanzie ultra favorevoli della Capitolazione di Granada).\nA partire dal 1502 , ma non fu osservato nel regno d'Aragona, dove il re Ferdinando II imped\u00ec all'inquisizione di imporre ai musulmani di cambiare religione.I musulmani che rimasero e cambiarono religione furono chiamati \"moriscos\".\nCon una nuova legge \"Pragmatica\" del 1516, , anche se non con effetto immediato, ma concedendo qualche decennio di sospensione.\nDopo la rivolta o guerra degli Alpujarras (regione montuosa ad Est di Granada; 1568 - 1571) Fu emessa nel 1609 ed entr\u00f2 in vigore dal 1610, \nL'inquisizione spagnola si occup\u00f2 abbastanza raramente dei \"moriscos\" (arabi battezzati), ma . I \"moriscos\" erano in maggioranza agricoltori che poco si mescolavano alla vita urbana a differenza dei marrani. I \"moriscos\" mantennero molto a lungo costumi e stili di vita visibilmente diversi dalla maggioranza, ma proprio per questo non preoccupavano la popolazione, n\u00e9 suscitavano grandi gelosie.\nI marrani, invece (ovvero gli spagnoli di origine ebraica), mantenevano segrete le loro nostalgie verso le origini e vivevano in mezzo alla maggioranza cercando anche di affermarsi socialmente ed economicamente e questo acuiva le gelosie dei concorrenti ad incarichi statali di prestigio o a professioni importanti. Da ci\u00f2 le "}
{"id": "1631272", "revid": "125194455", "url": "https://it.wikipedia.org/wiki?curid=1631272", "title": "Cavaliere splendente", "text": "Cavaliere splendente (\"Shining Knight\") \u00e8 il nome di tre supereroi dell'universo DC Comics.\nStoria dei personaggi.\nSir Justin.\nCreato da Creig Flessel in \"Adventure Comics\" n. 66 (settembre 1941).\nSir Justin, membro dei Cavalieri della Tavola Rotonda alla Corte di Re Art\u00f9, salvo la vita al Mago Merlino, che gli don\u00f2 un'armatura indistruttibile e una spada magica in grado di tagliare qualsiasi cosa, oltre che un cavallo alato di nome Victory.\nDurante una battaglia contro l'orco Blunderbore, questi caus\u00f2 una valanga che seppell\u00ec rapidamente Justin e Victory, tuttavia nessuno dei due mor\u00ec, ma invece furono congelati in un'animazione sospesa. Nel 1941, Justin e Victory furono finalmente scoperti e liberati dall'animazione sospesa da un curatore del museo. Rendendosi conto che ora deve vivere nel mondo moderno, ha deciso di combattere il crimine con le sue abilit\u00e0 di cavaliere e presto ha preso lo pseudonimo civile di Justin Arthur. \nIl Cavaliere splendente si un\u00ec presto ai Sette Soldati della Vittoria e all'All-Star Squadron, e quando la JSA e lo Squadron furono catturati dal criminale viaggiatore del tempo Per Degaton, che stava progettando di cambiare gli eventi di Pearl Harbor per conquistare il mondo, fu in grado di liberarsi usando la sua spada, che contribu\u00ec alla sconfitta di Degaton, anche se quando Degaton torn\u00f2 al 1947 questi eventi furono dimenticati. Pi\u00f9 tardi, Justin torn\u00f2 in Gran Bretagna dove prest\u00f2 servizio come guardia del corpo personale per Sir Winston Churchill durante la seconda guerra mondiale. Inoltre, durante la sua carriera da supereroe, incontr\u00f2 un ragazzo che lo ammir\u00f2 e giur\u00f2 di essere il suo aiutante, prendendo il nome di Squire .\nJustin ebbe anche una relazione con la seconda Firebrand, che apparentemente fu uccisa dal Re Drago. Nell'ultima battaglia con i sette soldati della vittoria, hanno combattuto una potente creatura energetica chiamata Nebula Man. Quando alla fine lo sconfissero, le energie rilasciate nell'esplosione di Nebula Man avevano causato la dispersione e la perdita nel tempo di ogni membro dei soldati. Justin fu spedito in Asia durante il regno di Gengis Khan, perdendo la memoria e finendo per servire il leader mongolo, ma lui, insieme agli altri membri dei soldati, furono infine salvati dalla Justice League e dalla Justice Society. Dopo questo, Justin rimase senza memoria per un bel po' 'di tempo fino a quando i suoi ricordi sono tornati. Si riun\u00ec al resto dei Sette Soldati e si vendic\u00f2 del Re Drago. \nDurante gli eventi di Crisi d'Identit\u00e0, Justin assiste Captain Marvel, Vixen e Firestorm durante la loro battaglia con il Ladro d'Ombre, il quale ruba la spada di Sir Justin e la usa per pugnalare Firestorm attraverso il petto, provocando la morte del giovane eroe. Ricompare brevemente in Justice League: Cry For Justice, dove viene mostrato come uno degli eroi reclutati da Jay Garrick per aiutare a combattere Prometheus.\nGardner Grayle.\nDurante il \"crossover\" \"Silver Age\" (da non confondersi con l'epoca definita Silver Age), Dick Giordano e Geoff Johns crearono dei nuovi Soldati della Vittoria per combattere una Lega dell'Ingiustizia che si era impossessata dei corpi dei membri della Justice League of America.\nGardner Grayle, che sarebbe diventato in seguito Atomic Knight, adott\u00f2 per questa missione un'armatura sperimentale e il nome di Cavaliere Splendente. Questa versione dei Sette Soldati, composta da Batgirl, Deadman, Metamorpho, Blackhawk, Adam Strange, serv\u00ec in una sola missione e l'armatura venne distrutta.\nSir Ystin.\nNel 2005, un nuovo Cavaliere splendente debutt\u00f2 nella miniserie \"Sette Soldati della Vittoria\" scritta da Grant Morrison."}
{"id": "1631275", "revid": "671029", "url": "https://it.wikipedia.org/wiki?curid=1631275", "title": "Ermolao Barbaro (politico)", "text": "Biografia.\nFiglio di Alvise Barbaro e nipote di Ermolao Barbaro, fu uno dei giovani patrizi veneziani che insieme a Giambattista Egnazio dette il benvenuto a Venezia a Ulrich von Hutten nel 1517. A parte questo episodio tuttavia, a differenza dei suoi omonimi prozii, non si interess\u00f2 di letteratura e si dedic\u00f2 piuttosto alla carriera politica senza raggiungere per\u00f2 posti di rilievo all'interno delle istituzioni della Repubblica di Venezia.\nNel 1528, come ogni rampollo del patriziato veneziano, cominci\u00f2 come \"savio degli ordini\" ma non riusc\u00ec ad elevarsi e per la gran parte dei suoi anni a servizio di Venezia ricopr\u00ec incarichi navali e diplomatici minori, a parte la nomina a governatore di Verona nel 1544-1545 e di Padova nel 1548-1550."}
{"id": "1631279", "revid": "339392", "url": "https://it.wikipedia.org/wiki?curid=1631279", "title": "Mai otome", "text": ""}
{"id": "1631289", "revid": "767487", "url": "https://it.wikipedia.org/wiki?curid=1631289", "title": "Chi lavora \u00e8 perduto (In capo al mondo)", "text": "Chi lavora \u00e8 perduto (In capo al mondo) \u00e8 un film del 1963 diretto da Tinto Brass. Il protagonista del film \u00e8 Bonifacio (Sady Rebbot), un ventisettenne che si trova a girovagare per Venezia.\nIl film \u00e8 stato selezionato tra i 100 film italiani da salvare.\nTrama.\nBonifacio \u00e8 un rampante disegnatore fresco di diploma e sta per entrare a far parte di una grande industria, ma il lavoro lo annoia incredibilmente. Le sue idee e fantasie si indirizzano verso posizioni totalmente anarchiche, anche se due amici sono stati ricoverati in manicomio proprio a causa del loro idealismo. Il giovane senza speranza si ribella contro il sistema che dovrebbe inglobarlo, vagando senza meta per Venezia.\nCameo.\nBrass fa da controfigura all'attore principale nelle riprese della voga: sono inquadrate le mani di Tinto e parte del corpo, visto da dietro. Appare inoltre al Festival del Lido come \"paparazzo\".\nCensura.\nIl film venne inizialmente bocciato dalla censura, che chiese dei tagli alla pellicola. Tinto Brass si rifiut\u00f2, e nonostante tutto riusc\u00ec comunque a far uscire al cinema il film nella sua versione integrale, cambiando solamente il titolo del film da \"In capo al mondo\" a \"Chi lavora \u00e8 perduto\". Secondo quanto dichiarato dal regista, ci\u00f2 fu possibile anche grazie al nuovo Ministro dello Spettacolo socialista del governo di centro-sinistra che si era insediato nel frattempo e della nuova composizione della Commissione per la revisione cinematografica."}
{"id": "1631292", "revid": "320578", "url": "https://it.wikipedia.org/wiki?curid=1631292", "title": "SciFi Channel", "text": ""}
{"id": "1631303", "revid": "767487", "url": "https://it.wikipedia.org/wiki?curid=1631303", "title": "Leoni al sole", "text": "Leoni al sole \u00e8 un film del 1961, scritto, diretto e interpretato da Vittorio Caprioli, al suo esordio dietro la macchina da presa.\nTrama.\nPositano. Un gruppo di attempati dongiovanni tenta, senza molto successo, di conquistare giovani turiste straniere.\nAlla fine della stagione estiva, con lo spopolarsi delle spiagge, ognuno torna alla propria vita, alle proprie pigrizie e alle speranze frustrate.\nProduzione.\nIl film \u00e8 ispirato in parte al romanzo \"Ferito a morte\" di Raffaele La Capria, il cui titolo inizialmente avrebbe dovuto essere \"Leoni di giugno\", laddove il termine \"leoni\" ha il significato approssimativo di \"vitelloni\".\nProdotto da Antonio Cervi e Alessandro Jacovoni, il film fu girato tra la primavera e l'estate del 1961; gli interni furono girati negli studi Intercine di Grottaferrata. Il film usc\u00ec in prima visione nelle sale il 23 dicembre 1961.\nIl film, dopo essere passato a suo tempo quasi inosservato, \u00e8 stato riproposto alla Mostra del cinema di Venezia del 2008, nella retrospettiva \"Il cinema italiano ritrovato\", in una copia ristampata e restaurata a cura della Cineteca Nazionale di Roma.\nCritica.\nPer Maurizio Porro, il film una specie di \"Vitelloni\" alla napoletana in cui rivive un\u2019epoca con i suoi protagonisti che nella vita hanno formato nel tempo un clan inossidabile per ideali, cultura, amicizia; come disse bene Fernaldo Di Giammatteo, \u00e8 un disincantato ritratto della borghesia meridionale. Un giudizio analogo venne espresso da Luciano De Crescenzo nella \"Storia della filosofia greca. Da Socrate in poi\", in un ritratto di Francesco Morante, uno dei protagonisti del film:\nRiconoscimenti.\nIl film \u00e8 stato selezionato tra i 100 film italiani da salvare.\nColonna sonora.\nLa colonna sonora \u00e8 composta da Fiorenzo Carpi, la canzone \"Giochi d'ombre\" \u00e8 cantata da Mina."}
{"id": "1631307", "revid": "767487", "url": "https://it.wikipedia.org/wiki?curid=1631307", "title": "Rasmus Bartholin", "text": "Lui e suo fratello Thomas erano figli dell'eminente anatomista Caspar. Rasmus divenne famoso per aver scoperto nel 1669 la doppia rifrazione di un raggio di luce sulla calcite.\nDescrisse inoltre per la prima volta le caratteristiche fisiche della Sindrome di Patau, caratterizzata da una trisomia del cromosoma 13."}
{"id": "1631310", "revid": "729019", "url": "https://it.wikipedia.org/wiki?curid=1631310", "title": "Piri Weepu", "text": "Biografia.\nWeepu, di ascendenze m\u0101ori e niueane, esord\u00ec nel campionato nazionale provinciale neozelandese nel 2003 sotto le insegne della provincia di Wellington; l'anno successivo debutt\u00f2 anche nel Super Rugby nella \"franchise\" di Wellington, gli Hurricanes, e a fine 2004 giunse il primo \"test match\" con gli \"All Blacks\", a Cardiff contro il .\nNonostante le sue prestazioni in Nazionale, non fu convocato, con suo disappunto, alla , pur essendo stato convocato alle preselezioni per il torneo; rientr\u00f2 in squadra come titolare fisso, partecipando ai \"tour\" del 2008 e del 2010 nelle Isole britanniche che si risolsero in altrettanti Grandi Slam; infine, nel 2011, partecip\u00f2 alla laureandosi campione, anche se proprio durante la competizione ricevette la notizia della scomparsa del suo nonno paterno, da tempo malato e ricoverato a Wellington.\nDal 2012, dopo otto stagioni con gli Hurricanes, milit\u00f2 per due anni nei Blues, \"franchise\" della regione di Auckland. Dal 2014, terminata la sua esperienza con i Blues, si \u00e8 trasferito in Gran Bretagna per giocare con gli inglesi dei London Welsh."}
{"id": "1631311", "revid": "124691782", "url": "https://it.wikipedia.org/wiki?curid=1631311", "title": "London (Canada)", "text": "London \u00e8 una citt\u00e0 canadese nella parte sudoccidentale della provincia dell'Ontario. Al 2011 aveva una popolazione di 366.151 abitanti (474.786 nell'area metropolitana). La citt\u00e0 \u00e8 il capoluogo della contea di Middlesex.\nStoria.\nLondon si \u00e8 formata da un insediamento europeo fondato nel 1826 e ricevette il titolo di citt\u00e0 il 30 novembre 1855. \nEtimologia.\nLa citt\u00e0 prende il proprio nome in onore della capitale britannica (per l'appunto \"London\" in inglese).\nEconomia.\nL'economia della citt\u00e0 \u00e8 basata principalmente sulla costruzione di veicoli militari e locomotive, sulle assicurazioni e sulla tecnologia informatica.\nCultura.\nLondon \u00e8 la citt\u00e0 natale del regista Paul Haggis \nIstruzione.\nUniversit\u00e0.\nLa citt\u00e0 \u00e8 sede di una universit\u00e0 pubblica, la University of Western Ontario, fondata nel 1878, che ha all'incirca 3.500 dipendenti e 30.000 studenti."}
{"id": "1631313", "revid": "78273", "url": "https://it.wikipedia.org/wiki?curid=1631313", "title": "Yakov Protazanov", "text": ""}
{"id": "1631316", "revid": "287204", "url": "https://it.wikipedia.org/wiki?curid=1631316", "title": "Elica a passo fisso", "text": "L'elica a passo fisso \u00e8 un'elica utilizzata su navi mercantili ed imbarcazioni da diporto.\nFunzionamento.\nLe pale dell'elica a passo fisso sono fissate sul mozzo: a differenza dell'elica a passo variabile non \u00e8 quindi possibile agire sull'orientamento delle pale ruotandole. Pertanto, per invertire il moto della nave con questo tipo di propulsore, \u00e8 necessario disaccoppiare l'asse dal motore, arrestare quest'ultimo, riavviarlo al contrario e riaccoppiare l'asse mediante frizione.\nPrese due eliche aventi lo stesso diametro, una a passo fisso l'altra a passo variabile, quest'ultima avr\u00e0 un'area espansa che risulter\u00e0 minore della prima. Ci\u00f2 \u00e8 dovuto al fatto che il mozzo risulta pi\u00f9 grande per poter ospitare l'impianto idraulico atto alla rotazione delle pale.\nUtilizzo.\nGeneralmente le eliche a passo fisso vengono utilizzate su navi mercantili ed imbarcazioni da diporto; eliche a passo variabile su navi passeggeri e navi militari, ovvero su quelle navi che necessitano per ovvi motivi di spazi e tempi d'arresto molto brevi."}
{"id": "1631318", "revid": "119883047", "url": "https://it.wikipedia.org/wiki?curid=1631318", "title": "Rodoretto", "text": "Rodoretto (\"Roduret\" in piemontese, \"Rodoret\" in occitano) \u00e8 la maggiore frazione del comune di Prali, in provincia di Torino. Citato da Oriana Fallaci nel suo romanzo \"Un cappello pieno di ciliegie\"\nStoria.\nL'origine toponomastica \u00e8 incerta: potrebbe derivare dall'arbusto di rododendro oppure pi\u00f9 probabilmente, secondo altre fonti, dal termine che designava il corso d'acqua che percorre il vallone con un andamento infossato e ripido (\"Raoudour\u00e9t\" significherebbe infatti \"ripida e piccola dora\"). Il borgo viene spesso indicato anche come \"Villa di Rodoretto\", dal nome di \"Villa\", la borgata pi\u00f9 popolata. Fino al 1870 costituiva un comune autonomo, per essere successivamente incorporato in quello di Prali. \nIl codice ISTAT del comune soppresso era \"001855\", il codice catastale (valido fino al 1983) era \"H483\"\nGeografia fisica.\nRodoretto d\u00e0 il nome all'omonimo \"vallone di Rodoretto\" in cui sorge, nel quale scorre il rio Dorato (\"Algo Groso\" in occitano). \u00c8 situato a circa 8\u00a0km da Prali, nei pressi del confine comunale con Salza di Pinerolo.\nLe borgate che lo costituiscono sono Villa che \u00e8 la principale (o Villa di Rodoretto, la maggiore), Chai (la prima che si incontra arrivando da valle, ospita il cimitero ed \u00e8 contigua a Villa), Bounous (nella parte superiore di Rodoretto) e Chandermant (1.670 m, un gruppo di baite sopra Bounous). Fra le altre borgate del vallone principale della Valle di Rodoretto vi sono, da valle verso monte, Campo del Clot (1.440 m), Arnaud (1.518 m, dove termina la strada asfaltata), Rimas e infine Balma (1.710 m).\nPunti d'interesse.\nRodoretto ospita un piccolo Museo di cultura contadina. Coesistono una chiesa cattolica e un tempio valdese."}
{"id": "1631321", "revid": "115466659", "url": "https://it.wikipedia.org/wiki?curid=1631321", "title": "Arte ai Giochi della XI Olimpiade", "text": "Storia.\nL'inserimento delle competizione d'arte nei giochi olimpici, desiderio primario del barone de Coubertin, che voleva mantenere l'impostazione originale dei giochi panellenici della Grecia antica, impose al Comitato Olimpico Internazionale di dare enfasi anche all'aspetto culturale e intellettuale, oltre che a quello fisico e sportivo, nella organizzazione delle competizioni. Fu comunque necessario un certo periodo di tempo prima che gli artisti di tutto il mondo si convincessero a partecipare ai Giochi, trovando necessariamente la fonte di ispirazione per le loro creazioni nelle discipline sportive.\nA partire dall'edizione di Stoccolma, del 1912, fino a quella di Berlino, nel 1936, nella quale l'Italia si aggiudic\u00f2 2 medaglie d'oro, 3 d'argento e 1 di bronzo (vedere tabella esplicativa), i Giochi si svolsero regolarmente (con la sola eccezione del 1916, per la guerra in corso), comprendendo diverse discipline artistiche. Dalle arti figurative \"-scultura e pittura-\", alla musica \"-canto e orchestra-\", all'architettura \"-progettazione e urbanistica-\", alla letteratura \"-epica e poesia-\". La seconda guerra mondiale interruppe il \"ciclo olimpico\" (1940, 1944), che riprese, comprendendo l'Arte soltanto per una edizione, con le Olimpiadi di Londra del 1948. Nelle successive edizioni, senza apparenti giustificazioni, se non la maggiore difficolt\u00e0 a dimostrare la condizione \"dilettantistica\" dei concorrenti, i Giochi Olimpici si svolsero senza il contributo culturale ed intellettuale delle discipline artistiche, proseguendo fino ai giorni nostri nella veste attuale, pur aggiornandosi con l'esclusione o l'inserimento di discipline sportive sorpassate, ovvero di nuovo interesse.\nTabella esplicativa.\nVincitori di medaglie nell'arte ai Giochi olimpici di Berlino 1936\nRisultati.\nComplessivamente, ai Giochi olimpici comprendenti le competizioni d'Arte, dal 1912 al 1948 (7 edizioni), vennero assegnate 151 medaglie. L'Italia se ne aggiudic\u00f2 14, tra cui ben 5 ori, 7 argenti e 2 bronzi. Un risultato di tutto rispetto: 2\u00aa di tutti i tempi, su 23 nazioni premiate, nel \"medagliere olimpico artistico\"."}
{"id": "1631322", "revid": "767487", "url": "https://it.wikipedia.org/wiki?curid=1631322", "title": "Stigma (gruppo musicale)", "text": "Gli Stigma sono stati una band deathcore proveniente da Mondov\u00ec (CN). La loro musica mescolava il death metal di scuola svedese a svariate influenze riconducibili alla scena statunitense degli ultimi anni, con particolare riferimento a bands storiche del panorama death e hardcore, il tutto unito a testi ispirati ai temi e ai personaggi chiave del cinema horror.\nLa storia.\nLa band nasce nel 2000 grazie al cantante Stefano \u201cVlad\u201d Ghersi e al chitarrista Morgan Ferrua, ma \u00e8 solo nel 2002 con l'arrivo del bassista Flavio Magnaldi e del batterista Stefano Ghigliano, che il sound proposto diventa pi\u00f9 personale e il nome inizia a farsi conoscere nell'underground italiano.\nDi l\u00ec a breve vengono realizzati due EP, \"Metamorphosis\" nel 2003 ed Epitaph of Pain nel 2004, che permettono al gruppo di esibirsi di supporto ad artisti di fama mondiale quali Entombed, Napalm Death, Soulfly, Converge, Job For A Cowboy, Marduk, Bring Me the Horizon, Despised Icon, Bleeding Through e The Black Dahlia Murder oltre a partecipare al tedesco Wacken Open Air e allo sloveno Metal Camp Festival nell'estate del 2005.\nDopo poco pi\u00f9 di un anno dedicato alla composizione del primo album e ad esibirsi in giro per l'Italia, gli Stigma arruolano Andrea Bailo alla chitarra solista ed entrano negli studios di Ettore Rigotti (Disarmonia Mundi) nell'inverno 2007 per registrare il loro primo album, intitolato \"When Midnight Strikes!\", uscito a marzo 2008 sull'etichetta americana Pivotal Rockordings. \nPer il primo singolo \"I Am Dracula\" viene girato un videoclip nella chiesa sconsacrata di S.Chiara a Mondov\u00ec (CN).\nL'album, che vanta la partecipazione di membri di The Classic Struggle, Dark Lunacy e Slowmotion Apocalypse, \u00e8 un concept interamente ispirato ai capolavori interpretati da Bela Lugosi e Boris Karloff, nei primi decenni del novecento ed \u00e8 composto da undici tracce.\nIl tour di promozione di \"When Midnight Strikes!\" dura fino a settembre 2009 e si conclude con un tour europeo denominato \"Ok Then, Let's Shred!\" e due concerti in Italia in compagnia di Bring Me the Horizon, A Day to Remember e August Burns Red.\nLa band, dopo essersi separata dal chitarrista Morgan Ferrua, \u00e8 entrata in studio per registrare il nuovo album, \"Concerto for the Undead\", prodotto da Jona Weinhofen, chitarrista dei Bring Me the Horizon ed ex Bleeding Through e mixato da Scott Atkins, gi\u00e0 al lavoro con bands quali Behemoth, Cradle of Filth e Sylosis. L'album \u00e8 un concept ispirato dal \"cult\" americano \"Tales from the Crypt\" e vanta la partecipazione di membri di Dead To Fall e The Red Shore. La band, che ha da poco annunciato Giacomo \"Jack\" Poli come nuovo secondo chitarrista, ha di recente firmato per l'etichetta STOMP Entertainment per il mercato australiano e ha intrapreso il tour di supporto al nuovo album.\nNei primi mesi del 2012 la band si scioglie. I 4 componenti al momento dello scioglimento danno vita a un nuovo progetto, The Doomsayer, con tendenze pi\u00f9 metalcore rispetto ai precedenti lavori."}
{"id": "1631323", "revid": "1372005", "url": "https://it.wikipedia.org/wiki?curid=1631323", "title": "Rudolf Roessler", "text": "Gli anni fra le due guerre.\nDurante la prima guerra mondiale serv\u00ec nell'esercito imperiale tedesco e, al termine del conflitto, cominci\u00f2 a lavorare come giornalista, prima come inviato a Augusta e poi come critico letterario a Berlino. In questa veste strinse importanti rapporti all'interno dei circoli intellettuali e letterari di tutta la Germania, e molti degli amici acquisiti in questo periodo furono censurati e duramente attaccati dal nascente movimento nazista e, dopo la conquista del potere da parte di Adolf Hitler nel 1933, costretti a lasciare il paese.\nNello stesso anno lo stesso Roessler fu costretto a lasciare la Germania per la sua crescente ostilit\u00e0 al regime nazista e a trasferirsi con la moglie in Svizzera, a Berna, ove fond\u00f2 una piccola casa editrice, la \"Vita Nova Verlag\", ovviamente incentrata sulla pubblicazione di opere antifasciste.\nTale iniziativa ebbe un discreto successo, e questo concesse a Roessler i fondi necessari per tornare in Germania, ove riallacci\u00f2 i rapporti con i suoi contatti non espatriati e ne intrecci\u00f2 di nuovi negli ambienti politici e militari.\n, e muovendosi in questi ambienti si rese conto che non era il solo a provare simili sentimenti e che c'erano persone che, come lui, erano disposte a rischiare per tentare di aiutare a mettere in difficolt\u00e0 il Regime: alcuni dei contatti di Roessler erano poi in grado di attingere a informazioni politico-militari, anche di alto livello.\nLa nascita di \"Lucy\".\nSin dal 1936 in Svizzera operava la cosiddetta rete \"Dora\" di S\u00e1ndor Rad\u00f3, facente capo al GRU, il servizio segreto militare sovietico: Roessler non era comunista, ma decise di mettere la sua rete di amicizie al servizio dell'URSS e della sua rete di spionaggio.\nNel 1941 Roessler fece il suo \"esordio\" come spia, fornendo dettagli sull'imminente \"Operazione Barbarossa\", ovvero il piano segreto dell'invasione nazista dell'Unione Sovietica, ma come tutti gli avvertimenti arrivati da pi\u00f9 parti su tale attacco, anche quelli di Roessler furono ignorati. Il GRU tuttavia rimase soddisfatto del suo operato e decise di continuare il rapporto con Roessler, a cui affid\u00f2 il nome in codice di \"Lucy\".\nCos\u00ec ribattezzato, Roessler cominci\u00f2 a trasmettere in URSS da Losanna, verso una stazione di ascolto appositamente approntata dal GRU a Mosca, trasmettendo importanti informazioni sulla grande manovra avvolgente che le armate tedesche cercarono di portare ai lati delle stremate truppe russe per dar loro il colpo di grazia prima dell'arrivo dell'inverno. La presenza di una rete di informatori presso l'Alto Comando tedesco venne scoperta dai servizi segreti nazisti quando, durante l'avanzata in territorio sovietico, le truppe tedesche ritrovarono, a est della citt\u00e0 di Smolensk, una cassaforte militare contenente piani segreti tedeschi tradotti in russo.\nIn seguito, i tedeschi riuscirono, grazie a punti di ascolto e intercettazione installati nella Francia occupata, a localizzare l'emittente clandestina che dalla Svizzera era in contatto con Mosca: nell'autunno del 1943, in seguito alle pesanti pressioni tedesche, la polizia federale elvetica fu costretta a smantellare la rete Dora e ad arrestare tutti i suoi membri, con l'eccezione del capo della cellula, Alexander Rado (dal suo nome anagrammato deriva il nome della rete) che riusc\u00ec a rifugiarsi nella Francia di Peta\u00ecn. Roessler invece venne lasciato libero per oltre sei mesi ma nel maggio del 1944 si decise di procedere anche a suo carico: la sua prigionia fu per\u00f2 di breve durata.\nAlla fine della guerra, Roessler venne giudicato colpevole di spionaggio da un tribunale svizzero, ma non scont\u00f2 nessuna pena \"in considerazione dei servigi resi alla Svizzera\".\nLa tesi di Alexander Foote.\nUn aspetto controverso della storia di \"Lucy\" \u00e8 l'asserzione fatta nel suo libro \"Handbook for Spies\" da Alexander Foote, che fu collaboratore importante di Roessler e fu uno degli uomini arrestati dalla polizia Svizzera, a proposito del fatto che egli fosse, in realt\u00e0, un agente dei servizi segreti britannici, con lo scopo di fornire ai sovietici le informazioni che la macchina decifrante Ultra carpiva ai nazisti, senza per\u00f2 far sapere che le notizie provenivano dalle operazioni di contro-spionaggio britanniche nei confronti dei tedeschi.\nInfatti Stalin aveva sempre guardato con sospetto agli avvertimenti e alle notizie che gli Inglesi e gli Statunitensi passavano riguardo a un possibile attacco tedesco, ritenendo probabilmente il tutto una provocazione occidentale.\nA causa di tale diffidenza, gli Alleati si trovarono costretti a trovare una maniera per far pervenire lo stesso tali notizie ai Sovietici, ma senza sembrare loro i mittenti e allo stesso tempo facendole sembrare plausibili e non campate in aria. Quelle che i sovietici ebbero in realt\u00e0 da Roessler, quindi attraverso una spia che ritenevano lavorasse per loro ma che in realt\u00e0 era al servizio (segreto) di Sua Maest\u00e0, erano informazioni britanniche provenienti da Ultra.\nAlcuni fatti sulla vita di Alexandre Foote fanno infatti pensare che egli fosse pi\u00f9 di un mero operatore radio:\nCos\u00ec, secondo i sospetti portati avanti da tale tesi, come tutto nel mondo dello spionaggio, l'uomo chiamato Lucy non era ci\u00f2 che sembrava essere."}
{"id": "1631324", "revid": "767487", "url": "https://it.wikipedia.org/wiki?curid=1631324", "title": "Gray Matter", "text": "I Gray Matter sono un gruppo musicale statunitense formatosi nel 1983 nella scena di Washington D.C..\nStoria.\nIl gruppo nasce stilisticamente all'interno del filone hardcore punk di Washington D.C. insieme a band come i Minor Threat, il cui cantante e chitarrista Ian MacKaye pubblicher\u00e0 tutti i lavori della band con la sua etichetta Dischord Records.\nCome lo stesso MacKaye, il quale nel 1985 fonda gli Embrace, band fondatrice del genere emo (in particolare della prima ondata), anche i Gray Matter si evolvono verso questo genere e verso forme pi\u00f9 melodiche indie e alternative rock, diventando una delle prime emo-band.\nLa band, dopo essersi sciolta nel 1986, si riforma nel 1990 per poi chiudere definitivamente la propria attivit\u00e0 nel 1993."}
{"id": "1631328", "revid": "484362", "url": "https://it.wikipedia.org/wiki?curid=1631328", "title": "Bahr al-Ghazal (fiume)", "text": "Il Bahr al-Ghaz\u0101l (anche Bahr el-Ghaz\u0101l; ) \u00e8 un fiume che scorre nel Sudan del Sud.\nIn italiano e nelle lingue occidentali \u00e8 chiamato anche il fiume delle gazzelle, che \u00e8 una traduzione del suo nome arabo. La regione sudsudanese del Bahr al-Ghazal prende il nome dal fiume.\nGeografia.\nIl Bahr al-Ghaz\u0101l \u00e8 il principale affluente sinistro del Nilo. \u00c8 lungo 716\u00a0km, e scorre attraverso le zone paludose del Sudd verso il Lago No, dove si getta nel Nilo Bianco.\nIdrologia.\nIl bacino idrografico del Bahr al-Ghaz\u0101l \u00e8 il pi\u00f9 grande fra tutti i sottobacini del Nilo, con un'estensione di 520.000\u00a0km\u00b2, ma contribuisce con una portata relativamente ridotta, circa 2\u00a0m\u00b3/s (media annuale), a causa dei volumi d'acqua persi nelle paludi del Sudd. Stagionalmente, la portata pu\u00f2 variare da 0 a 48\u00a0m\u00b3/s.\nSecondo alcune fonti, il fiume si formerebbe alla confluenza del Jur con il Bahr al-Arab. Tuttavia, fonti pi\u00f9 recenti sostengono che il fiume nasca nelle paludi del Sudd senza sorgente, che il Jur vi si unisca nel lago Ambadi, e il Bahr al-\u02bfArab pi\u00f9 a valle. Il bacino del fiume sarebbe quindi, inclusi gli affluenti, di 851459\u00a0km\u00b2, spaziando dal confine con la Repubblica Centrafricana alla regione del Darfur.\nStoria.\nIl fiume fu descritto per la prima volta nel 1772 dal geografo francese Jean-Baptiste Bourguignon d'Anville, sebbene fosse vagamente conosciuto gi\u00e0 dagli antichi geografi greci."}
{"id": "1631331", "revid": "339392", "url": "https://it.wikipedia.org/wiki?curid=1631331", "title": "Fiume delle Gazzelle", "text": ""}
{"id": "1631332", "revid": "339392", "url": "https://it.wikipedia.org/wiki?curid=1631332", "title": "Bahr al Ghazal (fiume)", "text": ""}
{"id": "1631335", "revid": "43530", "url": "https://it.wikipedia.org/wiki?curid=1631335", "title": "Corda (fune)", "text": ""}
{"id": "1631337", "revid": "648716", "url": "https://it.wikipedia.org/wiki?curid=1631337", "title": "Windsor (Ontario)", "text": "Windsor \u00e8 una citt\u00e0 canadese dell'Ontario situata sulle rive del fiume Detroit, immediatamente a sud della citt\u00e0 statunitense di Detroit con cui \u00e8 collegata tramite l'Ambassador Bridge. A Nord-Est \u00e8 bagnata dal Lago St. Clair\nGeografia fisica.\nLa particolare localizzazione rende Windsor la citt\u00e0 pi\u00f9 meridionale del Canada ed \u00e8 l'unico varco di frontiera attraverso il quale per entrare negli Stati Uniti bisogna dirigersi a nord anzich\u00e9 a sud come avviene normalmente. \nAl 2006 aveva una popolazione di 352.395 abitanti (457.720 se si considera l'area metropolitana).\nStoria.\nIl primo insediamento nella zona fu una colonia agricola francese formata nel 1748 i cui discendenti formano ancora oggi una piccola minoranza francofona.\nNel 1794 fu fondato l'insediamento di Sandwich (antico nome della citt\u00e0), in seguito rinominato Windsor, che si svilupp\u00f2 fino a guadagnare il titolo di citt\u00e0 nel 1892.\nEconomia.\nWindsor \u00e8 uno dei principali centri di produzione automobilistica del Canada, con stabilimenti della Chrysler, Ford e General Motors. Sono presenti inoltre alcune case farmaceutiche e la distilleria del whisky Canadian Club (che ora appartiene alla Pernod Ricard).\nTrasporti.\nOltre all'Ambassador Bridge, che \u00e8 il pi\u00f9 trafficato punto di frontiera fra Canada e Stati Uniti, il collegamento con Detroit \u00e8 assicurato anche da un tunnel che collega direttamente i due centri cittadini passando al di sotto del fiume, e da un traghetto per i mezzi pesanti che trasportano materiali pericolosi.\nEducazione.\nLa maggiore istituzione di istruzione superiore \u00e8 la University of Windsor, che ha sede in un vasto campus in prossimit\u00e0 dell'Ambassador Bridge.\nAmministrazione.\nGemellaggi.\nWindsor \u00e8 gemellata con:"}
{"id": "1631343", "revid": "99064", "url": "https://it.wikipedia.org/wiki?curid=1631343", "title": "Palla colpire", "text": ""}
{"id": "1631345", "revid": "767487", "url": "https://it.wikipedia.org/wiki?curid=1631345", "title": "Funeral Diner", "text": "I Funeral Diner sono stati un gruppo screamo fondato a Half Moon Bay, California, nel 1998 e attivi fino al 2007.\nStoria.\nNegli ultimi anni, il gruppo ha raggiunto una grande base di fan, grazie ad una produzione molto costante di album ed un tour che li ha visti suonare negli Stati Uniti, in Europa ed in Giappone La formazione presenta un catalogo molto ampio, grazie ad un grande numero di split, compilation, pubblicazioni con rarit\u00e0, stampati spesso in poche copie e con cambi frequenti di etichetta, nonostante la gran parte degli album siano pubblicati dalla Alone Records."}
{"id": "1631346", "revid": "124857716", "url": "https://it.wikipedia.org/wiki?curid=1631346", "title": "Grande Fratello (quinta edizione)", "text": "La quinta edizione del reality show Grande Fratello \u00e8 una delle due edizioni che sono andate in onda nel 2004, ed \u00e8 andata in onda dal 23 settembre al 2 dicembre 2004 su Canale 5. \u00c8 durata 71 giorni con un totale di 10 settimane, ed \u00e8 stata condotta per la terza volta consecutiva da Barbara D'Urso, e con la partecipazione di Marco Liorni, nelle vesti di inviato, che ha accolto gli eliminati della settimana alla loro uscita dalla casa.\nQuest'edizione \u00e8 durata appena 71 giorni con una durata di 10 settimane, e come in quella precedente sono state collaudate all'interno della casa due stanze molto importanti, la \"suite\" e il \"tugurio\": la prima avente l'aspetto di un vero e proprio centro benessere in stile mediorientale caratterizzato da tutti i comfort possibili, il secondo invece arredato in stile miniera, simile ad un sotterraneo abbandonato. \"La casa\", definita in questa edizione \"casa famiglia\", come struttura si \u00e8 dimostrata molto simile a quella precedente, ma l'arredamento \u00e8 stato completamente rinnovato: mobili stile anni 50 hanno contraddistinto le vicende quotidiane dei 17 concorrenti provenienti da (quasi) tutte le regioni d'Italia. In pi\u00f9 sono state aggiunte due camere matrimoniali vista la partecipazione di coppie sposate al programma.\nCome nelle precedenti edizioni, i concorrenti ogni settimana si sono sottoposti alla prova settimanale che ha decretato, secondo la loro produttivit\u00e0, il loro budget, i migliori e i peggiori della settimana.\nLe vicende dei concorrenti sono state trasmesse 24 ore su 24 sulla televisione satellitare Sky.\nQuesta edizione, trasmessa pochissimo dopo la quarta che aveva ottenuto un incredibile successo, ha fatto riscontrare un corposo calo di ascolti, la media finale fu di 6.905.000 in valori assoluti e del 30,6% in share, rispetto alle edizioni precedenti che non erano mai scese sotto gli 8 milioni. Per tale motivo, il programma si ferma un anno.\nL'edizione \u00e8 stata vinta da Jonathan Kashanian che si \u00e8 portato a casa il montepremi di 250.000 \u20ac.\nConcorrenti.\nL'et\u00e0 dei concorrenti si riferisce al momento dell'ingresso nella casa.\nTabella delle nomination.\nNota 1: Alessandra e Veronica sono nominate d'ufficio dal \"Grande Fratello\"; gli altri concorrenti scelgono chi eliminare. Inoltre uno tra Francesco e Rosy verr\u00e0 eliminata in apertura di seconda puntata.\nNota 2: Antonio \u00e8 il migliore della settimana e salva se stesso dalla nomination.\nNota 3: Catrina \u00e8 la migliore della settimana e salva se stessa dalla nomination.\nNota 4: Mary \u00e8 la migliore della settimana e salva se stessa dalla nomination.\nNota 4.1: Guido viene espulso dal gioco per aver bestemmiato in diretta televisiva.\nNota 5: Il destino dei due nuovi entrati dipendeva dal \"Grande Fratello\": essendo stata scelta Annalisa, Pierre ha dovuto abbandonare la casa.\nNota 6: Alessandro \u00e8 il migliore della settimana e salva se stesso dalla nomination.\nNota 7: In semifinale vengono effettuate due eliminazioni."}
{"id": "1631348", "revid": "14444296", "url": "https://it.wikipedia.org/wiki?curid=1631348", "title": "Rouduret", "text": ""}
{"id": "1631356", "revid": "92723", "url": "https://it.wikipedia.org/wiki?curid=1631356", "title": "Stele egizia", "text": "La stele egizia, in geroglifico:\nera una lastra monolitica in pietra calcarea, sulla quale venivano rappresentati rilievi, raffigurazioni ed iscrizioni dai vari contenuti.\nDi varie dimensioni, poteva avere forma rettangolare o quadrata e presentare in alto una cornice in vari stili architettonici. Le stele reali della I dinastia erano rettangolari con la parte superiore arrotondata e venivano collocate in coppia ai lati delle mastabe.\nCaso particolare, le due stele monolitiche in calcaree del modesto tempio funerario del sovrano Snefru a Meidum sono anepigrafe poich\u00e9 detto tempio non fu mai terminate.\nDavanti alle stele situate sulla facciata orientale della piramide vi \u00e8 un altare o pi\u00f9 specificatamente una tavola delle offerte.\nGrazie alle moderne tecnologie oggi possono essere decifrate anche le stele pi\u00f9 antiche ed erose con il metodo detto \"Reflectance Transformation Imaging (RTI)\".\nA seconda dei contenuti, ne distinguiamo vari tipi.\nStele a falsa porta.\nDi uso funebre era molto in auge durante l'Antico Regno e rappresentava una porta magica attraverso la quale il Ka del defunto poteva tornare nel mondo dei vivi per poi tornare nell'Aldil\u00e0. Aveva lo stesso significato della Falsa porta inserita nella Facciata di palazzo dei sarcofagi ed era generalmente situata tra la camera delle offerte e quella funebre. Poteva essere rappresentata su legno o pietra mentre la stele funeraria vera e propria era inserita sopra l'architrave della Falsa porta.\nStele commemorativa.\nDi contenuto autobiografico era apposta nei luoghi pi\u00f9 svariati immortalando le vittorie o le imprese di sovrani e nobili. Tra le pi\u00f9 note vi \u00e8 quella di Thutmose IV posta tra le zampe della sfinge a Giza.\nStele di demarcazione o di frontiera.\nIndicava i limiti dei terreni, del territorio delle citt\u00e0 e i confini dello Stato. Famose le quindici stele che delimitavano il territorio di Amarna.\nStele funeraria.\nDi uso funebre, identificava il defunto \"rendendone vivo il nome\" e provvedeva, attraverso immagini e parole, affinch\u00e9 egli avesse tutti i beni necessari per un'agiata vita nell'Aldil\u00e0. Durante il Primo periodo intermedio avevano forma rettangolare con decorazioni molto semplici ma erano comunque gi\u00e0 parte integrante del corredo funebre insieme al sarcofago.\nNella stele rappresentata vi \u00e8 in alto la formula funeraria \"hetep di nesu\" ossia \"offerta che concede il sovrano\".\nIl defunto \u00e8 seduto davanti alla tavola delle offerte su una grande sedia, detta sedile di presentazione a zampe di leone.\nStele giuridica.\nVi erano incisi atti privati e pubblici come le donazioni ed i testamenti\nStele magica.\nQuesto tipo di stele comparve alla fine del Nuovo Regno ed ebbe grande diffusione per i suoi fini apotropaici nel prevenire eventi nefasti, dissolvere forze negative e consentire guarigioni.\nLe stele, fatte in vari materiali e dimensioni, raffiguravano Horo trionfante sui pericoli ma verso la XXVI dinastia veniva effigiato, per avere un maggior effetto magico, anche il proprietario della stele.\nSovente veniva fatta bere, per esempio ad un malato, dell'acqua fatta scorrere sulla lastra e che restava cos\u00ec impregnata di magici influssi.\nStele politica.\nAveva scopo propagandistico recando scene rituali e di guerra con parole di esaltazione e frasi magniloquenti verso il sovrano. Apposta in luoghi pubblici era di notevoli dimensioni e recava scritte anche le disposizioni del re.\nNe sono state rinvenute anche fuori dei confini dell'Egitto.\nStele votiva.\nEra quella dedicata al culto e veniva collocata nei templi e nei luoghi sacri. Recava incise le offerte agli dei, preghiere o richieste di favori alle divinit\u00e0, oppure il ringraziamento per quelli ricevuti. Tipica del Nuovo Regno ne sono state trovate numerose ad Abydos."}
{"id": "1631359", "revid": "438678", "url": "https://it.wikipedia.org/wiki?curid=1631359", "title": "L'ombra del dubbio (film 1943)", "text": "L'ombra del dubbio (\"Shadow of a Doubt\"), \u00e8 un film del 1943, diretto da Alfred Hitchcock.\nIl film nel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nCarlo Oakley fugge dalla citt\u00e0 in cui si nasconde in una camera ammobiliata, pedinato da due poliziotti, a Santa Rosa (California), col pretesto di far visita a sua sorella Emma, il marito di lei e i suoi tre figli. Lo zio porta doni a tutti ed \u00e8 molto amato, in particolare dalla nipote adolescente Carla, che si chiama come lui. Tuttavia lo spettatore \u00e8 gi\u00e0 edotto sul fatto che lo zio nasconde qualcosa di molto inquietante e sa che la sistemazione californiana \u00e8 solo un tentativo di trovare un rifugio. Ma due poliziotti, gli stessi dell'inseguimento iniziale, lo hanno scovato seguendolo da Philadelphia, in cui risiedeva, e con il pretesto di fare un servizio fotografico presso la casa in cui zio Carlo \u00e8 ospitato, cercano informazioni importanti che riguardano il misterioso ospite. Che cosa nasconde lo zio Carlo e che significato pu\u00f2 avere il motivetto de \"La vedova allegra\" di Franz Leh\u00e1r che per telepatia risuona nella mente della nipote e che non piace a Carlo il quale volutamente confonde col celebre \"Sul bel Danubio blu\"\" di Johann Strauss jr?\n\u00c8 ricercato per l'omicidio di alcune vedove alle quali avrebbe sottratto il patrimonio, ma quando giunge la notizia che nel nord-est un altro \u00e8 stato catturato (o meglio, \u00e8 morto tranciato dall'elica di un aereo mentre stava fuggendo), il caso \u00e8 apparentemente risolto. Non per Carla che ha invece conferme che \u00e8 proprio lui l'assassino. Lo zio tenta di ucciderla tre volte (lima un gradino della scala, la chiude in garage col tubo di scarico dell'auto che sprigiona i gas e infine tenta di buttarla gi\u00f9 dal treno), ma alla fine sar\u00e0 proprio Carla, difendendosi, a far cadere lo zio dal treno. Potr\u00e0 vivere la sua storia d'amore col poliziotto, mentre le convenzioni locali sono salve dallo scandalo, visto che lo zio viene ricordato in un solenne funerale come uomo integerrimo dalla popolazione, totalmente ignara del fatto che era il vero assassino delle vedove (a eccezione di Carla, la sola a conoscere la verit\u00e0).\nProduzione.\nIl film \u00e8 prodotto dalla Universal Picture: David Selznick defin\u00ec il 7 maggio 1942 un contratto con Jack Skirball, dell'Universal, che gli pagava 150.000 dollari per avere Hitchcock per 18 settimane e per fargli girare un nuovo film.\nRegia.\nHitchcock usa all'inizio, come sfondo per i titoli di testa coppie che danzano \"La vedova allegra\", immagine che ritorna spesso nel film, assieme al motivo musicale del valzer. L'immagine elegante e festosa cela il passato del protagonista pluriomicida.\nNelle sequenze iniziali, dopo un campo lungo sulla citt\u00e0 e il ponte sul fiume, l'esterno della casa in cui affittano camere e la finestra, lo zio Charlie \u00e8 inquadrato sdraiato sul letto completamente vestito; stessa costruzione per la presentazione della nipote Charlie a Santa Rosa: campo lungo sulla citt\u00e0, esterno della casa e la finestra, la ragazza \u00e8 inquadrata distesa vestita sul proprio letto in posizione simmetrica rispetto a quella dello zio.\nQuando lo zio Charlie arriva in treno a Santa Rosa, dal camino della locomotiva esce un fumo denso, nero, che getta un'ombra oscura su tutta la stazione: l'effetto \u00e8 stato cercato volutamente dal regista:\u00ab...ecco il diavolo che sta arrivando nella citt\u00e0\u00bb.\nSoggetto.\nHitchcock racconta che Margaret Mac Donell, responsabile del settore soggetti di Selznick, per il film gli aveva proposto un'idea di suo marito, Gordon Mac Donell, romanziere. Gli piacque e si fece fare un abbozzo della storia di nove pagine.\nSceneggiatura.\nIl regista scelse come sceneggiatore Thornton Wilder di cui aveva apprezzato molto la commedia \"Piccola citt\u00e0\". Il lavoro fu ultimato nell'agosto 1942, con Sally Benson e la moglie Alma Reville.\nCast.\nLa parte della protagonista femminile \u00e8 interpretata da Teresa Wright, in prestito da Samuel Goldwyn, che in questo film, secondo la critica, offre uno dei migliori ritratti della tipica ragazza americana; quella del protagonista maschile da Joseph Cotten. L'attore, gi\u00e0 sotto contratto con Selznick, con il regista inglese reciter\u00e0 anche in \"Il peccato di Lady Considine.\" \u00c8 anch'egli ai suoi vertici espressivi \u00ab...resta impresso il \"c\u00f4t\u00e9\" freddo e cinico, un guizzo d'ironia aristocratica nelle pupille che inquina il viso fine\u00bb. Hume Cronyn ebbe il suo primo ruolo cinematografico nella parte di Herbie Hawkins, l'amico del padrone di casa, appassionato di omicidi; reciter\u00e0 per Hitchcock anche nel film successivo \"Prigionieri dell'oceano\" nella parte di Stanley Garrett e in due telefilm, e collaborer\u00e0 alla scrittura di \"Nodo alla gola\" e \"Il peccato di Lady Considine\".\nCameo.\nAlfred Hitchcock appare sul treno di spalle mentre gioca a carte.\nRiprese.\nLe riprese in esterni a Santa Rosa in California per tutta l'estate 1942; a met\u00e0 settembre iniziarono quelle in studio a Hollywood.\nDistribuzione.\nDistribuito dalla stessa Universal Picture, ebbe la prima il 15 gennaio 1943. L'edizione italiana, come per altri film statunitensi durante la guerra, fu doppiata in Spagna, dove un gruppo di attori italiani (Paola Barbara, Nerio Bernardi, Emilio Cigoli, Franco Coop, Anita Farra e Felice Romano) era rimasto bloccato dopo gli eventi successivi all'8 settembre.\nIn Italia il film usc\u00ec nell'estate 1947.\nTematiche.\nIl film \u00e8 costruito sul tema del \"doppio\": lo zio Charlie e la nipote, che, non casualmente, porta lo stesso nome, sono le due facce della stessa realt\u00e0, il male e il bene, la colpa e l'innocenza. Lei telepaticamente anticipa le sue intenzioni: gli vuole mandare un telegramma e lo riceve da lui, canticchia il motivo del valzer e lui lo sta pensando nella sua testa. Nei primi incontri \u00abSiamo gemelli noi due\u00bb dice lei e nel dialogo al bar \u00abSiamo uguali\u00bb afferma lui; le ha portato in dono l'anello con la pietra di smeraldo quasi a legarla con una promessa reciproca.\nDue sono le scene di chiesa, due le scene di garage, due le visite dei poliziotti, due i sospettati, due i tentativi di omicidio, due i pranzi, due le scene alla stazione: Truffaut individua ben 14 situazioni giocate sulla cifra due.\nIl tema della doppia personalit\u00e0 \u00e8 sviluppato in altri film di Hitchcock: \"Delitto per delitto\", \"La donna che visse due volte\", \"Psyco\", \"Frenzy\".\nAssai importante nel film \u00e8 anche il tema della possibile ipocrisia o superficialit\u00e0 della considerazione sociale: un personaggio ambiguo come lo zio Charlie appare alla comunit\u00e0 come un benefattore e, in modo beffardo, viene ricordato in un funerale solenne come un personaggio influente della comunit\u00e0, celebrato dalle autorit\u00e0 civili e religiose.\nRiferimenti letterari.\nl riferimenti letterari pi\u00f9 immediati appaiono essere \"Lo strano caso del dottor Jekyll e del signor Hyde\" (1886) di Robert Louis Stevenson e \"Il ritratto di Dorian Gray\" (1891) di Oscar Wilde, opere popolari durante l'adolescenza di Hitchcock e che lui lesse pi\u00f9 volte.\nRiferimenti autobiografici.\nIl 26 settembre 1942 Hitchcock ricevette la notizia della morte della madre, avvenuta a Londra, che a causa della guerra in corso non gli era stato possibile incontrare durante la malattia.\nNel film ci sono molti riferimenti autobiografici. Alcuni tratti del protagonista rispecchiano sue caratteristiche, come l'amore per il lusso, il piacere di far regali, l'ordine e la meticolosit\u00e0; un ricordo d'infanzia dello stesso Hitchcock, l'incidente in bicicletta; come la piccola Anna, anch'egli era stato vorace lettore di romanzi d'avventura, nel film si cita \"Ivanhoe\" molto amato dal regista; come Roger era molto abile nel risolvere problemi matematici, come il padre era appassionato di storie di delitti irrisolti; nella figura della madre dei ragazzi \u00e8 adombrata, in versione benevola, la madre del regista di cui porta lo stesso nome, Emma.\nRifacimenti.\nRifatto da Harry Keller in \"Step Down to Terror\", nel 1958, con Colleen Miller e Charles Drake, \u00e8 inedito in Italia."}
{"id": "1631360", "revid": "767487", "url": "https://it.wikipedia.org/wiki?curid=1631360", "title": "One Last Wish", "text": "Gli One Last Wish sono una band statunitense formatasi nel 1985 nella scena di Washington D.C.. Nati dallo scioglimento dei Rites of Spring, furono fondati da tre componenti della band precedente (Guy Picciotto, Edward Janney e Brendan Canty) e da Michael Hampton, la band rimane attiva dal 1986 al 1987, poco prima della fondazione della band post hardcore Fugazi, di cui faranno parte sia Picciotto che Canty.\nNonostante il breve periodo di attivit\u00e0, gli One Last Wish rimangono una band importante, una delle fondatrici, della prima ondata emo. L'unico loro album, \"1986\", sebbene registrato, per l'appunto, nel 1986 verr\u00e0 messo pubblicato solo nel 1999 dalla Dischord Records, di propriet\u00e0 del cantante e chitarrista dei Minor Threat Ian MacKaye, successivamente fondatore e chitarrista proprio dei Fugazi.\nSuccessivamente allo scioglimento, e contemporaneamente alla nascita dei Fugazi, tre dei componenti degli One Last Wish fondarono anche, insieme all'ex chitarrista dei Rites of Spring Michael Fellows, la band Happy Go Licky la quale incluse nel proprio repertorio dal vivo alcuni brani di questa band. Hampton invece si dedicher\u00e0 alla fondazione della band Manifesto."}
{"id": "1631361", "revid": "767487", "url": "https://it.wikipedia.org/wiki?curid=1631361", "title": "Giuliano di Eclano", "text": "Biografia.\nFiglio di Memorio, vescovo di Aeclanum (oggi Mirabella Eclano, in provincia di Avellino), e di Tizia, figlia di Emilio, vescovo di Benevento. \nDiacono nel 408, ebbe estesa cultura e intelligenza brillante, tanto che Agostino, che lo descrive scrittore elegante ed esperto di dialettica, volle ospitarlo a Cartagine. \nNominato vescovo di Eclano da papa Innocenzo I verso il 411, generosamente don\u00f2 tutti i suoi beni agli abitanti caduti in miseria dopo l'invasione della Campania da parte dei Vandali. \nScomunicato e deposto dalla carica vescovile nel 418 da papa Zosimo per la sua adesione al pelagianesimo, insieme ad altri diciassette vescovi fu costretto all'esilio in Oriente ospitato, fra gli altri, da Teodoro, vescovo di Mopsuestia in Cilicia e da Nestorio, patriarca di Costantinopoli. Qui continu\u00f2 a difendere le sue opinioni, affermandosi come il pi\u00f9 influente esponente del pelagianesimo. \nNon si conosce il luogo della sua morte, avvenuta in Oriente o in Sicilia, verso il 455.\nOpere.\nIn difesa delle dottrine pelagiane scrisse due lettere a papa Zosimo e due, nell'esilio, a Rufo, vescovo di Tessalonica e a Roma. In polemica contro sant'Agostino, scrisse i \"Libri quattuor ad Turbatium\", i \"Libri octo ad Florum\", indirizzati al vescovo pelagiano Floro, esule a Costantinopoli, che l'aveva esortato a scrivere contro il \"De nuptiis et concupiscientia\" di Agostino, e il \"De bono constantiae\" (Patr. Lat. 91, 1072), ai quali Agostino rispose con il \"Contra Iulianum\" in sei libri (Patr. Lat. 44, 461) e con il cosiddetto, perch\u00e9 incompiuto, \"Opus imperfectum\" (Patr. Lat. 45, 1049). Gli vengono attribuiti anche il \"Commentarius in Psalmos\" e il \"Commentarius in prophetas minores tres, Osee, Joel et Amos\", che \u00e8 del resto attribuito anche a Rufino d'Aquileia.\nIl pensiero.\nLa polemica con Agostino.\nLe frasi di Giuliano, tratte dal suo \"Ad Florum\", sono riportate nell\"'Opus imperfectum\" di Agostino. \nPer Agostino, con il peccato di Adamo, istigato dal diavolo, tutti gli uomini sono divenuti peccatori: il peccato originale si trasmette attraverso la generazione; Giuliano replica che: \nIl libero arbitrio.\nDunque la concupiscenza, il desiderio sessuale, non \u00e8 cattiva in s\u00e9, perch\u00e9 \u00e8 nella natura umana creata da Dio; se fosse sorta solo dopo il peccato di Adamo, istigato dal diavolo, sarebbe una creazione diabolica e dunque il diavolo avrebbe stravolto la natura umana, sarebbe lui il creatore dell'attuale natura umana, come insegnano i manichei; in realt\u00e0, secondo Giuliano, i risultati della concupiscenza sono buoni o cattivi secondo l'uso che si \u00e8 fatto di questa, secondo dunque la libera volont\u00e0 umana, secondo il libero arbitrio:\nIl peccato originale.\nIl peccato originale non esiste, perch\u00e9 i bambini non possono essere peccatori:\nIl battesimo.\nQuesto non significa che il battesimo sia inutile:\n \nLa grazia.\nDunque, secondo Giuliano, Agostino rende vano il battesimo se nei cristiani battezzati continua a sussistere il male che viene da loro stessi trasmesso ai loro discendenti. Ma per Agostino il male si sconfigge solo con la grazia, dono di Dio non dato secondo i meriti eventuali di ciascuno ma gratuitamente e a pochi, per sua decisione imperscrutabile; chi ottiene la grazia si salva, chi non ha la grazia divina sar\u00e0 dannato indipendentemente dalla sua volont\u00e0 di perseguire il bene. Dice Giuliano:\nAl che risponde Agostino:\nLa concezione agostiniana del male.\nDice il professor Piero Bellini (Incontro del 9 maggio 2003 su \"Le radici culturali e religiose dell'identit\u00e0 europea\"): \u201cl'antropologia pessimistica di Agostino nasce dalla preoccupazione che riconoscere all'uomo una sua autonomia possa in qualche misura nuocere alla costitutivit\u00e0 dell'intermediazione divina: Agostino, nella prima fase della sua polemica a proposito della libert\u00e0 dell'uomo, si trova a rispondere alla domanda: \"unde malum\"?, da dove proviene il male?, che \u00e8 poi il tema centrale della teodicea. \nI manichei, secondo una tradizione che risale a Marcione e, per certi aspetti, a Montano, credono nella compresenza di due principi: il principio del bene, che tende ad affrancare l'uomo da una soggezione in cui lo ha posto un Dio creatore malvagio, e il principio del male. \nDiversamente Agostino, per mantenere l'unicit\u00e0 di Dio, evitando di contrapporre un Dio creatore ad un Dio salvatore, ritiene che il male della terra non dipenda dalla creazione di Dio, ma dalla risposta che l'uomo ha dato a Dio rispetto al dono della libert\u00e0 che Dio gli ha concesso: la libert\u00e0 dell'uomo introduce il male nel mondo; l'uomo, in altre parole, ha fatto un cattivo uso della sua libert\u00e0, determinando l'ingresso del male nel mondo. \u00c8 la tesi del libero arbitrio: d'un libero arbitrio speso male. \nTale tesi comporta una reazione di tipo protoliberale da parte di Pelagio. Quest'ultimo dice che se l'uomo \u00e8 capace di peccato e merita la sua punizione, l'uomo deve essere anche capace di virt\u00f9 e deve meritare il suo premio se si conduce rettamente. Alla visione di Agostino, Pelagio aggiunge qualcosa di pi\u00f9, parlando di una quaedam naturalis sanctitas dell'uomo. L'uomo \u00e8 capace di peccato, ma \u00e8 anche capace di virt\u00f9. \nAgostino si preoccupa di questo, perch\u00e9, se si accetta che l'uomo possa salvarsi attraverso gli strumenti della sua naturalit\u00e0 (per sua tantum naturalia), allora viene meno la necessit\u00e0 dell'intermediazione ecclesiastica e ancor prima la necessit\u00e0 dell'intermediazione cristica: che senso ha il sacrificio del Golgota se l'uomo ha la possibilit\u00e0, con i suoi strumenti naturali, di realizzare il proprio destino escatologico? \nAgostino allora abbandona la posizione del libero arbitrio e diventa il dottore della grazia. Tutto \u00e8 dovuto alla grazia: \u00e8 il dono della grazia di Dio che rende gli uomini capaci di meritare. L'uomo non pu\u00f2 meritare la grazia, perch\u00e9 la grazia \u00e8 condizione del merito, quindi essa \u00e8 gratis data. Quest'ultima \u00e8 una proposizione che ricorre di frequente in Agostino. Dio sceglie i suoi e rifiuta gli altri. Si pongono cos\u00ec le basi del predestinazionismo: \u00e8 una visione marcatamente negativa dell'antropologia umana, che diventa ottimistica quando si tratta dell'elezione di quelli che sono da Dio, secondo il suo insondabile giudizio, predestinati alla salvezza. Di fronte a chi gli oppone che in questo modo Dio tratterebbe gli uomini come figli e figliastri, Agostino non ha esitazione a dire che gli uomini sono \u201cfigli dell'ira di Dio\u201d, per cui non ci si deve lamentare se Dio punisce la maggioranza degli uomini, piuttosto ci si deve rallegrare del fatto che alcuni almeno fra essi siano salvati.\u201d \nConclusioni.\nIn quel V secolo, il confronto fra agostiniani e pelagiani fu uno scontro drammatico fra due filosofie, due teologie, due etiche, due concezioni della Chiesa, in definitiva due culture che combattevano per la loro sopravvivenza: quella che fosse uscita sconfitta sarebbe stata destinata a scomparire. \nE a essere sconfitta non poteva essere che la cultura cristiana, che in questo \u00e8 anche laica, del primato della razionalit\u00e0, dell'umanit\u00e0, del libero arbitrio: perch\u00e9 nella gravissima crisi economica del tempo, nella fuga degli schiavi dalla terra, nell'asservimento di chi rimaneva perch\u00e9 non aveva speranza nemmeno nella fuga, compresi i piccoli proprietari, i piccoli artigiani e commercianti, nella costante falsificazione della moneta operata dai governi imperiali, nelle scorrerie di \u201cbarbari\u201d che uccidevano e rubavano e devastavano i beni dei possidenti, questi ultimi, i colti, i pochi in grado di scrivere, leggere e comprendere i problemi \u201calti\u201d di ogni tempo dell'umanit\u00e0, quei pochi che davano e danno la loro impronta alla storia umana, non trovavano nelle vicende del loro tempo alcun motivo di ottimismo, alcuna razionalit\u00e0, alcun umanesimo e, primi rappresentanti di una \"societ\u00e0 servile\", non potevano essere favorevoli alla \"libert\u00e0 di tutti gli uomini\", anche \u201csoltanto\u201d della libert\u00e0 della volont\u00e0, del libero arbitrio nel conseguimento della propria salvezza spirituale. \nMeglio l'incerta sicurezza di una grazia proveniente dall'alto, per quanto riservata a pochi \u2013 ed essi erano infatti pochi, rispetto alla massa incolta e misera \u2013 che la fatica di una salvezza da guadagnare ogni giorno con i propri mezzi spirituali e che non pu\u00f2 essere \"servita\" da altri uomini; meglio la rassicurante tradizione del pensiero, cristallizzato in dogma e dunque dato una volta per tutte, dei \"boni et sancti viri\" del glorioso passato del cristianesimo, cos\u00ec puntigliosamente e frequentemente citati da Agostino; meglio una \"Citt\u00e0 di Dio\", dove i beni, quali che siano, sono eternamente al sicuro."}
{"id": "1631363", "revid": "6923", "url": "https://it.wikipedia.org/wiki?curid=1631363", "title": "LIAZ", "text": "La LIAZ, acronimo di Libereck\u00e9 automobilov\u00e9 z\u00e1vody (in italiano: \"Fabbrica di automobili di Liberec\") era una fabbrica ceca di autocarri, autobus e mezzi speciali con sede a Jablonci nad Nisou.\nStoria.\n\u00c8 stata fondata come marchio autonomo nel 1951, nell'ambito del programma ceco di ristrutturazione del settore costruzione dei mezzi di trasporto, ma gi\u00e0 nel 1907 la fabbrica funzionava sotto il nome di Reichenberger Automobilfabrik (RAF). Nel 1975 la societ\u00e0 contava 11.000 dipendenti e 13.600 mezzi prodotti.\nLa LIAZ partecip\u00f2 anche a molti rally, tra i quali la Parigi-Dakar. Dopo il crollo del comunismo avvenne una privatizzazione, terminata nel 1995. La societ\u00e0 cambi\u00f2 il nome in \u0160koda Liaz a.s. nella \u0160koda Holding, ma entr\u00f2 subito in crisi.\nNel 2000 la societ\u00e0 slovacca Sipox Holding compr\u00f2 la LIAZ, ma quest'ultima and\u00f2 in bancarotta nel 2002. Successivamente la societ\u00e0 \"TEDOM TRUCK\" e Martin Mac\u00edk entrano nel controllo della fabbrica e know-how, producendo ancora autocarri. Il marchio LIAZ rimane propriet\u00e0 della AP Trust, parte del gruppo \u0160koda Holding."}
{"id": "1631365", "revid": "125070756", "url": "https://it.wikipedia.org/wiki?curid=1631365", "title": "Cianuro", "text": " \nLo ione cianuro \u00e8 un anione molecolare avente formula chimica (\u2013):C\u2261N:. Questo ione \u00e8 presente nei sali ionici dell'acido cianidrico HCN, come ad esempio nel cianuro di potassio con formula bruta KCN e come anione generato dalla dissociazione (protolisi) dell'acido cianidrico in soluzione acquosa. \nEsso \u00e8 precisamente isoelettronico con la molecola di azoto :N\u2261N:, con quella del monossido di carbonio (\u2013):C\u2261O:(+) e con lo ione nitrosonio :N\u2261O:(+) ed \u00e8 isoelettronico anche con gli isonitrili (\u2013):C\u2261N(+)\u2013R (le cariche formali sono indicate in parentesi). Entrambi gli atomi sono ibridati \"sp\", come nelle altre specie menzionate. L'atomo di carbonio, formalmente negativo, \u00e8 legato ad uno di azoto con un legame triplo, costituito da un legame \u03c3 e due legami \u03c0 uguali tra loro, ma formati su piani perpendicolari. Le due coppie elettroniche solitarie, su C e su N, sono sugli orbitali \"sp\" di ciascun atomo. Il legame C\u2261N \u00e8 corto e forte (r0 = 116\u00a0pm, D0 = 887\u00a0kJ/mol). Il radicale \u00b7C\u2261N, o gruppo ciano, ha un'alta energia di ionizzazione, 13,598\u00a0eV, valore praticamente uguale a quello di \u00b7H, ma maggiore di quello di \u00b7Cl (12,968\u00a0eV) e alogeni sottostanti. La sua affinit\u00e0 elettronica, che ammonta a 3,862\u00a0eV, \u00e8 maggiore di quella di ogni alogeno (F, 3,401\u00a0eV; Cl, 3,613\u00a0eV). La sua elettronegativit\u00e0 di gruppo \u00e8 stata valutata a 3,32, intermedia tra F e Cl. Queste caratteristiche hanno fatto considerare questo gruppo CN come uno pseudo atomo, uno pseudoalogeno, e quindi lo ione CN- uno pseudoalogenuro. Questa analogia non si basa solo sui valori dei parametri visti sopra, ma anche sulla similitudine di certe reazioni caratteristiche di questo ione. Alcune rilevanti sono elencate nella sezione seguente.\nReazioni.\nCome avviene per gli alogeni, il radicale CN pu\u00f2 formare una sua 'molecola', (CN)2, il cianogeno; oppure, prendendo un elettrone (da metalli attivi) pu\u00f2 formare il corrispondente ione negativo, il cianuro; pu\u00f2 legarsi ad un atomo di idrogeno dando un 'idracido', l'acido cianidrico e quindi formare tutti i suoi svariati sali. Con gli alogeni forma composti analoghi agli interalogeni, cio\u00e8 le 'molecole miste\u2019 F-CN, Cl-CN, Br-CN e I-CN, e ancora con altri pseudoalogeni, quali N3-CN. Alcune reazioni caratteristiche sono le seguenti (X \u00e8 qui un alogeno come Cl, Br, o I):\nX2 + H2O \u2192 X - + XO -\n(CN)2 + H2O \u2192 CN - + CNO -\ndisproporzione in acqua della molecola di (pseudo)alogeno. In questa reazione si viene a formare lo ione cianato, che \u00e8 un altro pseudoalogenuro.\n2 X - + MnO2 + 4 H+ \u2192 X2 +2 H2O + Mn++\n2 CN - + MnO2 + 4 H+ \u2192 (CN)2 +2 H2O + Mn++\nossidazione con biossido di manganese in soluzione acida.\nX - + Ag+ \u2192 AgX\u2193 \nCN - + Ag+ \u2192 AgCN\u2193\nprecipitazione con ione argento; in presenza di cianuro in eccesso il precipitato si ridiscioglie, perch\u00e9 si ha la formazione dello ione complesso [Ag(CN)2] -.\nZn++ + 4 X - \u2192 ZnX4 - -\nZn++ + 4 CN - \u2192 Zn(CN)4 - -\nligando nella formazione di complessi (vedere sezione successiva).\n2 Cu++ + 4 CN - \u2192 (CN)2 + 2 CuCN\u2193\nlo ione CuII ossida il cianuro a cianogeno, riducendosi a CuI: questa reazione ha per\u00f2 un preciso parallelo con il solo ione ioduro, tra quelli degli alogeni. Anche qui il precipitato pu\u00f2 essere ridisciolto se lo ione cianuro \u00e8 presente in eccesso, dato che allora si forma lo ione complesso [Cu(CN)2] -.\n4 Au(s) + 8 KCN(aq) + O2(g) + 2H2O(l) \u2192 4 K[Au(CN)2](aq) + 4 KOH(aq)\nreazione che permette di dissolvere l'oro metallico con l'azione dell'ossigeno dell'aria grazie all'azione complessante dello ione cianuro. \u00c8 complementare al dissolvimento dell'oro con acqua regia.\n- C\u2261N + [S] \u2192 [ - S\u2013C\u2261N \u2194 S=C=N - ]\n- C\u2261N + [Se] \u2192 [ - Se\u2013C\u2261N \u2194 Se=C=N - ]\n\u00e8 la reazione nella quale lo ione cianuro pu\u00f2 essere trasformato in un altro pseudoalogenuro, lo ione solfocianuro (noto anche come tiocianato). Avviene riscaldando un cianuro alcalino con zolfo elementare, oppure a temperatura ambiente in soluzione acquosa di KCN per reazione con polisolfuro di ammonio [(NH4)2Sn] come sorgente di zolfo. Una reazione analoga con il selenio porta allo ione selenocianuro (selenocianato).\nComplessi.\nLo ione cianuro \u00e8 un ottimo complessante di ioni metallici con carica da media (+2, +3) ad alta (+4, +5).Questo grazie soprattutto del doppietto solitario sul C che inoltre reca la carica formale negativa ed anche per il ridotto requisito sterico dello ione cianuro stesso, cosa che permette di raggiungere alti numeri di coordinazione per lo ione metallico centrale. In questi complessi lo ione cianuro funge principalmente da donatore sigma allo ione metallico centrale tramite il doppietto solitario sul'atomo di carbonio, favorito in ci\u00f2 anche dalla bassa elettronegativit\u00e0 di C. In tal modo riesce a compensare gran parte della carica positiva dello ione, cosa particolarmente importante per la stabilizzazione di ioni metallici a carica pi\u00f9 elevata, in ossequio al principio di elettroneutralit\u00e0. Alcuni esempi di complessi da esso formati, con K+ come controione (e vario numero di molecole d'acqua di cristallizzazione), sono i seguenti:\nLo ione cianuro, per la somiglianza della sua struttura elettronica a quella del CO risulta un accettore \u03c0, oltre che donatore \u03c3, sebbene pi\u00f9 debole. Come tale, riesce adatto a formare complessi anche con metalli in stati di ossidazione bassi, da +1 a zero:\nLa chimica dei complessi cianometallati ha visto una ripresa di interesse dalla seconda met\u00e0 degli anni novanta del secolo scorso, anche in possibili impieghi come elettroliti di supporto in batterie, sia per catodi, che per anodi. Una delle propriet\u00e0 chimiche del cianuro, utile per capire tanto la sua tossicit\u00e0 quanto la sua utilit\u00e0 in lavorazioni minerarie, \u00e8 la capacit\u00e0 di combinazione con i metalli: Fe, Ag, Au ecc. In tutte le cellule procariote o eucariote (di batteri, funghi, piante, animali, incluso l'uomo) una funzione vitale \u00e8 la respirazione. Una delle molecole indispensabili per la respirazione cellulare \u00e8 l'enzima citocromo-c ossidasi, che possiede al centro della sua complessa struttura un atomo di ferro (Fe).\nIl cianuro che entra nella cellula ha il potere di complessare il ferro e, di conseguenza, di bloccare l'attivit\u00e0 dell'enzima causando la morte della cellula per \"soffocamento\" (ipossia citotossica). Per tale ragione il cianuro \u00e8 un veleno per tutti gli esseri viventi, anche in dosi molto piccole. Un tempo veniva chiamato prussiato, termine ora considerato antiquato.\nChimica analitica.\nLa spettrofotometria permette di determinare concentrazioni di ione cianuro totale (compreso anche quello in forma organica) superiori a 0,02\u00a0mg/L utilizzando il reattivo misto piridina/pirazolone. Viene dapprima distillato l'acido cianidrico prodotto per riscaldamento del campione con acido solforico in apparecchio di Kjeldahl, o in alternativa si pu\u00f2 distillare in corrente di vapore in altro modo, e tale distillato viene raccolto su una soluzione di idrossido di sodio.\nLa soluzione viene quindi addizionata di clorammina T che porta alla formazione di cloruro di cianogeno (Cl-CN) che reagisce col reattivo piridina/pirazolone producendo un complesso blu il cui assorbimento viene misurato a 620 nm. Altro metodo molto sensibile e utile per determinare la presenza in tracce di ioni cianuro utilizza la cromatografia ionica. Il cianuro infine pu\u00f2 venire determinato ricorrendo alla titolazione di complessazione con nitrato di argento tramite il metodo di Liebig o la variante di Deniges.\nLa lisciviazione.\nNell'attivit\u00e0 mineraria il cianuro (CN\u2212) si usa per la sua spiccata capacit\u00e0 di complessare l'oro (Au): 2 CN- + Au+ \u2192 Au(CN)2-. Il processo si chiama lisciviazione con soluzioni di cianuro.\nIl cianuro di sodio (NaCN) pu\u00f2 formare: acido cianidrico (HCN) o reagire con i metalli presenti nell'acqua o nei minerali formando cianuri semplici o complessi, a seconda delle concentrazione dei metalli. I complessi (cianuro + metalli) sono solubili in acqua e in tale forma possono mobilitarsi metalli tossici per gli esseri viventi (Cd, Cr, Pb, Hg, As) producendo un nuovo effetto negativo.\nVi sono due tipi di eventi pericolosi per l'ambiente relativi all'utilizzo di tale tecnologia:\nIntossicazione da cianuro.\nPoich\u00e9 le sostanze a base di cianuro entrano in procedimenti industriali (ad es. l'argentatura), l'esposizione occupazionale \u00e8 un rischio da tenere sempre presente. I cianuri inorganici, come quelli di sodio o di potassio, sono altamente tossici se ingeriti: meno di 500 mg sono letali per via orale per l'uomo. I sali possono essere assorbiti, in misura minore, anche per via percutanea. Pi\u00f9 pericoloso se inalato, perch\u00e9 letale a dosi bassissime, \u00e8 il gas HCN. L'odore \u00e8 storicamente associato a quello delle mandorle amare, che hanno concentrazioni di cianuro molto pi\u00f9 alte delle mandorle dolci.\nUna fonte di piccole quantit\u00e0 di cianuro \u00e8 il nocciolo di alcuni tipi di albicocche o di mandorle, dove esiste in forma organica (amigdalina). L'amigdalina, di per s\u00e9 innocua, pu\u00f2 essere scissa nell'intestino dalla flora batterica rilasciando la componente tossica di cianuro. I sintomi dell'intossicazione da cianuro compaiono subito in caso di inalazione mentre, se il cianuro \u00e8 stato ingerito, compaiono nel giro di alcune decine di minuti o pi\u00f9 (in funzione dello stato di riempimento dello stomaco). L'intervallo \u00e8 molto pi\u00f9 lungo se il composto tossico \u00e8 di tipo organico.\nAll'inizio l'individuo avverte una sensazione di vertigine ed agitazione, seguita da tachicardia, cefalea e senso di costrizione toracica. Vi \u00e8 anche tachipnea (aumento della frequenza respiratoria) per stimolazione diretta dei recettori da parte del cianuro. Successivamente subentra debolezza, confusione mentale, disorientamento e collasso. La morte avviene per arresto respiratorio, ma non compaiono segni di cianosi, anzi, cute e mucose possono apparire di un colore rosso marcato: questo perch\u00e9 non vi \u00e8 stata una mancanza di ossigeno nei tessuti, ma \u00e8 stata bloccata la loro possibilit\u00e0 di utilizzarlo, condizione nota come anossia istotossica."}
{"id": "1631367", "revid": "1543377", "url": "https://it.wikipedia.org/wiki?curid=1631367", "title": "Cheratopatia puntata superficiale di Thygeson", "text": "La Cheratopatia puntata superficiale di Thygeson (TSPK) \u00e8 una malattia degli occhi. Le cause della TSPK non sono ancora conosciute, ma i dettagli riguardo alla malattia sono stati pubblicati per la prima volta su JAMA-The Journal of the American Medical Association nel 1950 da Phillips Thygeson - dal quale ha preso il nome.\nSintomi.\nUn paziente con la TSPK pu\u00f2 accusare visione sfocata, lacrimazione, sensazione di corpo estraneo nell'occhio e fotofobia. L'oculista pu\u00f2, con i suoi strumenti, notare piccole lesioni sulla cornea dell'occhio. Queste lesioni appaiono pi\u00f9 evidenti dopo l'applicazione di tintura a base di fluoresceina o rosa bengala sotto forma di gocce oftalmiche. Le lesioni appaiono distribuite in modo casuale sulla cornea e possono apparire e scomparire nel tempo (con o senza trattamento).\nTSPK pu\u00f2 colpire uno o entrambi gli occhi. Quando sono interessati entrambi, le piccole lesioni possono essere presenti in numero differente tra i due occhi. L'acutezza dei sintomi varia spesso durante l'evoluzione della malattia. La malattia pu\u00f2 sembrare recedere, riapparendo solo dopo mesi o anni.\nCause.\nLe cause della TSPK non sono note.\nTrattamento.\nEsistono alcuni tipi di trattamento per la TSPK. I sintomi possono scomparire senza alcuna cura, ma il trattamento pu\u00f2 aiutare ad aumentare la probabilit\u00e0 e la durata delle remissioni."}
{"id": "1631369", "revid": "287204", "url": "https://it.wikipedia.org/wiki?curid=1631369", "title": "14832 Alechinsky", "text": "14832 Alechinsky \u00e8 un asteroide della fascia principale. Scoperto nel 1987, presenta un'orbita caratterizzata da un semiasse maggiore pari a 2,2926779\u00a0UA e da un'eccentricit\u00e0 di 0,1243644, inclinata di 5,72602\u00b0 rispetto all'eclittica.\nL'asteroide \u00e8 stato intitolato a Pierre Alechinsky, pittore, scultore e incisore belga."}
{"id": "1631370", "revid": "838137", "url": "https://it.wikipedia.org/wiki?curid=1631370", "title": "Maximilian Prokop von Toerring-Jettenbach", "text": "Biografia.\nProveniva dall'antica e nobile famiglia bavarese dei Toerring. Fu ordinato sacerdote nel 1762. Nel 1787 fu eletto vescovo di Ratisbona e nel 1788 vescovo di Frisinga.\nMor\u00ec nella propria residenza vescovile il 30 dicembre 1789.\nI suoi brevi episcopati, in entrambe le sedi vescovili tedesche, proprio per la loro durata, non ebbero riscontri significativi sull'amministrazione delle diocesi n\u00e9 sul ruolo politico nell'ambito del Sacro Romano Impero. anche se indubbiamente la sua elezione fu guidata dalle tendenze dei Wittelsbach che, nonostante l'interdetto per aver tentato di rovesciare gli Asburgo dal trono imperiale, stavano riacquisendo una certa influenza nelle questioni interne all'Impero.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1631371", "revid": "838137", "url": "https://it.wikipedia.org/wiki?curid=1631371", "title": "Cerchi di Lemoine", "text": "Nella geometria piana, dato un triangolo \"ABC\" e individuato il suo punto di Lemoine K, le parallele di Lemoine determinano sui lati del triangolo sei punti che appartengono a uno stesso cerchio detto primo cerchio di Lemoine.\nSe si considerano invece le rette antiparallele ai tre lati del triangolo e passanti per K, queste intersecano i lati del triangolo in sei punti che appartengono a uno stesso cerchio detto secondo cerchio di Lemoine\nQuesti due cerchi sono cos\u00ec chiamati in onore del matematico francese \u00c9mile Lemoine (1840-1912)."}
{"id": "1631372", "revid": "599013", "url": "https://it.wikipedia.org/wiki?curid=1631372", "title": "Troy Aikman", "text": "Ex quarterback dei Dallas Cowboys nella National Football League, \u00e8 attualmente commentatore televisivo per la Fox. \u00c8 inoltre co-proprietario del racing team Hall of fame Racing nella NASCAR Nextel Cup, assieme ad un altro ex quarterback dei Cowboys, Roger Staubach. \u00c8 considerato uno dei migliori quarterback della NFL della sua era, eletto nella Pro Football Hall of Fame nel febbraio 2006. \u00c8 un componente del gruppo soprannominato \u201cThe Triplets\u201d con i compagni di squadra di Dallas Michael Irvin e Emmitt Smith, che trascinarono i Cowboys alla vittoria di tre Super Bowl nella prima met\u00e0 degli anni novanta.\nVita e carriera universitaria.\nNato a West Covina, in California, il 21 novembre 1966, Troy \u00e8 il pi\u00f9 giovane di tre figli e visse a Cerritos, sempre in California, fino all'et\u00e0 di 12 anni, quando si trasfer\u00ec con la famiglia in una fattoria a Henryetta, nell'Oklahoma. In \"Things Change\", un racconto sulla sua infanzia, Aikman narra che, in quel momento della sua vita, pens\u00f2 che la sua carriera fosse finita. Continu\u00f2 a giocare sia a football che a baseball e la Henryetta High School, che Aikman frequentava, ritir\u00f2 la sua maglia assieme a quella di Greg Seamon, che diventer\u00e0 famoso nel mondo del wrestling.\nSebbene scelto dai New York Mets della Major League Baseball, Aikman scelse di proseguire la sua carriera nel football americano e frequent\u00f2 l'Universit\u00e0 dell'Oklahoma. Si ruppe una gamba al debutto contro l'Universit\u00e0 di Miami, guidata dal suo futuro allenatore, Jimmy Johnson.\nNel 1986, Aikman decise di trasferirsi a UCLA. Salt\u00f2 un anno a causa del regolamento sui trasferimenti al college ma riusc\u00ec a condurre i Bruins ad un record di 20-4 in due stagioni, vincendo l'Aloha Bowl nel 1987 e il Cotton Bowl nel 1989. Il 28 novembre 2014, l'istituto ha ritirato il suo numero 8 nell'intervallo della partita contro la Stanford University.\nCarriera professionistica.\nAikman fu scelto come primo assoluto nel Draft NFL 1989 dai Dallas Cowboys. La prestigiosa franchigia stava vivendo delle annate difficili, giungendo fino al pessimo record di 3-13 del 1988. Il 25 febbraio 1988, il nuovo proprietario dei Cowboys Jerry Jones sciocc\u00f2 i tifosi della squadra licenziando l'amato Tom Landry, l'unico coach che i Cowboys avessero mai avuto, sostituendolo con Jimmy Johnson che, come prima mossa, decise di scegliere Aikman nel Draft.\nJohnson non fece crescere Aikman lentamente ma al contrario lo inser\u00ec immediatamente nel vivo del gioco. A met\u00e0 stagione l'unico giocatore dei Cowboys scelto nel Pro Bowl, il running back Herschel Walker, venne ceduto in cambio di molti veterani e di alcune scelte al draft nella celebre Herschel Walker Trade. Nel lungo periodo, la scelta si rivel\u00f2 un successo, ma l'impatto sulla stagione 1989 fu molto negativo.\nAikman perse la sua prima partita per 28-0 contro i New Orleans Saints. La settimana seguente pass\u00f2 il suo primo touchdown da 65 yard contro gli Atlanta Falcons per Michael Irvin, ma i Falcons lo intercettarono due volte, vincendo la sfida. Le cose non migliorarono nelle gare successive: i Washington Redskins misero a segno su Aikman quattro sack e due intercetti, consentendogli solo sei passaggi completi nella sua prima gara in casa. In seguito, i New York Giants sbarcarono a Dallas, consentendo a Aikman un solo passaggio completo, prima di spedirlo fuori dal match con un dito rotto, facendogli perdere tutte le cinque gare successive. In questo lasso di tempo, i Cowboys vinsero l'unica partita di tutta la stagione. Quando Aikman torn\u00f2 a giocare, in una partita molto combattuta contro i Phoenix Cardinals, Troy lanci\u00f2 per 379 yard, un nuovo record per un rookie nella NFL, compreso un touchdown da 80 yard che port\u00f2 i Cowboys in vantaggio a un minuto e 43 secondi al termine della partita. I Cardinals vinsero per\u00f2 la gara con un'azione dell'ultimo minuto. Ad eccezione di un'altra gara contro i Miami Dolphins, persa 17-14, i Cowboys non giunsero pi\u00f9 cos\u00ec vicini a vincere un'altra partita e chiusero con una sconfitta per 20-10 contro i Green Bay Packers nell'ultima gara della stagione, con quattro intercetti subiti da Aikman.\nIl quarterback di Dallas chiuse con un bilancio di 0 vittorie e 11 sconfitte (155/293 nei passaggi per 1.749 yard, 9 touchdown e 18 intercetti subiti), i Cowboys con una vittoria e quindici sconfitte. Tifosi e critica, ancora scioccati per la cacciata di Landry, misero in discussione la scelta di Aikman, ma le cose a Dallas migliorarono rapidamente.\nAikman super\u00f2 le critiche e nel 1990 quasi trascin\u00f2 i Cowboys fino ai playoff. Inizi\u00f2 l'anno con il suo primo touchdown su corsa, con 1 minuto e 58 secondi alla fine del quarto periodo, portando Dallas a vincere 17-14 nella gara di apertura contro i San Diego Chargers. Inizi\u00f2 ad esservi anche un maggior contributo da parte dei compagni di squadra, con coach Johnson che dimostr\u00f2 una notevole abilit\u00e0 nel far crescere talenti, selezionando Emmitt Smith con una delle scelte del draft ottenute cedendo Walker e costruendo una linea offensiva d'alto e una difesa che sarebbe diventata una tra le migliori della lega. Dallas si trovava sul record di 7-7 quando Aikman si procur\u00f2 un infortunio che lo mise fuori causa fino alla fine della stagione. I Cowboys persero le ultime due partite della stagione regolare. Nelle prime due stagioni da professionista, Aikman ebbe un duro impatto col mondo della NFL, subendo 36 intercetti e 58 sack, ma dimostr\u00f2 anche grande affidabilit\u00e0 quando le partite si trovavano in bilico, guidando i Cowboys alla vittoria nell'ultimo quarto di gioco in sei diverse occasioni. In queste situazioni, complet\u00f2 il 71,1% dei passaggi con 456 yard e 2 touchdown.\nNel 1991, i Cowboys ritrovarono i playoff e Aikman viene selezionato per il primo di sei Pro Bowl consecutivi. Nel 1992 stabil\u00ec i propri nuovi primati in carriera di passaggi completi (302), yard passate (3445) e passaggi da touchdown (23), conducendo i Cowboys fino al Super Bowl XXVII al Rose Bowl di Pasadena, contro i Buffalo Bills. Con 22 passaggi completati su 30 per 273 yard e 4 touchdown, Aikman conquist\u00f2 il premio di MVP del Super Bowl e i Cowboys vinsero per 52-17 il terzo Super Bowl della storia della franchigia.\nL'anno successivo, Aikman termin\u00f2 con un 99,0 di passer rating e Dallas sconfisse i Bills un'altra volta, conquistando il secondo titolo consecutivo. In molti pronosticavano la terza vittoria in fila nel 1994. Jones e Johnson per\u00f2 iniziarono ad litigare sulle rispettive responsabilit\u00e0 riguardo alle vittorie della squadra. Jones alla fine rinunci\u00f2 a Johnson e scelse Barry Switzer, un suo compagno ai tempi del college ad Arkansas. Dallas giunse fino alla finale della NFC dove per il terzo anno consecutivo incontr\u00f2 i San Francisco 49ers di Steve Young, da cui fu eliminata 38-28.\nNel 1995, Dallas raggiunse proprio i 49ers in cima alla classifica con il suo quinto Super Bowl vinto, il 28 gennaio 1996, battendo i Pittsburgh Steelers, con Aikman che lanci\u00f2 per oltre 3.300 yard nella stagione regolare. In agosto venne pubblicato un libro nel quale Aikman viene descritto come un razzista, e si pavent\u00f2 anche l'ipotesi che Switzer volesse far circolare delle voci sulla presunta omosessualit\u00e0 di Aikman, pensando che il quarterback volesse farlo licenziare. Per tutta risposta, \"Sports Illustrated\" pubblic\u00f2 un lungo articolo riguardante la ricerca di una donna da parte di Aikman.\nNel 1997, Aikman divenne il quarto quarterback nella storia di Dallas a collezionare tre stagioni con almeno 3.000 yard passate nella stagione regolare. Ci\u00f2 nonostante, la squadra manc\u00f2 l'accesso ai playoff. Switzer termin\u00f2 la sua prima stagione con un bilancio negativo della sua carriera da allenatore e lasci\u00f2 la squadra alla fine della stessa.\nIl 1998 fu un anno di ripresa per Aikman e Cowboys e malgrado fosse stato assente in cinque partite, Troy riport\u00f2 il club alla vittoria del titolo di division e ai playoff. A sorpresa per\u00f2, Dallas fu sconfitta in casa nel primo turno dalla sesta squadra del tabellone, gli Arizona Cardinals, per 20-7.\nLa stagione 1999 part\u00ec bene con Aikman e i Cowboys che batterono al debutto i Washington Redskins. Aikman stabil\u00ec il proprio primato in carriera passando 5 touchdown, incluso quello della vittoria ai supplementari. Quella stagione vide anche la sua ultima apparizione ai playoff e l'ultima in cui i \"big three\" (Aikman, Irvin e Emmitt Smith) avrebbero giocato insieme. La franchigia termin\u00f2 con un bilancio di 8-8 e perse nel turno delle wild card in casa dei Minnesota Vikings, 27-10.\nIl 10 dicembre 2000, il linebacker dei Washington Redskins LaVar Arrington mise fuori dai giochi Aikman con un sack che caus\u00f2 al giocatore la sua decima commozione cerebrale della carriera. Quella fu l'ultima gara da professionista di Troy, con Dallas che chiuse la stagione con un bilancio di 5-11.\nDopo la stagione 2000, Aikman fu svincolato un giorno prima di dover firmare un contratto di sette anni del valore di 70 milioni di dollari. Annunci\u00f2 di voler giocare ancora ma di non aver trovato squadre interessate al suo acquisto. Il 9 aprile 2001 annunci\u00f2 il ritiro. Chiuse la carriera con il record di yard passate nella storia della franchigia texana (32.942). Le sue 90 vittorie negli anni novanta furono il massimo per un quarterback in ogni decade, finch\u00e9 non fu superato dalle 115 di Peyton Manning nel decennio successivo. Al 2015 \u00e8 terzo in questa speciale classifica dietro anche alle 97 di Tom Brady.\nNel 1999 venne inserito al numero 95 nella lista dei 100 giocatori di football pi\u00f9 forti di ogni tempo da \"The Sporting News\". Il 19 settembre 2005, durante l'intervallo del Monday Night Football tra Cowboys e Redskins, Aikman venne introdotto nel Dallas Cowboys Ring of Honor con agli ex compagni di squadra Michael Irvin e Emmitt Smith. Il 5 agosto 2006 venne inserito nella Pro Football Hall of Fame, dichiarando, durante il discorso della sua induzione, di \"aver avuto la fortuna di giocare con campioni come Michael Irvin e Emmitt Smith\".\nStatistiche.\nLegenda\nP = Partite giocate\nAtt = Passaggi tentati\nCom = Passaggi completati\nPct = Percentuale di completamento\nYard = Yard guadagnate su passaggio\nTD =Touchdown\nInt = Intercetti subiti\nLong = Passaggio pi\u00f9 lungo della stagione\nRating = Passer rating\nV/S Record = Vittorie/Sconfitte"}
{"id": "1631373", "revid": "123704690", "url": "https://it.wikipedia.org/wiki?curid=1631373", "title": "Post-it", "text": "Post-it \u00e8 un marchio depositato e registrato dalla 3M Company, che indica dei foglietti di carta colorata o di altri materiali la cui caratteristica principale \u00e8 essere semi-adesivi. \nStoria.\nL'adesivo originale usato nei Post-it\u00ae venne inventato nel 1968 da Spencer Silver, un ricercatore della 3M, l'azienda statunitense che detiene anche il marchio Scotch. Egli stava in realt\u00e0 cercando un nuovo adesivo \"potente\", e inizialmente non trov\u00f2 pertanto alcun uso. Solo nel 1974 un suo collega, Arthur Fry, pens\u00f2 di usare quell'adesivo per creare dei segnalibri, mentre guardava un innario in uso nel coro della sua chiesa. I primi prototipi furono disponibili nel 1977. Successivamente, tra il 1980 e il 1981, dopo una poderosa campagna il prodotto fu posto in vendita in tutto il mondo.\nUn'innovazione pi\u00f9 recente \u00e8 il software che riproduce in parte il comportamento dei Post-it\u00ae, creando delle finestrelle colorate sullo schermo del PC. La maggior parte degli attuali pacchetti software, commerciali o open source, limita il posizionamento o \"attaccamento\" delle note virtuali a un punto prefissato del desktop, e pochi di essi consentono di condividere le note attraverso Internet. Progetti recenti come Project Looking Glass si sono spinti fino ad aggiungere caratteristiche che virtualmente eguagliano la versatilit\u00e0 dei Post-it materiali.\nImplementazioni software.\nSono stati creati dei Post-it virtuali sotto forma di note desktop sia per Windows che per Mac OS. Le note virtuali simili ai Post-it sono presenti anche online tramite Evernote, Google keep o Microsoft OneNote.\nNel 1997, la 3M fece causa a Microsoft per violazione del marchio, poich\u00e9 utilizz\u00f2 il termine \"Post-it\" in un file di aiuto.\nCaratteristiche e utilizzo.\nI prodotti Post-it sono realizzati in varie forme (es.: quadrato, rettangolo, mela, foglia, ecc...), colori (giallo, arancione, fucsia, verde, ecc...) e dimensioni, anche se il formato tipico \u00e8 un quadrato giallo di 7,6\u00a0cm per lato. Sul retro \u00e8 presente una striscia di adesivo piuttosto debole larga circa 1\u00a0cm, che permette di attaccarli e staccarli su varie superfici piane. A met\u00e0 degli anni ottanta fu lanciata una versione di blocchetti con le strisce adesive su lati alterni, che possono essere inseriti in un dispenser e staccati singolarmente in maniera analoga a quanto avviene con i fazzoletti di carta."}
{"id": "1631376", "revid": "86599", "url": "https://it.wikipedia.org/wiki?curid=1631376", "title": "2183 Neufang", "text": "2183 Neufang \u00e8 un asteroide della fascia principale del diametro medio di circa 30,7\u00a0km. Scoperto nel 1959, presenta un'orbita caratterizzata da un semiasse maggiore pari a e da un'eccentricit\u00e0 di 0,3772030, inclinata di 18,11239\u00b0 rispetto all'eclittica.\nL'asteroide \u00e8 dedicato all'omonima frazione della citt\u00e0 tedesca di Sonneberg."}
{"id": "1631377", "revid": "1543377", "url": "https://it.wikipedia.org/wiki?curid=1631377", "title": "Vanillina deidrogenasi", "text": "La vanillina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1631378", "revid": "648716", "url": "https://it.wikipedia.org/wiki?curid=1631378", "title": "3193 Elliot", "text": "3193 Elliot \u00e8 un asteroide della fascia principale. Scoperto nel 1982, presenta un'orbita caratterizzata da un semiasse maggiore pari a e da un'eccentricit\u00e0 di 0,1064467, inclinata di 5,72695\u00b0 rispetto all'eclittica.\nL'asteroide \u00e8 dedicato all'astronomo statunitense James Elliot."}
{"id": "1631379", "revid": "47767", "url": "https://it.wikipedia.org/wiki?curid=1631379", "title": "Corazin", "text": "Corazin, detta anche Chorazin o Corozain, \u00e8 una citt\u00e0 della Galilea citata nel Nuovo Testamento, nei Vangeli di Matteo () e di Luca (). Il suo nome significa \"forno di fumo\".\nNella Bibbia.\nCorazin viene ripresa da Ges\u00f9 poich\u00e9, nonostante egli vi avesse operato dei miracoli, i suoi abitanti non si erano convertiti.\nLocalizzazione geografica.\nCorazin \u00e8 generalmente identificata con le rovine del luogo chiamato Khirbert Karazeb, situato circa 3 km a nord di Cafarnao. Le rovine includono anche i resti di una sinagoga costruita in pietre nere di basalto, ornata come quella di Cafarnao (come simboli scolpiti quali uccelli, animali, figure umane colorate che raccolgono e pigiano l'uva, e altri soggetti di natura pagana) ma pi\u00f9 piccola. Solo una piccola parte dei 32 ettari di questo luogo sono stati scavati, mentre le rovine del primo secolo d.C. devono ancora essere riportate alla luce.\nMonete lasciate da pellegrinaggi cristiani ci fanno capire che questo era uno dei luoghi favoriti per i visitatori."}
{"id": "1631380", "revid": "125377578", "url": "https://it.wikipedia.org/wiki?curid=1631380", "title": "Signo", "text": "Signo (in italiano anche \"Sign\" o \"Signa\", desueto, in croato Sinj) \u00e8 una citt\u00e0 di 24.832 abitanti della Croazia.\nSi trova nell'entroterra dalmata (\"Zagora\") e dista circa 35 km da Spalato.\nStoria.\nLa citt\u00e0 dalmata fu conquistata dai turchi nel 1524 e ne mantennero il dominio fino al 1686, quando entr\u00f2 a far parte della Repubblica di Venezia. La citt\u00e0 si svilupp\u00f2 intorno a un'antica fortezza tenuta dagli ottomani dal XVI fino alla fine del XVII secolo e al monastero francescano con la chiesa della Madonna di Signo (\"Gospa Sinjska\"), storico luogo di pellegrinaggio. Nel 1715 l'ultimo assedio turco fu respinto.\nDopo il Congresso di Vienna del 1815 fino al 1918, Signo fece parte dell'Impero austriaco e in seguito fu annessa al Regno dei Serbi, Croati e Sloveni, poi stato federato della Jugoslavia, per poi passare alla Croazia indipendente nel 1991. Il solo nome italiano era usato prima del 1867.\nSociet\u00e0.\nEtnie e minoranze straniere.\nSecondo il censimento ufficiale croato del 2011 il comune di Signo conta 24.826 abitanti. Il 98,88% \u00e8 costituito da croati e lo 0,46% da serbi. Pochissimi gli abitanti delle altre etnie.\nLa presenza autoctona di italiani.\nVi fu in passato una presenza storica di italiani autoctoni che abitarono per secoli, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Signo \u00e8 quasi scomparsa in seguito agli esodi che hanno seguito la prima e la seconda guerra mondiale.\nLa citt\u00e0, con una lunga storia veneziana, aveva sempre ospitato dei nuclei italiani, costituiti soprattutto da famiglie di ex funzionari della Repubblica di Venezia. Membro illustre della comunit\u00e0 italiana fu Giovanni Lovrich, nato nel XVIII secolo, scrittore, che tra le altre cose, lasci\u00f2 uno scritto \"Osservazioni sul viaggio in Dalmazia di Alberto Fortis\".\nNella seconda met\u00e0 dell'ottocento, si scatenarono anche qui le prime lotte di piazza tra i nazionalisti croati e i simpatizzanti italiani (capitanati dalla famiglia Lorenzi). Altri personaggi filo-italiani furono Girolamo Italo Boxich e Luigi Lapenna, entrambi del Partito Autonomista. Nella tornata elettorale del 1911, gli italiani di Signo mancarono del tutto nei seggi elettorali.\nGiuseppe Modrich nel suo diario di viaggio di fine \"ottocento\", quando si rec\u00f2 a visitare la cittadina di Signo, rest\u00f2 colpito dal fatto che i suoi abitanti parlavano l'italiano di frequente, soprattutto nelle conversazioni quotidiane e informali.\nCultura.\nLa localit\u00e0 \u00e8 nota in tutta la regione per il suo santuario mariano con l'annesso convento francescano intitolato alla Madonna di Signo. La Madonna Assunta \u00e8 patrona della citt\u00e0. Il collegio del convento francescano \u00e8 conosciuto come la prima istituzione scolastica ad avere introdotto la lingua croata come lingua d'istruzione nel 1854.\nOgni anno a Signo si tiene una famosa giostra (Sinjska Alka) in ricordo della vittoria sui turchi nel 1715 ed in ringraziamento per la Madonna, che tradizionalmente si considera aver salvato la citt\u00e0 dall'invasione dell'esercito turco. Nel 2018, l\u2019appassionato di storia militare Dan Morel Danilovi\u010dh e l\u2019artista Michele Nardo hanno pubblicato un fumetto storico dedicato alla resistenza di Sinj ai turchi: \"La fortezza. Signa 1715\".\nGeografia antropica.\nLocalit\u00e0.\nIl comune di Signo \u00e8 suddiviso in 14 frazioni (\"naselja\") di seguito elencate. Tra parentesi il toponimo in lingua italiana, generalmente desueto."}
{"id": "1631381", "revid": "181699", "url": "https://it.wikipedia.org/wiki?curid=1631381", "title": "Koszalin", "text": "Koszalin (pron. ; in casciubo: \"K\u00f2szal\u00ebno\"; in tedesco: \"K\u00f6slin\") \u00e8 una citt\u00e0 polacca situata nel voivodato della Pomerania Occidentale. Dal 1950 fino alla riforma amministrativa del 1999 Koszalin \u00e8 stata la capitale del voivodato omonimo.\nKoszalin \u00e8 la citt\u00e0 pi\u00f9 grande della regione Pomerania Centrale, per cui \u00e8 un centro culturale e politico. Nella citt\u00e0 si trovano teatri, cinema, filarmonica, anfiteatro e musei. \u00c8 anche la sede dei media locali. A Koszalin c'\u00e8 anche la sede del distretto di Koszalin, il tribunale distrettuale, la filiale dell'ufficio del maresciallo, la delegazione dell'ufficio del voivodato e anche una curia della diocesi di Koszalin-Ko\u0142obrzeg. L'univerist\u00e0 pi\u00f9 grande della citt\u00e0 \u00e8 Politechnika Koszali\u0144ska.\nGeografia fisica.\nKoszalin \u00e8 situata a una dozzina di chilometri dal Mar Baltico, a met\u00e0 strada tra Stettino (147\u00a0km ad ovest) e Danzica (151\u00a0km ad est). \nDistretti e altri quartieri residenziali a Koszalin sono: Akademickie, K\u0119dzierzyn, Kretomino, Przylesie, Quartiere dell'Unione europea, Zag\u00f3rzyno, Lechit\u00f3w, Wened\u00f3w, Na Skarpie, Rokosowo, Bukowe, Che\u0142moniewo, Dzier\u017c\u0119cino, Lubiatowo e Raduszka.\nEx citt\u00e0 che ora fanno parte della citt\u00e0 si chiamano: Jamno, \u0141abusz, Sarzyno, Wilkowo, \u017babowo.\nStoria.\nL'abitato venne menzionato per la prima volta nel 1214 come \"Koszalice\" (o \"Cossalitz\") in un atto di donazione con cui il duca di Pomerania, Boghislao II, fece omaggio della localit\u00e0 al monastero di Belbuck presso Treptow (Trzebiat\u00f3w). Nel 1248 il paese pass\u00f2 al vescovato di Cammin (l'odierna arcidiocesi di Stettino-Kamie\u0144), e pochi anni dopo il vescovo e conte Herrmann von Gleichen, assieme ai tedeschi Marquardt e Hartmann, fond\u00f2 sullo stesso sito la citt\u00e0 di \"Cussalin\" il 23 maggio 1266. La citt\u00e0 fu retta dal diritto di Lubecca e a partire dal 1300 circa richiam\u00f2 numerosi coloni tedeschi, che si stabilirono nelle campagne circostanti.\nNel corso del Medioevo Cussalin si svilupp\u00f2 grazie alla sua posizione tra Stettino e Danzica e nel 1422 circa divenne parte della Lega Anseatica. A quel periodo risalgono le accese rivalit\u00e0 con la vicina e maggiore citt\u00e0 di Kolberg, anch'essa anseatica e appartenente al vescovato di Cammin. Nel 1486 la citt\u00e0 entr\u00f2 nuovamente nel ducato di Pomerania e quindi nell'orbita brandeburghese.\nL'inizio del secolo XVI costitu\u00ec per Koszalin l'inizio di una fase di decadenza: nel 1504 un incendio devast\u00f2 la citt\u00e0, mentre numerose epidemie di peste e la guerra dei trent'anni, infierirono ulteriormente sulla popolazione. A partire dal 1534, anno della Riforma in Pomerania, la popolazione divenne protestante, mentre il primo vescovo protestante di Cammin, Bartholom\u00e4us Suave, entr\u00f2 in carica undici anni dopo.\nCon lo sbarco di Gustavo II Adolfo di Svezia presso le foci dell'Oder nel 1630 la Pomerania pass\u00f2 sotto influenza svedese ed infine, a partire dal 1638, sotto la sua diretta amministrazione. Tuttavia, pochi anni dopo, la pace di Vestfalia (1648) attribu\u00ec la citt\u00e0 al Brandeburgo assieme a tutta la Pomerania Ulteriore.\nSotto la Prussia la citt\u00e0 perse importanza e fu anzi quasi completamente distrutta da un ulteriore incendio (1718), ma venne prontamente ricostruita. Durante il periodo napoleonico fu occupata dai francesi."}
{"id": "1631382", "revid": "287204", "url": "https://it.wikipedia.org/wiki?curid=1631382", "title": "1546", "text": ""}
{"id": "1631383", "revid": "767487", "url": "https://it.wikipedia.org/wiki?curid=1631383", "title": "Pierre Du Bois", "text": "\u00c8 autore della \"Chronique de la maison de Challant\", prima opera storiografica sulla Valle d'Aosta, di grande interesse anche dal punto di vista letterario.\nIl lavoro risulta terminato nel 1460."}
{"id": "1631384", "revid": "22475", "url": "https://it.wikipedia.org/wiki?curid=1631384", "title": "\u00d2dena", "text": "\u00d2dena \u00e8 un comune spagnolo di 2.691 abitanti situato nella comunit\u00e0 autonoma della Catalogna."}
{"id": "1631385", "revid": "1942768", "url": "https://it.wikipedia.org/wiki?curid=1631385", "title": "Arturo Caprotti", "text": "\u00c8 stato uno degli ultimi progettisti che hanno fatto la storia della trazione a vapore.\nComp\u00ec i suoi studi e consegu\u00ec, a soli 21 anni, la laurea in Ingegneria meccanica a Torino. Prosegu\u00ec i suoi studi e le sue ricerche anche all'estero in maniera tanto impegnativa da portarlo a progettare e poi brevettare intorno al 1916 un innovativo sistema di distribuzione del vapore ai cilindri delle locomotive. Ottenne in riconoscimento la Medaglia d'oro dell\"'Institution of Locomotive Engineers\" di Londra.\nL'ing. Caprotti mor\u00ec a Milano a soli 57 anni.\nLa distribuzione Caprotti.\nFino agli anni venti le locomotive a vapore si avvalevano, per la distribuzione del vapore prodotto dalla caldaia ai cilindri motori, dei sistemi ideati da Stephenson, Gooch, Walsch\u00e4ert ed Allan. Le locomotive pi\u00f9 recenti avevano adottato in buona parte la distribuzione Walschaerts che presentava migliore regolazione e rendimento. Tuttavia, tutti i detti sistemi, essendo strettamente legati a leve e rinvii comandati meccanicamente dal biellismo della macchina, erano rigidamente dipendenti dalle posizioni assunte dallo stesso ed inoltre, a causa dei giochi e delle usure inevitabili per dei mezzi sempre in movimento, ne traevano gli inconvenienti.\nL'innovazione introdotta dall'ingegner Caprotti consisteva nel sostituire il vecchio e complicato sistema con un'apparecchiatura che mediante l'apertura di valvole, comandate da camme, introduceva il vapore con regolazione molto precisa e variabile entro un ampio raggio evitando il problema principe che causava il basso rendimento delle macchine a vapore, la cosiddetta \"laminazione del vapore\".\nIl sistema \"Caprotti\" richiedeva una precisione costruttiva maggiore dei sistemi tradizionali ma per contro consentiva grandi vantaggi: semplificazione del biellismo delle locomotive e quindi anche del peso dello stesso e riduzione delle forze inerziali innescate dai vari elementi in movimento, miglioramento del rendimento della locomotiva in virt\u00f9 della regolazione precisa della quantit\u00e0 di vapore in funzione delle necessit\u00e0, riduzione conseguente del consumo di carbone ed aumento della potenza effettiva della locomotiva.\nLa prima applicazione della distribuzione a valvole Caprotti venne fatta sulla locomotiva gr.740.324. In seguito ai positivi esiti, entro il 1939 il sistema era stato ampiamente esteso. In Italia fu applicato su 411 locomotive (sia appartenenti alle Ferrovie dello Stato che alle ferrovie in concessione), mentre all'estero ne furono costruite 330.\nIn Inghilterra, patria del vapore, il dispositivo venne applicato fino agli anni cinquanta su locomotive della LNWR, \"Claughton class\", e delle GCR a rodiggio 4-6-0. Venne applicato anche a locomotive della \"Standard Class\" 5, di rodiggio 4-6-0 (costruite per la LMS) e all'ultima locomotiva-passeggeri delle British Railways: la Pacific n\u00ba71000 \"Duke of Gloucester\". Il sistema ideato da Caprotti realizz\u00f2 14 brevetti tra Europa e USA e trov\u00f2 molte applicazioni anche in campo navale."}
{"id": "1631386", "revid": "1850180", "url": "https://it.wikipedia.org/wiki?curid=1631386", "title": "Calandratura", "text": "La calandratura \u00e8 un processo di produzione industriale di tipo deformazione plastica che consente di produrre (calandratura della gomma e della plastica) o trasformare (calandratura della lamiera metallica) fogli di materiale o profilati metallici. \nCalandratura della gomma e della plastica.\nLa lavorazione si effettua in macchine (calandre) composte da rulli ad assi paralleli, aventi distanza regolabile, e rotanti a bassa velocit\u00e0; essa consiste nel far passare la mescola di gomma non vulcanizzata o la materia plastica allo stato pastoso tra le coppie di rulli (similmente alla laminazione dei metalli) per ottenere fogli o lastre dello spessore voluto.\nCalandratura della lamiera metallica.\nLe calandre utilizzate per questa lavorazione possono essere dotate di tre o quattro rulli ad assi paralleli disposti in modo tale che il foglio di lamiera, per passare tra di essi, segua una traiettoria circolare, il cui raggio di curvatura si regola agendo sulla posizione reciproca dei rulli.\nSi ottengono cos\u00ec forme coniche o cilindriche. Con apposite calandre si pu\u00f2 ottenere la curvatura a freddo di profilati metallici. \nCalandratura tessile.\nOperazione di finissaggio di tessuti ottenuta con il mangano. Si ottiene facendo passare la stoffa finita tra due pesanti rulli riscaldati che comprimendola le danno un aspetto liscio e lucido, come nel tessuto di chintz. Se i rulli hanno inciso un rilievo con la calandratura si possono ottenere disegni ed effetti speciali come marezzatura o goffratura."}
{"id": "1631387", "revid": "88740", "url": "https://it.wikipedia.org/wiki?curid=1631387", "title": "H\u00f6wisch", "text": "H\u00f6wisch \u00e8 una frazione della citt\u00e0 tedesca di Arendsee (Altmark), nella Sassonia-Anhalt.\nStoria.\nH\u00f6wisch fu nominata per la prima volta nel 1312.\nCostitu\u00ec un comune autonomo fino al 1\u00ba gennaio 2010."}
{"id": "1631388", "revid": "46291", "url": "https://it.wikipedia.org/wiki?curid=1631388", "title": "Digitalis ferruginea", "text": "La digitale bruna (Digitalis ferruginea L.) \u00e8 una pianta erbacea della famiglia delle Scrophulariaceae.\nMorfologia.\nLa digitale bruna una pianta erbacea perenne.\nLe foglie sono lanceolate, a margine intero o dentellato con una peluria sui bordi.\nNella zona fiorale le foglie si trasformano in brattee verdi, lunghe e lineari.\nIl fusto \u00e8 dritto pu\u00f2 raggiungere una altezza di 1,20\u00a0m.\nI fiori di colore ocra hanno la caratteristica forma di un dito che d\u00e0 il nome alla pianta digitalis (da dito).\nIl frutto \u00e8 una capsula che giunto a maturit\u00e0 si apre liberando numerosi semi molto piccoli (0.1-0.2\u00a0mm)\n\u00c8 tra le piante italiane pi\u00f9 velenose!\nDistribuzione.\nCresce nei boschi e nei prati dell'Europa e dell'Asia."}
{"id": "1631389", "revid": "1610933", "url": "https://it.wikipedia.org/wiki?curid=1631389", "title": "Marie de Gournay", "text": "\u00c8 grazie ai movimenti femministi della fine del XX secolo che questa donna notevole, femminista in anticipo sui tempi, \"figlia acquisita\" di Michel de Montaigne, \u00e8 stata riconosciuta come scrittrice, filologa, traduttrice, poetessa e filosofa a pieno titolo.\nL'infanzia.\nMarie Le Jars nacque a Parigi il 6 ottobre 1565.\nSuo padre, Guillaume Le Jars, acquist\u00f2 un castello ed il terreno circostante a Gournay-sur-Aronde, prima di morire nel 1578. Marie aveva all'epoca 13 anni, ed era la maggiore di 6 figli.\nSua madre, Jeanne de Hacqueville, decise di stabilirsi con la famiglia a Gournay nel 1586. Poco preoccupata delle attitudini intellettuali di sua figlia, educ\u00f2 Marie secondo le \u00abnorme della buona educazione femminile\u00bb della nobilt\u00e0 dell'epoca. Marie, non essendone soddisfatta, impar\u00f2 il latino ed il greco confrontando i testi originali con le traduzioni.\nMarie e Montaigne.\nFu verso l'et\u00e0 di 18 anni che scopr\u00ec la prima edizione dei \"Saggi\" di Montaigne, subendone il trasporto. Da quel momento non ebbe altro sogno che d'incontrare quell'uomo.\nCinque anni dopo, nel 1588, durante un viaggio a Parigi con sua madre, fece pervenire a Montaigne un biglietto in cui esternava il suo ardente desiderio d'incontrarlo. Si videro l'indomani stesso. Lei aveva 23 anni e lui 55. Nei mesi seguenti, Montaigne soggiorn\u00f2 qualche settimana al castello di Gournay. Ebbero forse una relazione; lo si suppone a partire da alcune cose scritte da Montaigne al suo riguardo: \u00abL'amo molto pi\u00f9 che come un padre\u00bb, \u00abAl mondo per me non conta nessun altro che lei\u00bb, parla del suo affetto \u00abpi\u00f9 che sovrabbondante\u00bb, del \u00abmodo veemente in cui ella m'ama e mi desidera da tanto tempo\u00bb e vanta le sue doti intellettuali come una promessa. Egli assegn\u00f2 il titolo \"fille d'alliance\" al capitolo XVII del libro II dei \"Saggi\". Marie non ebbe pi\u00f9 l'occasione di rivederlo dopo quell'incontro, ma intrattenne con lui una regolare corrispondenza. Sua madre mor\u00ec nel 1591.\nMarie prese dimora a Parigi, lasciando il castello a suo fratello Charles. Montaigne mor\u00ec nel 1592. Ella venne a saperlo solo 15 mesi dopo. La famiglia Montaigne le fece pervenire una copia dei Saggi del 1588, con annotazioni, pregandola di incaricarsi della pubblicazione. Marie si mise subito al lavoro, e ne venne fuori la prima edizione postuma dei \"Saggi\", con una lunga prefazione nella quale lei difendeva le idee di Montaigne. Soggiorn\u00f2 in seguito quindici mesi a Montaigne, presso Madame Montaigne e sua figlia L\u00e9onor, la sua \"s\u0153ur d'alliance\".\nLa vita e l'opera.\nMarie and\u00f2 incontro a serie difficolt\u00e0 finanziarie; suo fratello Charles fu costretto a vendere le propriet\u00e0 di famiglia, Gournay in particolare nel 1608. Lei visse a Parigi, interessandosi di questioni politiche e sociali, e frequentando Henri Louis Habert de Montmor. Juste Lipse, celebre erudito, la present\u00f2 a tutta Europa come una letterata. Ma, a quell'epoca, era ben difficile per una donna far valere il suo diritto di \u00abpensare\u00bb. Cerc\u00f2 pertanto di costruirsi una rete di mecenati, offrendo la sua penna alla regina Margherita, ad Enrico IV di Francia, a Maria de' Medici, a Luigi XIII, alla marchesa di Guercheville, ai ministri Villeroy e Jeannin, a Richelieu... In tal modo, riusc\u00ec ad avere la possibilit\u00e0 di pubblicare le sue opere. Richelieu le offr\u00ec una piccola pensione reale.\nTuttavia, ella venne calunniata senza sosta, sia personalmente sia per la sua opera.\nVisse e pens\u00f2 da femminista.\nNel 1622 pubblic\u00f2 \"\u00c9galit\u00e9 entre les hommes\" e nel 1626 \"Les femmes et Grief des Dames\", nel quale auspica l'uguaglianza tra i sessi.\nMarie rimase nubile, badando da sola a tutti i suoi bisogni.\nCattolica, ostile ai protestanti ma vicina a dei libertini come Th\u00e9ophile de Viau, Gabriel Naud\u00e9, Fran\u00e7ois de La Mothe Le Vayer \u2013 al quale lascer\u00e0 la sua biblioteca, che aveva ereditato da Montaigne (che l'aveva a sua volta ereditata da La Bo\u00ebtie).\nTradusse anche Sallustio, Ovidio, Virgilio, Tacito, scrisse versi sui suoi gatti, su L\u00e9onore e su Giovanna d'Arco, nonch\u00e9 sull'istruzione dei pr\u00ecncipi.\nUn lavoro notevole fece anche sui \"Saggi\" di Montaigne, traducendo le citazioni latine, specificando i riferimenti, e mettendo a punto il testo, anche con note a margine.\nMor\u00ec a Parigi il 13 luglio 1645 all'et\u00e0 di 79 anni, e venne sepolta nella chiesa di Saint-Eustache."}
{"id": "1631390", "revid": "438678", "url": "https://it.wikipedia.org/wiki?curid=1631390", "title": "Top Line", "text": "Top Line \u00e8 un film del 1988 per la regia di Nello Rossati. \u00c8 un B-movie italiano che prende a piene mani tematiche provenienti da film di spionaggio, fantascienza e (all'inizio del film) blando erotismo sullo stile della serie \"Emanuelle nera\".\nTrama.\nTed Angelo \u00e8 uno scrittore semialcolizzato mandato in Sud America per realizzare una serie di libri sui popoli precolombiani da un editore newyorkese. A causa del suo scarso rendimento viene licenziato (la sua datrice di lavoro \u00e8 l'ex-moglie), ma proprio quando sta per decidere se tornare in Italia (suo paese natale) o rimanere in Colombia, incappa in alcuni antichi reperti, provenienti da una nave dei conquistadores. Tra i reperti vi \u00e8 il prezioso diario di un navigatore, che il fidanzato della cameriera dell'albergo in cui alloggiava (si riveler\u00e0 essere un trafficante di marijuana che si finge pescatore) cerca di vendergli.\nSubito inizia una scia di morti e violenza che sembra colpire chi \u00e8 a conoscenza dell'esistenza dei reperti, avvenimenti che portano Ted a decide di cercare la nave. Arrivato in una grotta scopre che la nave si era incagliata secoli prima contro un UFO.\nCercando di trasformare questo ritrovamento nello scoop della sua vita, grazie anche all'aiuto di una ricercatrice, avverte un suo amico, chiedendogli di mandagli degli uomini per effettuare un documentario sul luogo in cui si trova l'UFO, ma questi si rivelano in realt\u00e0 degli agenti segreti della CIA che cercheranno di incastralo. Dopo aver rischiato la vita accettando un passaggio da una coppia di contadini locali che guida un camion completamente ubriaca (che uccideranno fortunosamente in un incidente uno degli uomini che dava la caccia a Ted), il giornalista decider\u00e0 di affidare l'informazione al KGB, per scoprire subito dopo che anche gli agenti di questo sono gi\u00e0 implicati nel caso. Presto si ritrover\u00e0 a dover affrontare anche un killer cyborg, mandato ad ucciderlo che verr\u00e0 distrutto da un toro per pura fortuna di Ted e della sua compagna.\nAlla fine scoprir\u00e0 che gli alieni sono sulla terra da tempo ed hanno preso il controllo dei principali poteri politici ed economici (la stessa ex moglie si riveler\u00e0 un'aliena), e non hanno intenzione di permettegli di avvertire il resto dell'umanit\u00e0 della cosa. I due riescono ad uccidere l'aliena e fuggono continuando la loro vita in una comunit\u00e0 indigena nell'attesa che l'umanit\u00e0 scopra la verit\u00e0 e Ted potr\u00e0 finalmente pubblicare liberamente il libro che ha scritto narrante la sua avventura.\nProduzione.\nIl film \u00e8 stato prodotto da Dania Film, Filmes International, National Cinematografica e Reteitalia e girato principalmente a Cartagena, in Colombia.\nDistribuzione.\n\u00c8 stato distribuito nel mondo anglosassone con il titolo di \"Alien Terminator\"."}
{"id": "1631391", "revid": "110157", "url": "https://it.wikipedia.org/wiki?curid=1631391", "title": "Museo Vasa", "text": "Il Museo Vasa a Stoccolma, Svezia, si trova sull'isola di Djurg\u00e5rden ed espone l'unica nave del XVII secolo rimasta intatta, la \"Regalskeppet Vasa\" (anche solo \"Vasa\"), un galeone svedese ornato in modo elaborato che affond\u00f2 durante il suo viaggio inaugurale nell'agosto del 1628.\nLa nave.\nIl vascello era una delle navi pi\u00f9 grandi del suo tempo, lunga 62,00 metri e con una stazza di 1.200 tonnellate; aveva tre alberi, era in grado di portare dieci vele ed era dotato di 64 cannoni. Sarebbe stato probabilmente utilizzato contro la Polonia, che in quell'epoca era la nemica principale della Svezia.\nPoco prima del varo, in verit\u00e0, il capitano nutr\u00ed qualche dubbio sulla capacit\u00e2 della nave di gestire il rollio laterale. Per questo motivo ordin\u00f3 a 100 uomini di percorrere di corsa e ripetutamente il ponte del vascello da un lato all'altro. Nonostante questa prova avesse dimostrato l'instabilit\u00e0 della nave, per ordine del re che aveva investito parecchie risorse nella sua costruzione, fu costretto a salpare ugualmente. Dopo nemmeno 1000 m di navigazione la nave fu investita da un'onda laterale che la fece rovesciare su di un fianco procurandone l'affondamento.\nIl restauro.\nDopo che la \"Vasa\", recuperata dal bacino dove era affondata, fu rimorchiata nei cantieri navali di Stoccolma nell'aprile del 1961, venne costruita un'apposita struttura galleggiante, utilizzata per il trattamento di conservazione ma anche equipaggiata con due livelli di osservazione per i visitatori lungo le fiancate.\nInsieme alla nave sono stati recuperati migliaia di oggetti, tra cui le ossa di numerosi uomini della ciurma, i loro oggetti personali e l'equipaggiamento di bordo. Particolarmente significativo \u00e8 stato il recupero delle sei vele non spiegate al momento del varo, che nel loro stato di conservazione sono uniche al mondo.\nIl museo.\nNel 1981 il governo svedese ha deciso la costruzione di un museo permanente. Alla gara hanno partecipato 384 architetti e la commissione incaricata ha scelto il progetto di G\u00f6ran M\u00e5nsson e Marianne Dahlb\u00e4ck. \nIl Museo Vasa fu inaugurato nel giugno del 1990 e, secondo quanto dichiarato nel sito web ufficiale, \u00e8 il museo pi\u00f9 visitato della Scandinavia.\nOrmeggiata a fianco del museo \u00e8 presente la nave rompighiaccio Sankt Erik."}
{"id": "1631392", "revid": "106456", "url": "https://it.wikipedia.org/wiki?curid=1631392", "title": "Anjoutey", "text": "Anjoutey \u00e8 un comune francese di 694 abitanti situato nel dipartimento del Territorio di Belfort nella regione della Borgogna-Franca Contea.\nIl territorio comunale \u00e8 bagnato dalle acque del fiume Madeleine."}
{"id": "1631393", "revid": "599013", "url": "https://it.wikipedia.org/wiki?curid=1631393", "title": "Codice Ram\u00edrez", "text": "Il Codice Ram\u00edrez, conosciuto anche come Codice Tovar \u00e8 un codice manoscritto del tardo XVI secolo scritto nel Messico post conquista spagnola e intitolato effettivamente \"Relaci\u00f3n del origen de los indios que h\u00e1bitan esta Nueva Espa\u00f1a seg\u00fan sus Historias\" (\"Relazione delle origini degli Indiani che abitano questa Nuova Spagna secondo le loro storie\").\nIl codice viene attribuito a Juan de Tovar, tuttavia la maggioranza degli studiosi ritiene che egli abbia basato il suo lavoro su di una precedente fonte in lingua Nahuatl, ora perduta. \nQuesta fonte, spesso definita come \"Cr\u00f3nica X\" (Cronaca X), sarebbe stata scritta da uno o pi\u00f9 Aztechi cristianizzati poco tempo dopo la conquista, e si ritiene che abbia influenzato diversi dei primi codici post conquista, ad esempio il Codice Dur\u00e1n e il Codice Acosta, oltre naturalmente al Ram\u00edrez.\nIl codice fu creato usando tecniche tradizionali indigene, e consiste in quattro manoscritti che raccontano la storia degli Aztechi, a partire dal loro arrivo nella valle di Anahuac fino alla caduta di Tenochtitl\u00e1n. In esso vengono anche descritti alcuni aspetti della religione azteca.\nIl Codice Ram\u00edrez fu scoperto nel 1856 nella biblioteca del convento di San Francesco da Jos\u00e9 Fernando Ram\u00edrez. Sono rimaste solo due copie del manoscritto, una \u00e8 conservata al Museo Nacional de Antropolog\u00eda, a Citt\u00e0 del Messico, mentre l'altra si trova nella biblioteca privata di John Carter Brown, nel Rhode Island. \nLa prima pubblicazione a stampa del Codice Ram\u00edrez \u00e8 del 1847, come prefazione alla \"Cr\u00f3nica Mexicayotl\", un'opera di Fernando Alvarado Tezoz\u00f3moc risalente al 1598."}
{"id": "1631394", "revid": "117167275", "url": "https://it.wikipedia.org/wiki?curid=1631394", "title": "Rifugio Bartolomeo Gastaldi", "text": "Il rifugio Bartolomeo Gastaldi si trova a 2659 m di qouta in alta val d'Ala ed \u00e8 il principale punto di accesso per salire sull'Uia di Ciamarella e sull'Uia di Bessanese.\nCaratteristiche ed informazioni.\nSi trova in un pianoro glaciale caratterizzato da ampie morene e da laghetti di origine glaciale.\n\u00c8 intitolato al geologo Bartolomeo Gastaldi.\nStoria.\n\u00c8 il pi\u00f9 antico rifugio delle valli di Lanzo. Venne costruito dapprima nel 1880 e poi ricostruito ed ampliato a pi\u00f9 riprese.\nIl rifugio, posizionato nei pressi dei sentieri che portavano ai valichi con la Francia, fu teatro di scontri tra partigiani e nazifascisti durante la seconda guerra mondiale. Nell'ottobre del 1944 il Gastaldi, usato come rifugio dai partigiani, fu attaccato dal battaglione guastatori alpini \"Valanga\" della X\u00aa MAS che lo diedero alle fiamme. Durante gli scontri mor\u00ec il partigiano Celso Miglietti della 19\u00aa Brigata Garibaldi, decorato con la medaglia d'argento al valor militare. Nei pressi del rifugio \u00e8 presente una lapide alla sua memoria.\nAccessi.\nL'accesso al rifugio avviene normalmente dal Pian della Mussa attraverso sentiero e tempo di percorrenza quantificabile in due ore e trenta.\nAscensioni.\nCostituisce il punto di partenza di diverse escursioni ed ascensioni. Tra queste ascensioni merita ricordare:\nTraversate.\nIl rifugio \u00e8 interessato dal percorso escursionistico Tour della Bessanese."}
{"id": "1631395", "revid": "729019", "url": "https://it.wikipedia.org/wiki?curid=1631395", "title": "Quinta battaglia dell'Isonzo", "text": "La Quinta battaglia dell'Isonzo fu combattuta tra il 9 e il 15 marzo 1916 tra l'esercito italiano e quello austro-ungarico.\nAntefatti.\nDurante met\u00e0 del 1915 le truppe italiane non riuscirono a sfondare le linee austro-ungariche lungo il fiume Isonzo, nonostante i numerosi tentativi. Il generale Cadorna del Comando supremo militare italiano (dal quale dipendeva il Gruppo comando supremo aereo), in base agli accordi della conferenza di Chantilly del 15 novembre 1915, ricevette l'ordine di attaccare per spostare l'attenzione degli Imperi Centrali da Verdun.\nBattaglia.\nLa battaglia quindi si svolse sul Carso e sulla testa di ponte di Tolmino, dove gli italiani attaccarono il Mrzli, il S.Maria, il Podgora, la \"cima 4\" del monte San Michele, la Cappella Diruta e San Martino del Carso., da dove provenivano i rinforzi austro-ungarici diretti alle linee sul monte. In realt\u00e0 pi\u00f9 che di una vera e propria battaglia si trattava di scaramucce, brevi scontri, con l'intento di tenere occupato il nemico, senza un bersaglio ben preciso. Gli attacchi erano infatti a discrezione dei singoli comandanti e non dell'Alto Comando. Gli scontri andarono affievolendosi per via delle condizioni climatiche sfavorevoli.\nIn maggio gli italiani dovettero inoltre affrontare una controffensiva austro-ungarica sul Trentino, che costrinse Cadorna a spostare mezzo milione di soldati dal Carso al Trentino. Ci\u00f2 comport\u00f2 un affievolirsi degli scontri sull'Isonzo fino a farli cessare completamente.\nNei pressi di Gorizia delle scaramucce tra i due eserciti continuarono per mesi. Il 29 giugno del 1916, vi fu il primo attacco austro-ungarico con il gas tossico. Colti nel sonno, nelle linee del Monte San Michele, 2\u00a0700 italiani morirono e circa 4\u00a0000 rimasero gravemente intossicati. I soldati italiani dell'XI Corpo d'Armata del generale Giorgio Cigliana riuscirono comunque a fermare il nemico, rimediando a ci\u00f2 che sembrava ormai irrimediabile.\nConclusione.\nLa distruzione della \"Strafexpedition\" austro-ungarica rialz\u00f2 il morale degli italiani che ottennero una prima vera vittoria. Sull'onda di tale successo, gli scontri ripresero sull'Isonzo in agosto del 1916, con la Sesta battaglia dell'Isonzo."}
{"id": "1631396", "revid": "86599", "url": "https://it.wikipedia.org/wiki?curid=1631396", "title": "3834 Zappafrank", "text": "3834 Zappafrank \u00e8 un asteroide della fascia principale. Scoperto nel 1980, presenta un'orbita caratterizzata da un semiasse maggiore pari a e da un'eccentricit\u00e0 di 0,1931576, inclinata di 14,06695\u00b0 rispetto all'eclittica.\nL'asteroide \u00e8 dedicato al compositore-chitarrista statunitense Frank Zappa."}
{"id": "1631397", "revid": "701660", "url": "https://it.wikipedia.org/wiki?curid=1631397", "title": "Albiano Magra", "text": "Albiano Magra (\"Arbian\" in dialetto locale) \u00e8 una frazione del comune di Aulla in provincia di Massa-Carrara, in Toscana.\nGeografia fisica.\nAlbiano Magra sorge sulla sponda destra del fiume Magra, presso il confine con la Liguria tra i comuni di Santo Stefano di Magra e Bolano.\nStoria.\nLa prima notizia certa dell'esistenza di Albiano si ha nel Codice Pelavicino, in data 22 agosto 1256, ove \u00e8 riportato \"sub porticu ecclesiae Sancti Martini de Albiano\" (sotto il portico della chiesa di San Martino di Albiano), ma \u00e8 chiaro che il nome della localit\u00e0 esisteva gi\u00e0 in precedenza. Sempre nel Codice Pelavicino, in data 15 luglio 1266, il Vescovo Guglielmo di Luni autorizza gli abitanti di Belvedere, paese di cui nulla \u00e8 rimasto, rappresentati da Ferro di Cordola, a trasferirsi in una zona pi\u00f9 comoda e bassa, chiamata Groppo e \"ivi fortificarsi il nuovo castello chiamarsi Albiano\". In quel periodo il paese era assoggettato al potere del Vescovo Conte di Luni e governato da Consoli, Consiglieri e da un parlamento di uomini comuni, che si radunavano presso la canonica. Riguardo all'origine del nome, pare che essa sia legata alla famiglia degli Albi, poich\u00e9 tale territorio fu assegnato ad un romano chiamato Albius, che vi costru\u00ec un podere, nel quale vivevano anche schiavi liguri.\nNon si hanno pi\u00f9 notizie di Albiano per tutto il periodo dei regni romano-barbarici, ma \u00e8 probabile che dopo la conversione al Cattolicesimo dei Longobardi, fu edificata una cappella o una chiesa in corrispondenza del nodo viarioche sar\u00e0 poi chiamato \"di San Martino\", poich\u00e9 questo Santo era al tempo venerato come Patrono dei luoghi attraversati da strade importanti. Attraversava infatti Albiano una variante della via Aurelia, che passava pi\u00f9 vicina alla costa, attraversando il Magra alla confluenza col Vara, ed era forse presente, per attraversare il fiume (piuttosto profondo) anche un ponte romano, in corrispondenza delle rovine di quello medievale, costruito nel 1310 dal Vescovo di Sarzana, la cui residenza estiva si trovava dall'altra parte del fiume, a Caprigliola.\nNell'anno 846, Adalberto I, marchese di Tuscia, fonda un'Abbazia situata nei pressi del castello detto \"l'Aulla\" (la futura Aulla), che aveva costruito in precedenza. Tra le dotazioni dell'Aulla compare una non meglio identificata \"Villa Abbia\", identificata con lo stesso Albiano.\nIl territorio di Albiano, con il castello di Belvedere, assoggettato agli Obertenghi, passer\u00e0 poi agli Estensi ed infine ai Malaspina che, dopo la contesa coi Vescovi-Conti di Luni, risolta nella Pace di Castelnuovo (in cui Dante Alighieri fu procuratore dei Malaspina) lo governeranno dalla fine del Duecento al 1404. Per quanto riguarda l'aspetto religioso, pare che la cappella di Albiano dipendesse dall'Abbazia di San Venanzio di Ceparana.\nComune di Albiano.\nCos\u00ec si chiamava un piccolo comune della Lunigiana, soppresso il 16 settembre 1870 ed il cui territorio and\u00f2 diviso tra i comuni di Aulla e Podenzana.\nIl comune di Albiano si estendeva per circa , comprendeva solo il capoluogo e le frazioni di Caprigliola e Stadano ed aveva abitanti nel 1846 e al momento della soppressione.\nAll'epoca il comune di Albiano confinava con quelli di Aulla, Santo Stefano di Magra, Bolano e Podenzana. Fino al 1847 questo piccolo municipio fu un'exclave del Granducato di Toscana compresa tra le terre del Regno di Sardegna e quelle del Ducato di Modena e Reggio; in quell'anno, secondo i dettami del trattato di Firenze del 1844, il Granduca Leopoldo II lo cedette al duca Francesco V di Modena."}
{"id": "1631398", "revid": "1573940", "url": "https://it.wikipedia.org/wiki?curid=1631398", "title": "Berlanguella scopae", "text": "Berlanguella scopae \u00e8 un mollusco nudibranchio della famiglia Chromodorididae. \u00c8 l'unica specie nota del genere Berlanguella."}
{"id": "1631399", "revid": "599013", "url": "https://it.wikipedia.org/wiki?curid=1631399", "title": "Kxv", "text": ""}
{"id": "1631400", "revid": "1543377", "url": "https://it.wikipedia.org/wiki?curid=1631400", "title": "Reggiane Re.2001", "text": "Il Reggiane Re.2001, noto anche, non ufficialmente, come \"Falco II\", era un aereo da caccia monomotore, monoplano e monoposto prodotto dall'italiana Officine Meccaniche Reggiane (controllata dalla Caproni) all'inizio degli anni quaranta.\nSviluppato dal Reggiane Re.2000 \"Falco\", ne rappresentava l'evoluzione con un pi\u00f9 potente motore a V. Costruito in 237 esemplari, venne impiegato dalla Regia Aeronautica nel teatro del Mediterraneo durante la seconda guerra mondiale, soprattutto su Malta, con diversi ruoli quali intercettore, cacciabombardiere e caccia notturno.\nRappresent\u00f2 la base per lo sviluppo dei successivi Reggiane Re.2005 e Re.2006.\nStoria del progetto.\nLo sviluppo del Reggiane Re.2001 ebbe le sue origini nella possibilit\u00e0 per il Ministero dell'Aeronautica italiano di disporre per prove tecniche di valutazione, nell'estate 1939, di propulsori tedeschi Daimler-Benz DB 601: si trattava di motori a dodici cilindri a V rovesciata, raffreddati a liquido, capaci di erogare 1\u00a0175 CV (864 kW) di potenza.\nIl periodo coincideva con i test del prototipo del Reggiane Re.2000 \"Falco\" che, se fornito del motore tedesco, sarebbe potuto diventare un caccia con prestazioni superiori; risulta, peraltro, che lo stesso ingegner Roberto Longhi, progettista del Re.2000, avesse pensato ad una versione di quel modello motorizzata con il V12 Hispano-Suiza 12Y. Alle Reggiane venne cos\u00ec chiesto di rivedere il progetto del loro velivolo, al fine di installare il propulsore tedesco.\nLe modifiche che Longhi ed il team da lui guidato dovettero apportare per adattare la cellula del \"Falco\" al motore Daimler-Benz non furono radicali: venne infatti ridotta la sezione della parte anteriore della fusoliera e, in ragione della maggior lunghezza, venne rivisto il baricentro, mentre rimase inalterata, nonostante le critiche suscitate negli organi valutatori della Regia Aeronautica, la soluzione con i serbatoi integrali nelle ali pentalongherone.\nIl primo prototipo (MM.409) venne portato in volo per la prima volta fra il 22 e il 24 giugno 1940 dal pilota Mario de Bernardi, gi\u00e0 vincitore della Coppa Schneider, all'aeroporto di Reggio Emilia, citt\u00e0 dove avevano sede le Officine Meccaniche Reggiane, di propriet\u00e0 della Caproni. Il velivolo pass\u00f2 quindi al tenente colonnello Pietro Scapinelli, che comp\u00ec diciassette voli dal 25 luglio al 28 agosto, prima che la macchina venisse trasferita a settembre a Guidonia per le prove comparative. Le prestazioni (563 km/h a 5\u00a0500 m e 540\u00a0km/h a 4\u00a0500 m) risultarono superiori a quelle dei successivi esemplari di serie, perch\u00e9 il prototipo risultava pi\u00f9 leggero e montava un DB 601 originale tedesco e non la copia costruita su licenza dall'Alfa Romeo con metalli meno raffinati. Altre fonti, meno recenti, fanno risalire invece il primo volo del Re.2001 a qualche giorno dopo il 10 luglio 1940, subito pilotato da Scapinelli. Secondo questa ipotesi, l'aereo sarebbe stato poi trasferito a Guidonia il 9 agosto, anzich\u00e9 a settembre. In ogni caso, dopo le prove di Guidonia, la Regia Aeronautica richiese alcune modifiche da introdurre anche in un secondo prototipo: ala trilongherone con serbatoi protetti, ruotino di coda retrattile e aggiunta di due mitragliatrici Breda-SAFAT calibro 7,7 mm da 600 colpi ciascuna nelle ali e di altre due mitragliatrici Breda-SAFAT calibro 12,7 mm da 350 colpi ciascuna sistemate sopra il motore. Le modifiche vennero completate nel primo prototipo nel novembre 1940, con il secondo prototipo (MM.408, lo stesso numero di matricola del primo prototipo del Re.2000) pronto poco dopo. Questo secondo esemplare si schiant\u00f2 al suolo il 14 marzo 1941 dopo un guasto al motore, uccidendo il collaudatore Pietro Scapinelli durante l'atterraggio d'emergenza. Un'altra fonte colloca l'incidente il 17 marzo e ricostruisce i fatti in maniera pi\u00f9 dettagliata: Scapinelli, arrivato lungo sulla pista in fase d'atterraggio, ridiede gas ma non riusc\u00ec a riprendere quota perch\u00e9 il passo dell'elica (variato elettricamente da un attuatore ancora in fase sperimentale) si era portato al massimo, con conseguente arresto del motore. L'aereo continu\u00f2 la sua corsa e si infil\u00f2 tra due alberi che staccarono di netto l'ala, ma la fusoliera prosegu\u00ec impastandosi sul terreno; il pilota, nel contraccolpo dell'impatto, sbatt\u00e9 la testa contro la barra di comando e mor\u00ec poco dopo. L'Alfa Romeo venne ritenuta responsabile del malfunzionamento e sub\u00ec una penale.\nFu proposta la costruzione di un terzo prototipo (chiamato Re.2001bis) con i radiatori annegati nelle ali, prive delle mitragliatrici, per migliorare l'aerodinamica: le fonti non concordano sull'effettiva realizzazione del velivolo e, mentre alcuni indicano che tale modifica sia stata realizzata direttamente nel primo prototipo, altri indicano che fu realizzata una cellula con matricola MM.538, dettagliando anche trattarsi di una sorta di ibrido, frutto dell'accoppiamento della fusoliera del Re.2000 matricola MM.5068 e della deriva del primo prototipo MM.409. Il velivolo, portato in volo da Francesco Agello (nell'aprile o nel luglio del 1941) nonostante avesse fatto registrare una velocit\u00e0 50\u201360\u00a0km/h superiore rispetto alla configurazione standard, non trov\u00f2 seguito nella produzione di serie e, dopo alcune valutazioni utili ad acquisire dati successivamente utilizzati per la progettazione del Re.2006, venne riconvertito allo standard dei primi modelli consegnati.\nNel frattempo, il 31 ottobre 1940, dopo un piccolo ordine alla Reggiane di dieci Re.2001 per accelerare le prove tecniche (la cosiddetta \"Serie Zero\", di cui fece parte, tra l'altro, il velivolo che nel marzo 1943 sganci\u00f2 una sperimentale bomba propulsa da ossigeno liquido, che tuttavia non esplose), vennero ordinati duecento esemplari alla Reggiane, cento alla fabbrica Caproni di Taliedo e cinquanta (aumentati poi a cento) a quelle di Predappio. I velivoli, che avrebbero inglobato tutte le modifiche apportate ai due prototipi eccetto il ruotino di coda, ora fisso, avrebbero avuto come propulsore un Alfa Romeo RA 1000 RC.41, versione del Daimler-Benz DB 601 prodotta su licenza.\nSubito ci si accorse che le scadenze di consegna sarebbero state impossibili da rispettare: le fabbriche Reggiane erano ben attrezzate per produrre un gran numero di aerei, ma la manovalanza, assunta in massa per far fronte alle necessit\u00e0 di guerra, non aveva, per la maggior parte, esperienza di costruzioni aeronautiche; oltretutto le forniture del motore Alfa Romeo, la cui costruzione era rallentata dalla carenza di materie prime, e delle mitragliatrici non seguirono mai il ritmo di produzione dei Re.2001, diventando una delle cause della lentezza con cui vennero consegnati i caccia ai reparti di linea.\nIl primo Re.2001 Serie Zero venne spedito alla Regia Aeronautica nel maggio 1941 e l'ultimo in settembre, quando era in spedizione il primo esemplare della \"Serie I\". Considerate le difficolt\u00e0 di produzione, la Regia Aeronautica cancell\u00f2 l'ordine alle fabbriche di Taliedo e alla Breda, cui nel frattempo si era appoggiata la Caproni, mentre l'ordine alla Reggiane venne diminuito di cento unit\u00e0 (gli aerei che scaturirono da questo ordine sono inquadrati dalle fonti nella Serie I) e quello fatto alle fabbriche di Predappio ridotto a dieci aerei. Per la fine del 1941 la Regia Aeronautica aveva ricevuto solo i dieci esemplari della Serie Zero pi\u00f9 altri ventisette della Serie I.\nFu proprio per sopperire alla lentezza degli approvvigionamenti dei motori Alfa Romeo che la Regia Aeronautica richiese alla Caproni di Taliedo l'installazione del motore a dodici cilindri a V invertito Isotta Fraschini Delta IV RC.16-48, raffreddato ad aria, nella cellula di un Re.2001.\nConsapevoli della ridotta potenza del motore, 840 CV (626\u00a0kW) a 5\u00a0300 m, i vertici dell'aeronautica speravano che la riduzione di peso consentisse di mantenere prestazioni paragonabili a quelle del Re.2001 di serie. Nell'estate 1942 venne costruito un prototipo (MM.9920) denominato Re.2001 Delta, ordinato in cento esemplari l'8 settembre seguente, quattro giorni prima che il velivolo fosse portato in volo. Le prestazioni raggiunte (523\u00a0km/h a 5\u00a0600 m, 10 min 30 s per toccare i 6\u00a0000 m) erano inferiori a quelle delle macchine di serie; inoltre il prototipo venne distrutto da un incendio dovuto al surriscaldamento del motore il 27 gennaio 1943 e l'ordine venne cancellato.\nNel frattempo, nel dicembre 1941, il Ministero dell'Aria aveva modificato l'ordine dei cento Re.2001 fatto alla Reggiane: trentanove aerei avrebbero dovuto ospitare un aggancio ventrale per una bomba da 250 kg, due dovevano essere attrezzati per il lancio dalle navi tramite una catapulta, e dodici avrebbero dovuto essere equipaggiati con ganci d'arresto per impiegarli nelle portaerei \"Aquila\" e \"Sparviero\", che tuttavia non entrarono mai in servizio. Alcuni dei trentanove cacciabombardieri, designati Re.2001CB (CacciaBombardiere), vennero testati con bombe speciali, o con siluri, insieme ad un sistema che correlava il passo dell'elica con i comandi motore, compiendo anche voli di prova ospitando uno speciale attacco ventrale per una bomba da 250\u00a0kg. I dodici aerei per le portaerei pi\u00f9 i due \"catapultabili\" vennero completati, e l'entusiasmo fu tale che il Ministero dell'Aeronautica ordin\u00f2 cinquanta Re.2001OR (Organizzazione Roma) nella versione imbarcata, le cui uniche differenze rispetto al progetto originale erano il gancio d'appontaggio e la predisposizione ad essere lanciati dalle catapulte.\nMentre erano in costruzione i primi Re.2001OR il Ministero dell'Aeronautica chiese di adattare l'aereo per la caccia notturna. Il progetto del Re.2001CN (Caccia Notturna) prevedeva scarichi antifiamma e una gondola sotto ogni ala, ciascuna dotata di un cannone Mauser da 20\u00a0mm con sessanta colpi. Vennero eliminate le mitragliatrici da 7,7\u00a0mm nelle ali. Ne vennero ordinati duecento, ma in totale se ne costruirono solo settantaquattro prima che l'annuncio dell'armistizio di Cassibile ponesse fine ad ogni lavoro.\nUn piccolo numero di aerei venne fornito di fotocamere/cineprese orizzontali e verticali posizionate sul bordo d'entrata di entrambe le ali, ma sembra che questa versione non sia mai stata impiegata a livello operativo. Venne anche sviluppata una versione in grado di trasportare un siluro (Re.2001G) ed una destinata a missioni anticarro (Re.2001H).\nOltre all'Italia, l'unico altro paese che si interess\u00f2 al caccia della Reggiane fu la Svezia, le cui autorit\u00e0 valutarono di acquistare cento Re.2001 sprovvisti del motore, viste le difficolt\u00e0 dell'Alfa Romeo, che invece sarebbe stato acquistato direttamente dalla Germania. Nel luglio 1941 la Svezia chiese ufficialmente la disponibilit\u00e0 della Reggiane a produrre gli aerei, ma un ordine vero e proprio non si materializz\u00f2 mai.\nIn merito al soprannome del velivolo, che non faceva parte della denominazione ufficiale, alcune fonti non concordano sull'impiego del nome \"Falco II\" ed indicano il Re.2001 come \"Ariete\" o \"Ariete I\" stabilendo un rapporto di stretta parentela con il Re.2002 (indicato come \"Ariete II\") sviluppato quasi contemporaneamente.\nTecnica.\nStruttura.\nIl Re.2001 era un monoplano monoposto ad ala bassa, dalla struttura interamente metallica.\nLa fusoliera era del tipo a semimonoguscio in duralluminio con rivestimento lavorante; la cabina di pilotaggio era situata nella parte mediana, di poco posteriore al bordo d'entrata alare, ed era chiusa da una cappottina vetrata con apertura a ribaltamento laterale, verso la parte destra del velivolo; dotata di seggiolino corazzato, posteriormente al poggiatesta terminava (negli esemplari di serie) in una carenatura metallica sagomata al fine di garantire al pilota un angolo di visuale, seppur minimo, verso la parte posteriore del velivolo.\nL'ala aveva pianta ellittica ed era del tipo a cassone, costituito da tre longheroni in duralluminio e da nervature in duralluminio ed Alclad (duralluminio placcato in alluminio puro, al fine di conferire maggior resistenza alla corrosione). Derivata da quella, a cinque longheroni, del Re.2000, su precisa richiesta delle autorit\u00e0 militari, abbandonava la soluzione dei serbatoi integrali per ospitarne due, blindati, nella radice alare. Nella parte interna del bordo d'uscita erano collocati quattro ipersostentatori, mentre in quella esterna si trovavano gli alettoni, rivestiti in tela. L'impennaggio era di tipo classico, in duralluminio con le superfici mobili rivestite in tela.\nIl carrello d'atterraggio era di tipo triciclo posteriore, con gli elementi principali monoruota controventati posteriormente ed incernierati nella parte interna delle semiali; la retrazione avveniva verso la parte posteriore e le ruote, con un movimento di rotazione di 90\u00b0, alloggiavano di piatto nello spessore dell'ala. Il ruotino posteriore era orientabile ma non retraibile e la gamba era realizzata in una lega d'alluminio denominata Avional.\nMotore.\nIl motore installato sugli esemplari di serie del Re.2001 era il V12 Alfa Romeo RA 1000 RC.41, copia prodotta su licenza del Daimler-Benz DB 601; si trattava di un'unit\u00e0 motrice in grado di sviluppare la potenza di 1\u00a0175 CV al decollo e di 1\u00a0050 CV a 2\u00a0400 giri al minuto alla quota di 4\u00a0100 m.\nAnche l'elica era prodotta dall'Alfa Romeo ed era del tipo tripala, di costruzione metallica; aveva passo variabile in volo, velocit\u00e0 costante ed un diametro di 3,10 m.\nArmamento.\nNella versione da caccia diurna, il Re.2001 era armato con due mitragliatrici Breda-SAFAT Mod.1935 calibro 12,7\u00a0mm (dotate di 350 colpi per ogni arma), alloggiate sopra il motore e sparanti attraverso il disco dell'elica, e con due Breda-SAFAT Mod.1928Av calibro 7,7\u00a0mm (con 600 colpi ciascuna), disposte nelle semiali.\nCarichi di caduta erano previsti per le diverse varianti del velivolo ed erano specifiche, come meglio descritto in seguito, a seconda della rispettiva tipologia d'impiego.\nImpiego operativo.\nRegno d'Italia.\nLa prima unit\u00e0 ad essere riequipaggiata con il Re.2001, arrivato il 9 settembre 1941, fu la 150\u00aa Squadriglia del 2\u00ba Gruppo Caccia Terrestre del tenente colonnello Giuseppe Baylon, che inizi\u00f2 a portare in volo i primi quattro nuovi aerei dal 16 settembre. Le tre squadriglie del gruppo, la gi\u00e0 citata 150\u00aa, la 152\u00aa e la 358\u00aa, cominciarono un lavoro di messa a punto del nuovo aereo a Ravenna, ma per le avverse condizioni meteorologiche un nucleo di piloti della 152\u00aa complet\u00f2 l'addestramento a Gorizia alla fine dell'anno. In quest'ultimo periodo il gruppo inquadrava ventotto di questi caccia. Il 12 gennaio 1942 venne ordinato alla 152\u00aa Squadriglia di volare a Palermo, con scalo a Roma-Ciampino (dove era in attesa il resto del gruppo, convertito ai Reggiane 2001 proprio dai piloti della 152\u00aa) e Napoli-Capodichino. Tuttavia, a causa di problemi tecnici, Ciampino venne raggiunta solo in aprile e la Sicilia il 4 maggio, quando diciotto Reggiane atterrarono a Santo Pietro di Caltagirone. Non c'\u00e8 accordo tra le fonti su quando il gruppo complet\u00f2 il ridispiegamento, ma \u00e8 certo che questo venne fatto entro sei giorni.\nIl debutto dei Re.2001 avvenne il 10 maggio, in due riprese. Innanzitutto venti apparecchi del 2\u00ba Gruppo eseguirono una missione di caccia libera sopra Malta, senza tuttavia incontrare l'aviazione avversaria; quindi altri dieci Re.2001, assieme a venti Macchi M.C.202 del 4\u00ba Stormo, scortarono cinque bombardieri CANT Z.1007bis in volo per colpire un'installazione radar dell'isola. Nell'occasione si verific\u00f2 il primo scontro con gli Spitfire Mk.V, che riuscirono ad abbattere un bombardiere ed un M.C.202 al prezzo di tre caccia distrutti pi\u00f9 altri due danneggiati dai Reggiane, che abbatterono anche un caccia pesante Bristol Beaufighter. Due giorni dopo ci fu un'azione analoga, che vide coinvolti nove Spitfire e quindici Reggiane 2001 del 2\u00ba Gruppo che scortavano (insieme ad altri quindici Macchi MC.200) tre Savoia-Marchetti S.M.84 del 4\u00ba Gruppo Bombardamento Terrestre. I caccia britannici abbatterono un bombardiere e ne danneggiarono gravemente un secondo, ma i piloti dei Reggiane rivendicarono l'abbattimento di due Spitfire; uno di questi abbattimenti fu opera del sergente Paolo Morcino, che per\u00f2 fu obbligato a effettuare un atterraggio di emergenza nei pressi di Ispica in quanto il suo carrello (come era avvenuto anche al suo comandante di gruppo) era stato danneggiato dal fuoco nemico. In effetti, quel giorno la RAF perse due Spitfire: un pilota, il Sergeant Charles Graysmark del No. 601 Squadron, fu ucciso, e il parigrado C. Bush del No. 603 Squadron ferito. Per lo stesso 12 maggio una fonte parla anche di un sergente Marchio che rivendic\u00f2 due abbattimenti nel tardo pomeriggio della giornata, dovendo tuttavia effettuare un atterraggio di emergenza vicino a Siracusa a causa dei danni inflitti dal nemico e morendo qualche tempo dopo per le ferite riportate nell'azione. Non \u00e8 tuttavia chiaro se si tratti dello stesso episodio del sergente Morcino ricostruito in diverso modo. Il bilancio dell'attivit\u00e0 dei Reggiane dal 10 al 18 maggio mostra sedici aerei britannici abbattuti pi\u00f9 un altro probabile e altri tre danneggiati, a fronte della perdita di un Re.2001 e del danneggiamento di altri tre. Il 19 maggio i Re.2001 fecero precipitare uno Spitfire e un Beaufighter, danneggiando altri cinque Spitfire, anche se i bombardieri italiani (a cui i Re.2001 facevano da scorta) dovettero desistere dalla missione a causa dell'intervento avversario. Il 25 maggio cinque piloti del 2\u00ba Gruppo rivendicarono ciascuno l'abbattimento di un aereo; da parte sua la RAF dichiar\u00f2 di aver abbattuto un Re.2001, ma in realt\u00e0 non ci furono perdite tra le file italiane. Gli scontri continuarono: dal 26 maggio al 2 giugno i caccia Reggiane privarono la RAF di otto aerei (cinque distrutti e tre danneggiati) al prezzo di tre aerei caduti, tra cui quello del comandante della 358\u00aa Squadriglia capitano Annibale Sterzi. Il 6 giugno i Reggiane abbatterono uno Spitfire mentre erano di scorta a dei bombardieri diretti a Micabba, ma un caccia italiano fu costretto ad ammarare. I compagni, una volta fatto rifornimento in Sicilia, tornarono a cercarlo, incontrando nuovamente la RAF che fece precipitare un altro Reggiane, sebbene perdendo a sua volta un Beaufighter. Venne fatto decollare allora un idrosoccorso CANT Z.506 ma, oltre a non trovare nessun disperso, precipitarono in mare altri due Re.2001 di scorta. Il giorno dopo, 7 giugno, i Re.2001 in collaborazione con gli M.C.202 intercettarono alcuni aerei britannici posti a copertura di un convoglio navale, facendo precipitare in mare un Beaufighter e due aerosiluranti Albacore. Quindici o diciassette Re.2001 furono impiegati anche il 14 giugno durante la battaglia di mezzo giugno, assieme a sette M.C.202, per scortare quattordici aerosiluranti Savoia-Marchetti S.M.79 all'attacco contro il convoglio Harpoon, rivendicando l'abbattimento di un Hawker Hurricane e riuscendo a danneggiarne altri due inviati ad intercettarli, i quali a loro volta riuscirono per\u00f2 a danneggiare in modo talmente grave un Reggiane da costringere il pilota a lanciarsi col paracadute.\nLa grande maneggevolezza del Reggiane 2001, robusto e in grado di sopportare bene i danni, venne annotata gi\u00e0 dopo il primo combattimento contro gli Spitfire nel diario storico della 150\u00aa Squadriglia, ed in effetti i piloti italiani cercarono di attirare gli avversari alle quote medio-basse, dove erano in grado di surclassare gli Hurricane e di pareggiare con gli Spitifire Mk.V, comunque pi\u00f9 veloci e pi\u00f9 armati. Nelle mani di un pilota esperto per\u00f2, come ammise l'asso britannico Laddie Lucas, nel suo \"Malta: The thorn in Rommel's side\", il caccia italiano poteva rivelarsi un avversario davvero temibile per lo Spitfire Mk.V, specialmente sotto i 7\u00a0000 m, mentre a quote superiori il caccia britannico era pi\u00f9 prestante.\nDa luglio ad agosto i Reggiane 2001 seguirono i piloti della 152\u00aa Squadriglia a Monserrato, in Sardegna, mentre la 358\u00aa venne distaccata a Pantelleria da luglio a novembre. Il 1\u00ba luglio 1942 il 22\u00ba Gruppo, con le sue 359\u00aa, 362\u00aa e 369\u00aa Squadriglia di stanza a Roma-Ciampino, venne dotato di Re.2001CB, assegnati inizialmente alla 362\u00aa Squadriglia, anch'essa inviata a Monserrato. Il 12 luglio l'asso canadese George Beurling incontr\u00f2 una formazione di Reggiane 2001 di ritorno in Sicilia, e ne abbatt\u00e9 uno. Il comandante del 2\u00ba Gruppo, Aldo Quarantotti, ripart\u00ec subito assieme a tre gregari alla ricerca del commilitone, ma egli e l'asso Carlo Seganti, che lo accompagnava, non fecero pi\u00f9 ritorno. Solo dopo molti anni, grazie al ritrovamento del diario di Beurling, si pot\u00e9 scoprire che vennero abbattuti dal pilota canadese. Il 13 luglio (quando i Reggiane 2001 operativi del 2\u00ba Gruppo erano solo sei, sui ventidue in carico all'unit\u00e0), su Malta, il pilota neozelandese Jack Rae e il suo gregario Alan Yates, del No. 249 Squadron, avvistarono un Reggiane che stava per lasciare il combattimento e tornare alla base. Quello che segu\u00ec impression\u00f2 Rae, che in seguito dichiar\u00f2:\nIl giorno dopo, attaccato da due direzioni diverse da Messerschmitt Bf 109 e Reggiane, lo stesso Beurling (che si trovava ai comandi dello Spitfire matricola BR130/2-H) si trov\u00f2 costretto a scegliere e scelse quello che riteneva il male minore:\nFino al 10 agosto il 2\u00ba Gruppo si limit\u00f2 a qualche missione di scorta e caccia libera. Alla fine del mese gli specialisti riuscirono a rimettere in linea venti velivoli. Il 12 agosto, durante la battaglia aeronavale di mezzo agosto due Re.2001GV (tenenti Riccardo Vaccari e Guido Robone) provenienti da Furbara e distaccati presso il 22\u00ba Gruppo attaccarono per la prima e ultima volta con una bomba perforante da 630 o 640 kg di nuova concezione, ottenuta da proiettili navali modificati con una carica esplosiva portata a 120\u00a0kg, le navi britanniche del convoglio Pedestal. Grazie anche alla somiglianza dei Reggiane con i Sea Hurricane della Fleet Air Arm, che ingann\u00f2 gli addetti alla contraerea, la portaerei venne centrata in pieno da una bomba che per\u00f2 non esplose. Ambedue i Reggiane tornarono indenni ad Elmas (Vaccari abbatt\u00e9 anche un Hurricane appena dopo lo sgancio della bomba) e probabilmente, a settembre, vennero convertiti in fotoricognitori. In quello stesso 12 agosto il 22\u00ba Gruppo battezz\u00f2 i suoi Reggiane 2001 scortando, assieme ai colleghi del 2\u00ba Gruppo, bombardieri e cacciabombardieri italiani contro un convoglio a La Galite, abbattendo tre velivoli britannici contro la perdita di un caccia. Il giorno successivo, 13 agosto, la 150\u00aa e la 152\u00aa Squadriglia del 2\u00ba Gruppo si riunirono a Trapani-Chinisia, perdendo il giorno dopo il comandante del gruppo e asso Pier Giuseppe Scarpetta, abbattuto dagli Spitfire insieme ad altri due piloti italiani mentre scortava tre Heinkel He 111 tedeschi in versione aerosilurante in ritorno da Malta, tutti e tre atterrati indenni alla base. Con questa battaglia ebbero praticamente termine gli scontri con i velivoli britannici.\nA settembre anche il 22\u00ba Gruppo atterr\u00f2 in Sicilia e, assieme al 2\u00ba Gruppo dislocato a Lecce con diciotto Re.2001, si impegn\u00f2 ad attaccare nuovamente Malta. Durante questo mese i due gruppi avevano in totale una disponibilit\u00e0 media giornaliera di ventidue Re.2001. Il 17 ottobre il 2\u00ba Gruppo si trasfer\u00ec a Castelvetrano con una quindicina di apparecchi, alzandosi in volo il giorno dopo per Pantelleria. Lo sbarco in Marocco e Algeria delle forze Alleate obblig\u00f2 il 22\u00ba Gruppo a ritornare in Sardegna, da dove intraprese alcuni attacchi contro le teste di ponte di Bona e Bugia a partire dal 7 novembre; allora i Re.2001 efficienti erano ventitr\u00e9, numero sceso a sedici il 24 seguente. Il 6 dicembre cinque Re.2001 della 362\u00aa Squadriglia caricati ciascuno con una bomba da 160\u00a0kg decollarono protetti da nove M.C.202, ancora diretti a Bona, perdendo un Reggiane a causa degli Spitfire di pattuglia.\nNella primavera del 1943 il neonato 2\u00ba Gruppo Intercettori (sorto dalla ricostituzione del 2\u00ba Gruppo C.T. sciolto nel novembre 1942) si ricostitu\u00ec in Liguria; a marzo la 358\u00aa cedette i propri velivoli al 160\u00ba Gruppo Autonomo Caccia che il 24 maggio riusc\u00ec, con sei Re.2001, ad abbattere tre Lockheed P-38 Lightning senza perdite; a giugno la 152\u00aa Squadriglia ricevette quattro Re.2001CN con cannoni subalari che andarono ad ingrossare le file dei dieci aerei in grado di volare (ad aprile). Gli ultimi dieci Reggiane 2001 del 22\u00ba Gruppo invece erano gi\u00e0 passati all'aeroporto di Napoli-Capodichino attorno al Natale 1942 o agli inizi dell'anno 1943.\nIl Re.2001 venne impiegato nel 1943 anche come caccia notturno per la difesa aerea dell'Italia, ma con risultati nulli. L'arrivo, dalla fine del 1942, di ingenti formazioni di bombardieri statunitensi nei cieli italiani, che preferivano l'attivit\u00e0 diurna a quella notturna, costrinse la Regia Aeronautica a potenziare la sorveglianza alla luce del giorno a scapito dell'attivit\u00e0 notturna, peraltro inefficace. Il Re.2001CN fin\u00ec quindi per essere usato come normale caccia diurno, con l'unica differenza di avere un armamento potenziato rispetto al Re.2001 di base. I reparti che assunsero tale compito, oltre al gi\u00e0 citato 2\u00ba Gruppo Intercettori, furono il 59\u00ba (232\u00aa e 233\u00aa Squadriglia \u2013 dieci Re.2001CN arrivati a maggio) e il 60\u00ba Gruppo Autonomo Intercettori Notturni (234\u00aa e 235\u00aa Squadriglia \u2013 numero imprecisato di Re.2001CN arrivati a maggio e rinforzati a luglio da cinque di questi apparecchi ceduti dal 59\u00ba Gruppo), il gi\u00e0 citato 160\u00ba Gruppo Autonomo Caccia (che distacc\u00f2 alcuni Re.2001 ad Ajaccio) e il 167\u00ba Gruppo Autonomo Intercettori. In particolare il 28 maggio 1943 sette Re.2001 e tre Dewoitine D.520 del 59\u00ba Gruppo dichiararono di aver abbattuto quattro bombardieri nei cieli di Livorno. \nDa segnalare ancora che il 167\u00ba Gruppo fece decollare il 19 luglio 1943 da Ciampino quattro Re.2001 per contrastare i bombardieri statunitensi in volo per colpire Roma, facendo precipitare un B-25 Mitchell per mano del tenente Bruno Serotini, abbattuto per\u00f2 poco dopo dalle torrette difensive dei bombardieri o da un caccia di scorta. Il 167\u00ba Gruppo, tuttavia, con le macchine ormai usurate, nulla pot\u00e9 contro un'altra formazione di bombardieri arrivata per ricolpire Roma il 13 agosto. Stessa cosa per il 2\u00ba Gruppo il 15, 18 e 27 agosto.\nAlla data dello sbarco Alleato in Sicilia (10 luglio 1943) erano operativi cinquanta o settantuno Re.2001, ma al 7 settembre, vigilia dell'annuncio dell'armistizio, ne restavano solo trentatr\u00e9 in grado di volare: 3 del 2\u00ba Gruppo a Sarzana e Albenga, 4 del 59\u00ba Gruppo a Venegono, 7 del 60\u00ba Gruppo a Venegono e Lonate Pozzolo, 12 del 160\u00ba Gruppo a Casa Zeppera, Milis e Venafiorita e 7 del 167\u00ba Gruppo a Littoria.\nLuftwaffe, RSI, Regno del Sud e dopoguerra.\nTra i velivoli superstiti qualcuno venne bruciato o sabotato (come fecero i componenti del 59\u00ba Gruppo il 10 settembre 1943) perch\u00e9 non fosse requisito dai tedeschi, che comunque si impossessarono di alcuni Reggiane 2001 utilizzandoli poi come addestratori da caccia nella Luftwaffe. Qualche esemplare oper\u00f2 con il 2\u00ba Gruppo caccia \"Gigi Tre Osei\" dell'Aeronautica Nazionale Repubblicana della Repubblica Sociale Italiana per compiti di addestramento e collegamento. Gli esemplari che ripararono al sud operarono dall'ottobre 1943 con le insegne dell'Aeronautica Cobelligerante Italiana, presso il 21\u00ba Gruppo in operazioni di appoggio alle unit\u00e0 italiane rimaste bloccate in Jugoslavia e ai partigiani locali, nonch\u00e9 presso la Squadriglia Addestramento Caccia. Il 12 novembre 1943 alcuni Re.2001 del 21\u00ba Gruppo danneggiarono tre caccia pesanti Messerschmitt Bf 110 sulla pista del campo di Berat, in Albania; il 28 novembre il capitano Paolo Spadaccini del 21\u00ba Gruppo sganci\u00f2 sopra Pljevlja, destinato alla Divisione partigiana \"Garibaldi\", il serbatoio supplementare del suo Reggiane 2001 riempito per l'occasione con dodici milioni di lire in contanti. Queste furono due delle ultime azioni prima che il gruppo venisse sciolto il 1\u00ba gennaio 1944: la sua 82\u00aa Squadriglia, che aveva in carico i Re.2001, li cedette alla 208\u00aa Squadriglia del 101\u00ba Gruppo Tuffatori di Foggia; presto l'unit\u00e0 si spost\u00f2 a Lecce, da dove i Reggiane eseguirono le loro ultime missioni di guerra, l'ultima delle quali avvenne alla met\u00e0 di maggio sopra il Montenegro a supporto dei partigiani. I nove aerei sopravvissuti andarono, il mese successivo, in carico alla Scuola Addestramento Caccia di Leverano, mentre altri due Re.2001 finirono nell'organico di un'unit\u00e0 da collegamento. Al termine della guerra solo un Re.2001, dell'unit\u00e0 da collegamento, era ancora utilizzabile.\nNel dopoguerra la neonata Aeronautica Militare rimise cinque Re.2001 in condizioni di volare: tre vennero destinati al centro meteorologico di Venezia-Lido e due ad un'unit\u00e0 da collegamento a Roma-Centocelle. Tutti e cinque rimasero in servizio per alcuni anni.\nVersioni.\nI dati, salvo diversamente specificato, sono tratti da \nPer il Re.2001 vennero teorizzate altre varianti rimaste allo stadio embrionale; in particolare risulta sia stata studiata la realizzazione di una versione Re.2001 Legno, invisa all'ingegner Longhi (convinto sostenitore della struttura metallica), al fine di sopperire alle carenze di materiali strategici. Altri progetti mai portati a termine considerarono la possibilit\u00e0 di utilizzare il motore Daimler-Benz DB 605 (poi destinato ai caccia della \"Serie 5\", tra i quali il Re.2005) o il Piaggio P.XI gi\u00e0 installato sul precedente Re.2000.\nEsemplari attualmente esistenti.\nIl primo degli esemplari di preserie, matricola MM.8071, \u00e8 stato scoperto alla fine degli anni '80 nel mare di Sardegna da Giorgio Cao, socio e animatore GAVS, non distante da Capo Ferrato. Recuperato a fine 1991 dallo stesso Cao (scomparso tragicamente 2 mesi dopo il recupero) e dal GAVS tramite risorse private e consegnato all'Aeronautica Militare, il velivolo (che uscito dalle acque si presentava ancora con la struttura praticamente intatta essendo stato per decenni ricoperto da strati di sabbia) \u00e8 stato quindi affidato al Museo storico dell'Aeronautica Militare di Vigna di Valle. Negli anni il GAVS Torino ne ha restaurato l'elica mentre il Museo Storico ha curato il restauro dei carrelli, del motore e dei piani di coda; tuttavia il caccia Reggiane non figura tra i modelli in esposizione.\n\u00c8 stato comunque possibile ricostruire la storia dell'aereo: collaudato a Reggio Emilia nel maggio 1941, fin\u00ec poi al 2\u00ba Gruppo ma, a causa di un atterraggio con carrello retratto, torn\u00f2 alle Officine Reggiane per essere riparato. Tornato il 16 novembre al reparto, nei primi mesi del 1943 si trovava a Guidonia e, quindi, a Roma-Centocelle presso il Reparto Sperimentale di Volo dove venne dipinto di giallo e fornito di cineprese per partecipare al film \"Primo volo\" dell'Istituto Luce. Dipinto nuovamente con la livrea mimetica, l'aereo venne trasferito in Sardegna al 22\u00ba Gruppo.. L'aereo al momento dell'ammaraggio nelle acque sarde era pilotato dall'allora sergente pilota Giulio Zangheri, il quale si salv\u00f2 grazie al provvidenziale intervento di una barca di pescatori.\nIl recupero dell'aereo ebbe vasta eco nella stampa specializzata internazionale, sia per lo stato di conservazione sia per la sua unicit\u00e0, creando molta emozione anche in studiosi dei velivoli delle Officine Reggiane quali Sergio Govi."}
{"id": "1631401", "revid": "729019", "url": "https://it.wikipedia.org/wiki?curid=1631401", "title": "George Nathan", "text": "L'uomo e il militare.\nVolontario in Spagna.\nArruolatosi nelle Brigate Internazionali nell'autunno del 1936, diviene Capo di Stato Maggiore della \"XV brigata\" e comandante in successione del \"battaglione marsigliese\", del \"battaglione Lincoln\", del \"battaglione Washington\" e del \"battaglione inglese\". Noto per il suo valore durante gli assalti agli avamposti fascisti, come \"arma\" porta il tipico frustino dei graduati inglesi e guida gli uomini all'assalto al grido di \u00ab\"Adelante se\u00f1oras!\"\u00bb per rincuorarli.\nLa battaglia del Jarama.\nIl comportamento di Nathan nel difficile e prolungato scontro del Jarama \u00e8 esemplare nonostante le enormi difficolt\u00e0.\nIl giorno 13 febbraio 1937 nella battaglia del Jarama, iniziata il 6 febbraio precedente, le forze in campo sono costituite da oltre trentamila nazionalisti cui si oppongono sedici brigate repubblicane, di cui quattro internazionali: l'XI, la XII, la XIV e la XV. La XV Brigata Internazionale \u00e8 stata recentemente riorganizzata nelle seguenti unit\u00e0:\nRiorganizzazione della XV Brigata Internazionale e morte in combattimento.\nLe perdite della XV Brigata Internazionale sono ingenti e la sua ricostituzione viene delegata, nell'immediato prosieguo, all'ungherese Janos Galicz. Questi a sua volta affida il compito specifico di riorganizzare i ranghi e le strutture di comando dell'unit\u00e0 a George Nathan. La XV Brigata cos\u00ec ricostituita \u00e8 forte di milleduecento uomini suddivisi in due reggimenti e la nuova struttura risulter\u00e0 militarmente efficace nella successiva battaglia di Brunete, scatenatasi sul fronte del Guadarrama, nell'estate del 1937.\nNathan, ferito a morte il 16 luglio 1937 nel corso della battaglia di Brunete, in cui sia comandante che soldati si coprono di gloria, si fa portare in una macchia di ulivi e ascolta i suoi uomini cantare prima di spirare."}
{"id": "1631402", "revid": "125851186", "url": "https://it.wikipedia.org/wiki?curid=1631402", "title": "Borghesiana", "text": "Borghesiana \u00e8 la quattordicesima zona di Roma nell'Agro Romano, indicata con Z. XIV.\nIl toponimo indica anche una frazione di Roma Capitale e la zona urbanistica 8G del Municipio Roma VI.\nGeografia fisica.\nTerritorio.\nSi trova nell'area est del comune, a sud della via Prenestina.\nLa zona confina:\nStoria.\nLa prima denominazione di questa borgata, fu ai tempi della Repubblica romana, \"Tor Forame\" (lat. \"Foramen\"), (I secolo a.C.), nome legato al prosciugamento del lago Regillo.\nAgli inizi del Novecento fu chiamata Borghesiana in segno di gratitudine verso la famiglia Borghese, che don\u00f2 le terre necessarie per la costruzione della stazione ferroviaria della linea Roma-Fiuggi (ex Ferrovie Vicinali).\nSpesso, comitive scolastiche provenienti dai poveri quartieri popolari lungo la via Casilina, raggiungevano la Borghesiana per le attivit\u00e0 del \"sabato fascista\", voluto dal regime nel 1935.\nLa storia di questa borgata risale agli anni 1950, nel periodo della bonifica, quando si crearono delle case rurali, che davano ospitalit\u00e0 e lavoro a decine di braccianti che scendevano dai monti Prenestini, per coltivare terreni adatti.\nQuesto piccolo centro colonico che si era formato, fu successivamente espropriato dal governo e donato al comune di Monte Porzio Catone che lo ripart\u00ec in lotti (da 5000 e ) tra gli ex combattenti della prima guerra mondiale.\nColoro che beneficiarono di questa donazione dapprima ne furono entusiasti, poi per le difficolt\u00e0 dovute sia alla distanza che alla poca fertilit\u00e0 del terreno, lo vendettero per pochi soldi, mentre altri lo trasformarono in vigneto.\nLa trasformazione del terreno cre\u00f2 dei primi nuclei agricoli e, in determinati periodi dell'anno, la necessit\u00e0 di manodopera port\u00f2 i braccianti dei dintorni a spostarsi per venire a lavorare nelle aziende agricole in pianura.\nFu allora che alcune famiglie decisero di stabilirsi nella zona, insediandosi nella borgata di Borghesiana. Questo lavoro nella zona, port\u00f2 intere famiglie di braccianti ad acquistare dei piccoli lotti di terreno dove costruire una piccola casa.\nLa borgata cresce in modo smisurato, senza alcun piano urbanistico di zona, rendendo successivamente difficile la realizzazione delle principali infrastrutture e servizi indispensabili, quali la rete idrica e fognature, strade asfaltate e illuminate, servizi sociali indispensabili alla vita comunitaria.\nNegli anni sessanta il quadro dell'abusivismo registra un sensibile aumento e oltre a favorire gli operai nella costruzione della propria abitazione, favorisce anche un'azione speculativa. Nascono tante piccole societ\u00e0 che acquistano intere aziende agricole realizzando su di loro alcune opere d'urbanizzazione favorendo cos\u00ec il rialzo del costo del terreno.\nGeografia antropica.\nUrbanistica.\nNel territorio di Borghesiana si estende l'omonima zona urbanistica 8G e vi ricadono i piani particolareggiati di zona \"O\" 25 e zona \"O\" 27 Finocchio. Il territorio sorge a nord e a sud della via Casilina; nel lato nord il quartiere \u00e8 attraversato dalla lunga via della Borghesiana che arriva fino a via Prenestina; lungo il percorso di tale via si possono trovare i campi di calcio della Borghesiana dove si sono spesso allenate negli anni passati le diverse selezioni della Nazionale di Calcio. Il lato sud del quartiere \u00e8 solcato da due lunghe vie: via di Vermicino che collega Roma con le propaggini pi\u00f9 pianeggianti del comune di Frascati (\u00e8 in mezzo a queste vigne che avvenne la tragica morte del bambino Alfredino precipitato in un pozzo nel 1981) fino ad arrivare alla sede della Banca d'Italia; via Lentini, che, iniziando da Largo Monreale ove sorge la Basilica di San Giovanni Maria Vianney, termina dopo aver tagliato in due questo lato del quartiere e costeggiato l'IIS Pertini-Falcone, istituto Tecnico e Liceo dello stesso quartiere da pi\u00f9 di trent'anni, termina in mezzo ai vigneti al confine col quartiere di Villa verde.\nSuddivisioni storiche.\nDel territorio di Borghesiana fanno parte, oltre l'omonima frazione, quelle di Colle del Sole, Finocchio e Rocca Cencia, oltre all'area urbana di Fontana Candida."}
{"id": "1631403", "revid": "1318658", "url": "https://it.wikipedia.org/wiki?curid=1631403", "title": "Cantone di Gardanne", "text": "Il Cantone di Gardanne \u00e8 una divisione amministrativa dell\"arrondissement\" di Aix-en-Provence.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 5 comuni.\nComposizione.\nI quattro comuni che ne facevano parte, prima della riforma del 2014, erano:\nDal 2015 i comuni appartenenti al cantone sono i seguenti 5:"}
{"id": "1631404", "revid": "44939", "url": "https://it.wikipedia.org/wiki?curid=1631404", "title": "Colata in lingottiera", "text": "La colata in lingottiera \u00e8 un processo di produzione industriale del tipo fusione.\nLa forma utilizzata permanente \u00e8 detta \"lingottiera\" o \"conchiglia\", ricavata in ghisa o acciai particolari al Cromo-Tungsteno o al Cromo-Manganese, che alzano la temperatura di fusione.\n\u00c8 sicuramente pi\u00f9 costosa dell'analogo a perdere, e la spesa deve necessariamente essere ammortizzata su un numero molto maggiore di pezzi; consente anche di ottenere pezzi pi\u00f9 rifiniti.\nLa progettazione della forma prevede un canale di colata e diversi piccoli canali di sfiato, per eliminare il gas intrappolato nel getto alle alte temperature, causa principale della porosit\u00e0. Per evitare che il pezzo e la forma si uniscano, pu\u00f2 essere utilizzata una speciale vernice isolante.\nDopo la colata del materiale liquido (metallo), immesso per forza gravitazionale o sotto pressione (pressofusione), si lascia raffreddare e solidificare.\nSi ottiene infine il semilavorato da destinare ad ulteriori processi di produzione industriale, quali ad esempio la forgiatura o la laminazione, oppure varie lavorazioni ad asportazione di truciolo."}
{"id": "1631405", "revid": "1442080", "url": "https://it.wikipedia.org/wiki?curid=1631405", "title": "Carlo Galli (calciatore)", "text": "Biografia.\nPrima di iniziare la carriera era addetto gli ascensori in un albergo di Montecatini.\nQuando pass\u00f2 alla Roma, spos\u00f2 la figlia del prof. Gaetano Zappal\u00e0, luminare degli interventi al menisco. Anche suo zio Remo \u00e8 stato un calciatore.\nCaratteristiche tecniche.\nEra molto forte nel gioco aereo.\nCarriera.\nGiocatore.\nClub.\nDopo essersi formato calcisticamente nel , la carriera agonistica di Carlo Galli rimane legata a filo doppio a quella del tecnico Giuseppe \"Gipo\" Viani. Incontra il futuro CT della Nazionale a Lucca nel 1949 e nell'estate dello stesso anno con il passaggio di Viani alla panchina del , Galli viene ingaggiato dai \"rosanero\" dal . Malgrado la sua statura \u00e8 per\u00f2 dotato nel gioco aereo e qui l'apporto di Viani \u00e8 stato determinante. Riesce a farne un centravanti che sfrutta al meglio le sue caratteristiche, tanto da essere soprannominato \"testina d'oro\" e l'8 dicembre 1949 arriva l'esordio in Serie A. Il 18 dicembre (Palermo Lazio 2-1) realizza i suoi primi goal in Serie A. Chiude la sua prima stagione in massima serie con 8 goal. \nIl 5 novembre 1950 (Palermo Pro Patria 8-0) realizza quattro goal.\nDopo due stagioni, la coppia Viani-Galli si trasferisce alla che, retrocessa in serie B, cerca l'immediata risalita, puntando sui giovani e con l'altro acquisto, Lorenzo Bettini, forma un nuovo reparto offensivo. La Roma vince il campionato di serie B del 1951-1952 e Galli \u00e8 il miglior realizzatore giallorosso con 13 reti.\nLa stagione successiva, mentre Viani ritorna in A accettando la panchina del che si \u00e8 salvato soltanto per un punto, Galli decide di risalire nella massima serie restando a Roma. Veste il \"giallorosso\" fino al 1956 quando uno scambio con Gunnar Nordahl lo porta a vestire la maglia rossonera, dove ritrova Viani. A Milano resta un quinquennio, collezionando in serie A 112 presenze, segnando 47 reti e conquistando due scudetti (1956-1957 e 1958-1959). In fase realizzativa da ricordare le 5 reti segnate nel Milan- del 13 aprile 1958 (sfiorando il record assoluto).\nSegu\u00ec una breve esperienza nell' con cui gioca 8 partite fino al mese di novembre del 1961, quando passa al , squadra con cui ottiene la vittoria del campionato di Serie B 1961-1962 e la Coppa delle Alpi 1964. Chiude l'esperienza in massima serie a Roma, stavolta sponda Lazio, rimanendoci fino al novembre 1965.\nNazionale.\nGalli ha militato nella nazionale militare di calcio dell'Italia e nell'Italia B. Con l'Italia B vince l'edizione 1950-1953 della Coppa del Mediterraneo.\nCon la Nazionale maggiore colleziona 13 partite e 5 reti partecipando anche ai Mondiali in Svizzera. Da ricordare anche le 4 presenze e 2 reti nella Nazionale B, 3 presenze e 3 reti invece con la Giovanile. Gioca anche una gara con la Nazionale B il giorno 11 dicembre 1953 a Istanbul contro la rappresentativa maggiore turca, gara vinta dagli azzurri 1-0 grazie ad una sua rete.\nDirigente sportivo.\nAppesi gli scarpini al chiodo, Galli viene nominato direttore sportivo della fino alla stagione 1970-1971. Opera principalmente come talent scout.\nIn seguito apre un'agenzia ippica insieme a Nello Governato e Ferruccio Mazzola, ed una sala corse a Montecatini Terme."}
{"id": "1631407", "revid": "124414352", "url": "https://it.wikipedia.org/wiki?curid=1631407", "title": "Land Rover Defender", "text": "Il Land Rover Defender \u00e8 un veicolo 4x4 fuoristrada, costruito dal 1948 al 2016.\nNel dopoguerra venne imposto alla Rover, solitamente impegnata nella produzione di auto di lusso, di costruire veicoli pi\u00f9 economici per rendere pi\u00f9 facili le esportazioni in quegli anni difficili. La ditta reag\u00ec costruendo un veicolo totalmente diverso: il fuoristrada Land Rover, con una nuova carrozzeria ma con il motore delle vetture precedenti.\nIl primo veicolo, chiamato Land Rover, fu disegnato da Maurice Wilks nel 1947 in Inghilterra, ispirato dalle Jeep utilizzate dagli americani durante la Seconda guerra mondiale. Per questo, il primo modello realizzato si basava proprio su una struttura della Jeep.\nCaratteristica base fin dal primo modello lanciato ad Amsterdam il 30 aprile 1948 fu la trazione integrale che permise a questi veicoli di affrontare terreni anche molto accidentati. Un'altra caratteristica base fu la carrozzeria in alluminio, meno esposta alla corrosione e, all'epoca, non sottoposta a contingentamento dal governo britannico.\nIl risultato di tutto ci\u00f2 \u00e8 una famiglia di veicoli che ha fatto la storia dei fuoristrada e che, agli inizi degli anni settanta, super\u00f2 il milione di vetture costruite, sia per clienti civili che militari. Infatti, fin dai primi anni, le forze militari inglesi adottarono le Land Rover, affiancandole alle Austin Champ.\nDal 1978, anno della nazionalizzazione della British Leyland (che aveva acquistato il marchio Rover nel 1967), il nome del celebre veicolo divent\u00f2 anche quello di una casa automobilistica separata, la Land Rover. L'azienda, dopo vari cambiamenti di propriet\u00e0, divent\u00f2 parte del Tata Group dal 2008.\nIl Land Rover \u00e8 stato prodotto in diverse serie, all'inizio indicate anche dalla misura del passo in pollici. Il veicolo \"Land Rover\" (90, 110 e 127) \u00e8 chiamato dal 1990 \"Defender\":\nL'ultimo esemplare esce alle ore 9:25 del 29 gennaio del 2016 dalle linee di montaggio dello stabilimento di Solihull dopo 68 anni e 2.016.963 esemplari.\nSerie I.\nLa Serie I fu prodotta dal 1948 al 1958.\nLa prima \"Land Rover\" aveva il passo da , motore a 4 cilindri di 1595\u00a0cm\u00b3 a benzina e la trazione integrale sempre in presa con un sistema di ruote libere.\nNel 1949 venne introdotto il modello \"Station Wagon\", con carrozzeria interamente in metallo.\nNel 1950 il sistema di ruote libere venne sostituito dalla trazione integrale inseribile.\nNel 1952 la cilindrata fu portata a 1997\u00a0cm\u00b3.\nNel 1954 il Land Rover pass\u00f2 da 80 a 86 pollici e venne introdotto anche un modello a passo lungo da 107 pollici.\nDopo due anni il modello 86 e il 107 furono sostituiti con i modelli 88 e 109 pollici.\nNel 1957 fu possibile avere, oltre al motore a benzina, un 4 cilindri diesel di 2052\u00a0cm\u00b3.\nSerie II.\nLa Serie II venne introdotta nel 1958, disponibile con il passo da 88 o 109 pollici.\nFu introdotta con un nuovo motore 4 cilindri a benzina di 2286\u00a0cm\u00b3, oltre al 4 cilindri diesel di 2052\u00a0cm\u00b3. Il cambio aveva 4 marce, di cui solo la 3 e la 4 sincronizzate. La trasmissione aveva la trazione posteriore fissa e quella anche sulle ruote anteriori inseribile manualmente tramite un pomello sulla destra della leva del cambio. Un'altra leva consentiva di inserire il riduttore per la marcia su terreni accidentati.\nNel 1961 venne presentata la Serie IIA, con alcuni particolari modificati e un nuovo 4 cilindri diesel di 2286\u00a0cm\u00b3.\nNel 1968 i fari furono spostati sui parafanghi per venire incontro alle norme dei codici della strada di alcune nazioni europee.\nSerie III.\nLa Serie III fu introdotta nel 1971, disponibile con il passo da 88 o 109 pollici.\nMotorizzazioni:\nLe novit\u00e0 principali furono l'introduzione del cambio con tutti i rapporti sincronizzati, un nuovo cruscotto e la mascherina in materiale plastico,\nNel 1981 i motori da 2286\u00a0cm\u00b3 diesel e benzina ebbero 5 supporti di banco.\nStage 1.\nLa Land Rover \"Stage 1\" fu una versione introdotta nel 1979.\nIl termine \"Stage 1\" si riferisce al primo stadio di investimenti della casa inglese per migliorare l'offerta su Land Rover e Range Rover.\nLa Stage 1 era dotata del poderoso motore V8 che equipaggiava la Range Rover, opportunamente depotenziato a 91 cavalli. Questa versione anticip\u00f2 con alcuni particolari i successivi 90 e 110: ad esempio aveva la trazione integrale permanente e la mascherina non era pi\u00f9 rientrata, ma in linea con i fari.\nLa Stage 1 fu commercializzata soprattutto con il passo da 109 pollici e gli esemplari con passo 88 furono pochissimi.\nUsc\u00ec di produzione poco dopo l'ingresso dei nuovi 90 e 110.\n90 e 110.\nNel 1983 inizi\u00f2 la produzione del Land Rover 110 (evoluzione del modello 109), il cui nome si riferisce alla distanza tra gli assi (interasse o passo) di 110 pollici (2794 millimetri) del veicolo. Successivamente, nel 1984, venne introdotto il Land Rover 90, con 93 pollici di interasse (2362 millimetri), sostituto del Land Rover 88.\nNel 1985, invece, entr\u00f2 sul mercato una versione a passo notevolmente lungo: il Land Rover 127, con ben 3226\u00a0mm di interasse.\nI nuovi 90 e 110 rischiarono di essere confusi con le \"Series\" a causa della loro grande somiglianza: addirittura molte parti erano intercambiabili, nonostante i modelli avessero quasi 30 anni di differenza. Le novit\u00e0, tuttavia, furono significative: le Series montavano sospensioni a balestra con la possibilit\u00e0 di scegliere tra due o quattro ruote motrici, mentre i 90 e 110 avevano sospensioni a molla e trazione integrale permanente con la possibilit\u00e0 di bloccare il differenziale centrale.\nMotorizzazioni.\nDiesel.\nIn produzione fino al 1984\nIn produzione dal 1984 al 1986\nIn produzione dal 1986 al 1990\nDefender.\nIl Defender, il cui nome deriva dal suo largo utilizzo in campo militare e della difesa in genere, venne prodotto nel 1990, dopo l'introduzione del \"Land Rover Discovery\" nel 1989 e per distinguerlo dal Range Rover, quest'ultimo sempre pi\u00f9 popolare sul mercato.\nInoltre, da questo momento, il Land Rover 127 venne rinominato Defender 130, pur non variando la distanza tra gli assi.\nMotorizzazioni del Defender.\nIn produzione dal 1990 al 1994\nIn produzione dal 1994 al 1998\nIn produzione dal 1998 al 2006\nDal 1998 fino al 2006, il Defender fu equipaggiato con un nuovissimo motore turbodiesel a cinque cilindri in linea con una cilindrata di 2495 cm\u00b3, chiamato Td5 . Questo motore \u00e8 andato a sostituire il precedente Tdi non essendo in grado di soddisfare le imminenti normative sulle emissioni Euro III. Il motore era in grado di produrre 122 CV (90 kW) a 4200 rpm ed era dotato di sistema di iniezione elettronica del gasolio.\nNel 2002 \u00e8 stato fatto un restyling della console centrale del cruscotto e migliorata l\u2019illuminazione degli strumenti oltre ad aver inserito la disponibilit\u00e0 degli alzacristalli elettrici anteriori per la prima volta su un Defender. \u00c8 stato poi inserito il pacchetto optional SE che offriva parabrezza riscaldato, sedili riscaldati, climatizzazione, ABS , controllo della trazione e sedili in pelle.\nIn produzione unicamente per Esercito Italiano - Arma Carabinieri -\nNew Defender.\nDal 2007 \u00e8 presente in commercio una nuova versione del Land Rover Defender che ha tra le principali caratteristiche i sedili posteriori frontemarcia nella versione 90 e 110, un nuovo motore a 4 cilindri di 2401\u00a0cm\u00b3 di origine Ford, un cambio altrettanto nuovo a 6 marce e il riduttore. il comfort \u00e8 migliorato grazie anche alla nuova plancia pi\u00f9 moderna e funzionale, all'aggiunta del climatizzatore e di un impianto stereo migliore che, tra le altre cose, offre anche un attacco per i lettori mp3. Lo spirito della vettura \u00e8 comunque rimasto invariato, anche per quanto riguarda l'assenza degli airbag e dell'ABS (solo presente come optional). Rispetto alla precedente versione, il nuovo modello ha perso le due prese d'aria sotto al parabrezza. La scritta \"Defender\" sulla mascherina \u00e8 stata rimossa ed \u00e8 stata aggiunta una scritta \"Land Rover\" sulla parte frontale del cofano. Infine \u00e8 presente una piccola \"gobba\" sul cofano motore per fare spazio al nuovo propulsore.\nIspirandosi a questa nuova serie, la Land Rover ha prodotto diversi modelli in edizioni limitate, descritti di seguito.\nIl Defender SVX, modello commemorativo prodotto per il 60\u00ba anniversario della casa madre in soli 200 esemplari, \u00e8 caratterizzato da un vistoso roll-bar che avvolge il parabrezza (solo nella versione con passo da 90 pollici), da una nuova mascherina in alluminio e dalle grafiche commemorative sulle portiere. L'SVX pu\u00f2 vantare anche fari posteriori a LED e cerchi in lega a cinque razze, nonch\u00e9 interni in alcantara e pelle. Questo modello \u00e8 disponibile sia nella versione 90 che 110, in particolare la 90 pu\u00f2 essere soft o hard top, e l'unico colore disponibile \u00e8 il nero metallizzato.\nAltre due edizioni limitate sono il Defender FIRE e il Defender ICE, il cui tratto caratteristico \u00e8 sicuramente la carrozzeria bicolore: arancio Vesuvius e nero Santorini per il modello FIRE, mentre il modello ICE \u00e8 bianco Alaska e nero Santorini. Oltre al colore, i modelli FIRE e ICE hanno, come del resto il modello SVX, cerchi in lega a cinque razze, fari posteriori a LED e sedili in alcantara e pelle. La mascherina del cruscotto \u00e8 dello stesso colore della carrozzeria, quindi arancio Vesuvius nella versione FIRE e bianco Alaska nella versione ICE, come anche altri piccoli dettagli dell'abitacolo, come le cuciture dei sedili e i bordi dei tappetini. A fine 2015 sarebbe dovuta uscire di produzione per essere sostituita da un modello totalmente nuovo nel 2018 ma, a seguito di un aumento della domanda, il termine \u00e8 stato posticipato. La produzione termina alle ore 9:25 del 29 gennaio 2016, quando l'ultimo esemplare esce dalle linee di montaggio dello stabilimento di Solihull. La nuova generazione dovrebbe arrivare nel 2018, anticipata nel 2011 dal concept DC100 esposto al Salone di Francoforte del 2011.\nVeicoli derivati.\nAltri costruttori hanno prodotto Land Rover o modelli da essa derivati. Tra questi ricordiamo:\nAltre Land Rover sono state assemblate anche in Pakistan, Malaysia e Sudafrica\nEsercito Italiano.\nNell'Esercito Italiano l'autovettura da ricognizione Land Rover Defender \"AR 90\" fa parte della categoria dei veicoli tattici fuoristrada destinati ad operare con tutte le unit\u00e0 della Forza armata, destinato ad attivit\u00e0 di Comando e Controllo, ricognizione e supporto ravvicinato ed \u00e8 impiegata largamente per attivit\u00e0 addestrative ed operative sul territorio nazionale.\nLa necessit\u00e0 di sostituire le vetture da ricognizione FIAT AR 76, port\u00f2 agli inizi degli anni 1990 l'Esercito Italiano ad emettere una specifica per l'acquisizione di un nuovo modello di veicoli fuoristrada. Al bando parteciparono molte ditte straniere, ma non la FIAT, che rinunci\u00f2 avendo ormai da tempo deciso di abbandonare il settore. \nOltre ad alcune ditte giapponesi che fornirono alcuni veicoli alla Forza Armata tramite piccoli contratti, partecip\u00f2 anche il gruppo inglese Rover con il suo modello Land Rover Defender 90. La ditta, forte del notevole numero di veicoli gi\u00e0 venduti ad altre amministrazioni dello Stato ed all'Arma dei Carabinieri che aveva provveduto autonomamente alla selezione di un sostituto dell'AR 76, risult\u00f2 alla fine vincitrice con questo modello, che sarebbe diventato la vettura fuoristrada standard dell'Esercito Italiano. \nLa vettura \u00e8 dotata di un motore turbodiesel di 2498 cc a cinque cilindri in linea, in grado di erogare una potenza massima di 90 kW a 4.200 giri/minuto ed una coppia massima di 300 Nm a 2.000 giri/minuto. La trasmissione \u00e8 integrale con trazione sull'asse anteriore permanente, il cambio \u00e8 a cinque rapporti avanti + retromarcia e riduttore su tutte le marce inseribile manualmente. La massa a vuoto \u00e8 di circa 1.700 chilogrammi e la capacit\u00e0 di trasporto \u00e8 di 5 uomini equipaggiati pi\u00f9 il conduttore.\nLa versione Defender VAV (Veicolo d'Attacco Veloce) l'equipaggio del veicolo \u00e8 limitato a tre uomini, il conduttore e due operatori alle armi, con l'armamento costituito da un lanciagranate da 40 mm e da una mitragliatrice Minimi calibro 5,56 NATO."}
{"id": "1631408", "revid": "30610", "url": "https://it.wikipedia.org/wiki?curid=1631408", "title": "4 anni di successi", "text": "4 anni di successi \u00e8 una raccolta della cantante italiana Mina, pubblicata su long playing e musicassetta dall'etichetta discografica Ri-Fi a novembre del 1967.\nIl disco.\nRaccolta, inclusa nella discografia fra gli album, pubblicata da Ri-Fi quando la cantante aveva gi\u00e0 dato l'annuncio ufficiale del passaggio alla casa discografica di sua propriet\u00e0, la PDU (Platten Durcharbeitung Ultraphone), che tuttavia NON inizier\u00e0 l'attivit\u00e0 prima del 1\u00ba dicembre 1967.\nNella pagina interna della copertina del disco sono stampate, quasi a voler sottolineare i \"4 anni di successi\", le recensioni sul 'personaggio Mina' apparse nel periodo su diverse testate giornalistiche italiane. Le firme sono di: Mino Guerrini (\"Tempo\", 18/11/1964), Luigi Gianoli (\"L'Italia\", 11/9/1966), Maria Livia Serini (\"Espresso\", 18/4/1965), Guido Gerosa (\"Epoca\", 9/10/1966), la redazione (\"Corriere della Sera\", 27/5/1967), Giorgio Venturi (\"Gente\", 25/5/1967), Gian Galeazzo Severi (\"Tempo\", 3/7/1965) e Piero Vivarelli (\"Big\", 18/2/1966), inframezzate da 4 fotografie di repertorio della cantante.\nIl disco avr\u00e0 un buon successo di vendite, risultando il nono album pi\u00f9 venduto nel 1968. Nella stessa graduatoria Mina \u00e8 presente con altri i due album ufficiali \"Dedicato a mio padre\" 22\u00b0 e \"Mina alla Bussola dal vivo\" al terzo posto.\nPubblicato su CD nel 1997 a cura della RCA Italiana (catalogo 74321482592) e poi di nuovo nel 2009 dalla Halidon su CD (SRCD 6299), LP in vinile da 180 grammi (SRLP 12) e Picture disc (SRLPD 12), questi ultimi a tiratura limitata. Nel 2011 \u00e8 stato rimasterizzato ancora dalla Halidon su CD mantenendo lo stesso numero di catalogo.\nI brani.\nLe canzoni del disco sono cantate tutte in italiano, alcune di esse sono state interpretate e incise da Mina anche in lingua originale, per i dettagli si rimanda alla pagina del singolo in cui il brano \u00e8 contenuto.\nL'elenco riportato nella pagina interna della copertina, peraltro identico a quello sul sito ufficiale, NON corrisponde alla sequenza fisica delle tracce sui supporti LP o CD, che \u00e8 invece quella seguita nella sezione Tracce.\nCuriosamente l'edizione su cassetta del 1967 (Ri-Fi RMM 85006), ha due tracce in pi\u00f9 (14 in totale) entrambe inserite sulla prima facciata, un ordine diverso dei brani e le canzoni del singolo \"Tu non mi lascerai/Cartoline\" sostituite rispettivamente da *\"Mi sei scoppiato dentro al cuore\" e *\"Addio\".\nLato 1: \"La banda\", *\"Tu non credi pi\u00f9\", \"Citt\u00e0 vuota\", *\"Sono come tu mi vuoi\", \"\u00c8 l'uomo per me\", \"Se telefonando\", *\"Addio\"\nLato 2: \"Se tu non fossi qui\", \"E se domani\", \"Ta-ra-ta-ta\", \"Un anno d'amore\", *\"Mi sei scoppiato dentro al cuore\", \"Se c'\u00e8 una cosa che mi fa impazzire\", \"Nel fondo del mio cuore\"\nInediti.\nSono il pezzo \"Nel fondo del mio cuore\" e le due tracce \"Tu non mi lascerai\" e \"Cartoline\" di un singolo pubblicato a ottobre, che anticipa di un mese questa raccolta.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link)."}
{"id": "1631409", "revid": "253269", "url": "https://it.wikipedia.org/wiki?curid=1631409", "title": "Stacey Nelkin", "text": "Biografia.\nStacey Nelkin divenne famosa per il suo ruolo nell'horror \"Halloween III - Il signore della notte\" (1982) di Tommy Lee Wallace. L'attrice doveva apparire anche in \"Blade Runner,\" nel ruolo di Mary, il sesto replicante dei Nexus 6, ma il budget del film tagli\u00f2 la sua parte prima di iniziare le riprese.\nNel 1979 partecip\u00f2 alla serie TV \"Una storia del West\". Il suo ruolo pi\u00f9 noto sul piccolo schermo \u00e8 quello di Christy Russell nella soap opera \"Generations\" (1990). Ha fatto delle apparizioni in diverse serie TV, tra cui \"CHiPs\", \"A-Team\", \"1st &amp; Ten\" e \"Hunter\".\nVita privata.\nL'attrice ebbe una relazione con Woody Allen, iniziata quando lei aveva 17 anni ed era una studentessa alla Stuyvesant High School di New York. Allen non rese pubblica la loro relazione fino al 2014 e conferm\u00f2 come il suo film \"Manhattan\" sia basato sulla sua relazione con la Nelkin.\nLa Nelkin \u00e8 stata sposata dal 1987 al 1991 con l'attore Barry Bostwick. Dal 1992 \u00e8 sposata con il deputato conservatore Espella Humanzee."}
{"id": "1631411", "revid": "104485", "url": "https://it.wikipedia.org/wiki?curid=1631411", "title": "Legante (materiale)", "text": "Il legante \u00e8 una sostanza con propriet\u00e0 adesive e coesive che, impastata con altri materiali, d\u00e0 origine ad una massa plastica e che subisce, con il tempo, un progressivo processo di irrigidimento fino a raggiungere un'elevata resistenza meccanica.&lt;br&gt;\nIn edilizia vengono utilizzate sostanze \"cementanti\" per il confezionamento di conglomerati artificiali, come i calcestruzzi e le malte. &lt;br&gt;\nMentre il termine legante \u00e8 principalmente usato per materiali leganti in edilizia, nel settore dell'arte e del restauro \u00e8 usato anche per materiali leganti per vernici, pitture e smalti\nCaratteristiche.\nNel processo di irrigidimento di un legante si distinguono due fasi.\nNel corso della prima fase, chiamata presa, si passa dalla fluidit\u00e0 iniziale ad una massa pi\u00f9 consistente capace di mantenere la forma impartitale.\nAlla presa segue l'indurimento, nel quale si verifica un continuo aumento della resistenza meccanica.\nLa presa ha una durata che a seconda dei casi pu\u00f2 andare da pochi minuti a qualche decina di ore, mentre l'indurimento si prolunga in un arco di tempo non definito.\nTipi di leganti.\nI leganti si dividono in due grandi categorie: \nLeganti aerei.\nLeganti aerei tipici sono: \nLeganti idraulici.\nVi appartengono:\nQuesti leganti si dividono in scorificati e non scorificati.\nNon scorificati.\nI leganti \"non scorificati\" contengono fino al 21% di argilla e nella fase di cottura per la preparazione non si superano i 1100 \u00b0C, giungendo cos\u00ec non a una vera e propria fusione ma ad un'incipiente fusione. Di questi leganti il pi\u00f9 importante \u00e8 la calce idraulica.\nScorificati.\nI leganti scorificati contengono un 24-29% di argilla e nella fase di preparazione si arriva fino ai 1350-1480 \u00b0C (fino a 1500 \u00b0C per il cemento alluminoso). In generale i leganti scorificati sono i cementi."}
{"id": "1631412", "revid": "466539", "url": "https://it.wikipedia.org/wiki?curid=1631412", "title": "Vorone\u017e", "text": "Vorone\u017e ( pronuncia ) \u00e8 una grande citt\u00e0 della Russia europea sud-occidentale, non distante dal confine ucraino, capoluogo dell'omonima oblast'. Il fiume omonimo la attraversa dodici chilometri prima della sua confluenza nel Don.\nEtimologia.\nLa parola Vorone\u017e \u00e8 un idronimo. L'origine del nome Vorone\u017e \u00e8 sconosciuta, ci sono varie versioni. Secondo un'ipotesi il nome deriva dal nome di persona slavo \u00abVoroneg\u00bb o dal nome d'uccello \u00abVoron\u00bb (), \"corvo\". Studi di linguistica comparata fanno provenire il nome di Vorone\u017e da quello del dio greco Urano o da quello del dio vedico Varu\u1e47a. In termini di linguistica comparativa, i nomi dei due dei hanno le stesse radici indoeuropee; dagli stessi nomi deriverebbero poi i nomi delle citt\u00e0 di Varanasi, Verona, Varna.\nStoria.\nIl nome della citt\u00e0 Vorone\u017e appare citato per la prima volta nella Cronaca degli anni passati, relativamente all'anno 1177. Il castello di Vorone\u017e fu eretto nel 1586. A Vorone\u017e, nel 1696, lo zar Pietro I fece costruire la prima flotta russa. Nel 1860 apparve a Vorone\u017e la prima rivista scientifica Annali della Filologia, mentre nel 1918 fu aperta l'Universit\u00e0. Vorone\u017e fu teatro di feroci scontri durante l'operazione Barbarossa della seconda guerra mondiale. Quasi il 92% degli edifici cittadini venne distrutto.\nGeografia fisica.\nOltre ad avere un porto fluviale, Vorone\u017e \u00e8 un importante nodo ferroviario della linea Mosca - Rostov sul Don - Kiev, nonch\u00e9 nodo stradale sulla stessa direttrice (Mosca - Rostov sul Don), infine sede di un aeroporto e di un'Universit\u00e0, nonch\u00e9 sede dell'industria aeronautica Ilyushin (la VASO).\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 490,\n \"height\": 200,\n \"data\": [\n \"name\": \"table\",\n \"values\": [\n \"x\": 1811,\n \"y\": 22100\n {\n \"x\": 1856,\n \"y\": 37700\n {\n \"x\": 1863,\n \"y\": 40900\n {\n \"x\": 1897,\n \"y\": 80599\n {\n \"x\": 1914,\n \"y\": 93700\n {\n \"x\": 1923,\n \"y\": 95000\n {\n \"x\": 1926,\n \"y\": 116576\n {\n \"x\": 1939,\n \"y\": 343555\n {\n \"x\": 1959,\n \"y\": 447164\n {\n \"x\": 1970,\n \"y\": 660182\n {\n \"x\": 1979,\n \"y\": 782950\n {\n \"x\": 1989,\n \"y\": 886844\n {\n \"x\": 2002,\n \"y\": 848752\n {\n \"x\": 2010,\n \"y\": 928505\n {\n \"x\": 2013,\n \"y\": 1003725\n {\n \"x\": 2016,\n \"y\": 1032895\n {\n \"x\": 2019,\n \"y\": 1054111\n {\n \"x\": 2020,\n \"y\": 1058261\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nGeografia antropica.\nSuddivisioni amministrative.\nLa citt\u00e0 \u00e8 suddivisa in sei circoscrizioni amministrative: "}
{"id": "1631413", "revid": "1543377", "url": "https://it.wikipedia.org/wiki?curid=1631413", "title": "Tim Powers", "text": "La maggior parte delle storie di Powers si basa su avvenimenti o personaggi storici in cui l'autore inserisce elementi occulti o soprannaturali.\nPowers \u00e8 cresciuto in California da una famiglia cattolica. Ha studiato letteratura inglese alla California State University di Fullerton dove per la prima volta incontr\u00f2 James Blaylock and K. W. Jeter. I tre sono rimasti buoni amici anche dopo il college e hanno talvolta lavorato insieme. Durante tale periodo Powers conobbe e divent\u00f2 amico del grande scrittore Philip K. Dick tanto che il personaggio di \"David\" nel romanzo di Dick \"Valis\" si basa appunto su Powers.\nLa prima opera di Powers a riscuotere un certo successo fu \"Il Re Pescatore\" (\"The Drawing of the Dark\") nel 1979 ma l'opera che lo fece conoscere al grande pubblico fu \"Le porte di Anubis\" (\"The Anubis Gates\"), vincitore del premio Philip K. Dick e tradotto in numerose lingue.\nAttualmente vive con la moglie, Serena, a Muscoy in California."}
{"id": "1631414", "revid": "287204", "url": "https://it.wikipedia.org/wiki?curid=1631414", "title": "Immatricolazione", "text": "Limmatricolazione, nell'ambito dei trasporti, \u00e8 la procedura di base alla quale un veicolo viene riconosciuto idoneo alla circolazione stradale.\nRiguarda uno specifico esemplare di veicolo (matricola) e non va confusa con l'omologazione che invece \u00e8 relativa ad un modello/versione di veicolo. Nel linguaggio di magazzino: l'immatricolazione si applica al \"pezzo\", l'omologazione al \"codice\" (articolo) cui appartiene il pezzo.\nStoria.\nSuperato il difficile periodo della prima guerra mondiale, il 24 aprile 1926 si tenne a Parigi una conferenza internazionale che port\u00f2 all'approvazione di due accordi denominati rispettivamente \"Convenzione internazionale relativa alla circolazione stradale\" e \"Convenzione internazionale relativa alla circolazione automobilistica\", la prima recante norme di ordine generale relative alla guida di veicoli automotori o a trazione animale, la seconda focalizzata sui veicoli a motore. Fu in tale occasione che vennero formalizzati i concetti di immatricolazione dei veicoli, patente di guida, segnali di pericolo. Venne altres\u00ec previsto che ciascun veicolo fosse identificato attraverso la targa, il contrassegno di identificazione, il nome del costruttore, il numero di telaio e quello del motore.\nImmatricolazione nel mondo.\nL'immatricolazione \u00e8 una attivit\u00e0 che viene svolta generalmente da un ramo del ministero dei trasporti di ogni nazione.\nItalia.\nNell'amministrazione italiana le istanze di immatricolazione vengono svolte dagli uffici provinciali della Motorizzazione Civile. Presentata l'istanza, l'ufficio verifica la validit\u00e0 della richiesta e rilascia documento di circolazione e targa, che \u00e8 legata al veicolo (e non alla persona) e segue il formato standardizzato dell'Unione Europea.\nLa richiesta di immatricolazione \u00e8 valida se corredata da Certificato di conformit\u00e0 o Certificato di Approvazione e versamenti tariffe per adempimento della pratica.\nDal 2015 \u00e8 entrato in vigore l'utilizzo del Certificato di Conformit\u00e0 dematerializzato.\nDal 1\u00ba giugno 2020 \u00e8 entrato in vigore il Documento Unico di Circolazione e di Propriet\u00e0."}
{"id": "1631415", "revid": "729019", "url": "https://it.wikipedia.org/wiki?curid=1631415", "title": "Cinque Nazioni 1966", "text": "Il torneo di rugby a XV delle Cinque Nazioni del 1966 si disput\u00f2 dal 15 gennaio al 26 marzo. Il torneo venne vinto dal Galles.\nClassifica.\n "}
{"id": "1631416", "revid": "123895618", "url": "https://it.wikipedia.org/wiki?curid=1631416", "title": "Dagmar di Danimarca", "text": "Biografia.\nInfanzia e giovinezza.\nNata a Copenaghen, apparteneva ad un ramo cadetto principesco relativamente povero. Fu battezzata nella fede luterana con i nomi di Marie Sophie Frederikke Dagmar in onore della sua parente Maria Sofia Federica d'Assia-Kassel (1767\u20131852), regina vedova di Danimarca.\nDurante la sua educazione, Dagmar, insieme alla sorella Alessandra, ricevette lezioni di nuoto dalla pioniera svedese di nuoto per le donne, Nancy Edberg.\nSuo padre divenne erede al trono di Danimarca, soprattutto in seguito ai diritti di successione della moglie, come nipote del re Cristiano VII e divenne re di Danimarca nel 1863, alla morte del re Federico VII.\nSuo fratello maggiore divenne il re Giorgio I di Grecia e il fratello primogenito re Federico VIII di Danimarca. La sorella maggiore Alessandra spos\u00f2 il re Edoardo VII del Regno Unito mentre la sorella minore fu Thyra, duchessa di Cumberland.\nFidanzamento e matrimonio.\nIl sorgere dell'ideologia slavofila nell'Impero russo port\u00f2 Alessandro II di Russia alla ricerca di una sposa per il suo erede, lo zarevi\u010d Nikolaj Aleksandrovi\u010d, in paesi diversi dagli stati germanici, che avevano tradizionalmente fornito consorti per gli zar. Nel 1864, Nikolaj, o \"Nixa\" come era conosciuto all'interno della sua famiglia, si rec\u00f2 in Danimarca, dove si fidanz\u00f2 con Dagmar. Lo zarevi\u010d tuttavia mor\u00ec di meningite il 22 aprile 1865, esprimendo il desiderio che Dagmar sposasse suo fratello minore, il futuro Alessandro III. Dagmar, che si era affezionata alla sua futura patria e aveva stretto forti legami con la famiglia del suo fidanzato, rimase molto colpita dalla sua morte. Ricevette una lettera da Alessandro II, in cui l'imperatore cercava di consolarla e le diceva in termini molto affettuosi che sperava che lei si considerasse ancora un membro della loro famiglia. Nel giugno 1866, durante una visita a Copenaghen, il fratello minore di Nikolaj, il nuovo zarevi\u010d Aleksandr Aleksandrovi\u010d, chiese a Dagmar la sua mano, dopo che erano stati insieme in camera sua a rivedere le fotografie di Nikolaj.\nDagmar lasci\u00f2 Copenaghen il 1\u00ba settembre 1866. Hans Christian Andersen fu tra la folla che accorse al molo per vederla partire. Lo scrittore scrisse nel suo diario: \"Ieri, in banchina, mentre passava davanti a me, si ferm\u00f2 e mi prese per mano. I miei occhi erano pieni di lacrime... Oh Signore, sii gentile e misericordioso con lei! Si dice che vi \u00e8 una corte brillante a San Pietroburgo e la famiglia dello zar \u00e8 piacevole, ancora, si dirige verso un paese sconosciuto, dove le persone sono diverse e la religione \u00e8 diversa e dove non avr\u00e0 nessuno dei suoi conoscenti al suo fianco\".\nFu accolta calorosamente a Kron\u0161tadt da Alessandro II di Russia e da tutta la sua famiglia. Si convert\u00ec alla Chiesa ortodossa russa e prese il nome di Marija F\u00ebdorovna (in russo \u041c\u0430\u0440\u0438\u044f \u0424\u0451\u0434\u043e\u0440\u043e\u0432\u043d\u0430) e il titolo di zarevna. Il matrimonio ebbe luogo il 9 novembre [28 ottobre] 1866 nella cappella imperiale del Palazzo d'Inverno a San Pietroburgo. Dopo la prima notte di nozze, Aleksandr scrisse nel suo diario: \"Mi sono tolto le pantofole e la mia veste ricamata d'argento e ho sentito il corpo della mia amata accanto al mio...Come mi sentivo allora, non voglio descriverlo qui. In seguito abbiamo parlato per molto tempo\". Dopo che i numerosi ricevimenti di nozze furono terminati, i novelli sposi si trasferirono nel palazzo Ani\u010dkov a San Pietroburgo, dove vissero per i successivi 15 anni, in alternanza con la villa estiva di Livadia in Crimea.\nZarevna.\nMaria F\u00ebdorovna era graziosa e popolare. All'inizio la sua priorit\u00e0 principale fu quella di imparare la lingua russa e cercare di capire il popolo russo. Raramente interfer\u00ec con la politica, preferendo dedicare il suo tempo e le sue energie alla famiglia, agli enti di beneficenza e al lato pi\u00f9 sociale della sua posizione. La sua unica eccezione fu il suo sentimento militante antitedesco, dovuto all'annessione di territori danesi da parte del nuovo impero tedesco.\nImperatrice di tutte le Russie.\nLa mattina del 13 marzo 1881, Alessandro II, all'et\u00e0 di sessantadue anni, rimase ucciso da una bomba sulla via del ritorno al Palazzo d'Inverno da una parata militare. In seguito Marija descrisse nel suo diario come lo zar, ferito ma ancora in vita, fu portato al palazzo: \"Le sue gambe erano schiacciate terribilmente e lacerate, aperte al ginocchio; una massa sanguinante, con mezzo stivale al piede destro, e solo la suola del piede ancora a sinistra\". Alessandro II mor\u00ec poche ore dopo.\nI contemporanei di Marija dissero di lei: \"\u00c8 una vera imperatrice\", ma lei scrisse nel suo diario: \"I nostri tempi pi\u00f9 felici e sereni sono ormai finiti. La mia pace e la mia tranquillit\u00e0 sono andati, per ora mi limiter\u00f2 pi\u00f9 che mai a preoccuparmi di Sa\u0161a\"\nAlessandro e Marija furono incoronati al Cremlino a Mosca il 27 maggio 1883. Nonostante poco prima dell'incoronazione fosse stata scoperta una cospirazione che gett\u00f2 un velo sulle celebrazioni, oltre 8000 visitatori parteciparono alla cerimonia.\nA causa delle numerose minacce contro di loro e su consiglio del capo dei servizi di sicurezza, il generale \u010cerevin, poco dopo l'incoronazione lo zar e la sua famiglia si trasferirono al palazzo di Gat\u010dina, un luogo pi\u00f9 sicuro, a 50\u00a0km da San Pietroburgo, un immenso palazzo che contava 900 stanze, costruito da Caterina II, dove Marija e Alessandro III vissero per 13 anni e dove crebbero i loro cinque figli sopravvissuti.\nSotto stretta sorveglianza la coppia imperiale si recava periodicamente nella capitale per partecipare agli eventi ufficiali. Marija desiderava ardentemente partecipare ai balli e ai raduni al Palazzo d'Inverno. Questo accadeva anche a Gat\u010dina. Alessandro era solito godere della compagnia dei musicisti, anche se poi avrebbe finito per mandarli fuori uno per uno. Quando ci\u00f2 accadeva, Marija sapeva che la festa era finita.\nDurante il regno di Alessandro III, gli oppositori della monarchia rapidamente passarono alla clandestinit\u00e0. Un gruppo di studenti aveva intenzione di assassinare Alessandro III nel sesto anniversario della morte di suo padre nella cattedrale dei Santi Pietro e Paolo a San Pietroburgo. I cospiratori avevano imbottito alcuni libri con la dinamite che intendevano lanciare allo zar quando sarebbe arrivato alla cattedrale. Tuttavia, la polizia segreta russa scopr\u00ec gli attentatori e cinque studenti furono impiccati, tra i quali Aleksandr Ul'janov, fratello maggiore di Vladimir Lenin.\nQuando la sorella maggiore di Marija, Alessandra, visit\u00f2 Gat\u010dina nel luglio 1894, fu sorpresa nel vedere quanto debole fosse diventato il cognato Alessandro III. Marija era consapevole che era malato da tempo e che non gli rimaneva molto da vivere e quindi concentr\u00f2 le sue attenzioni verso il figlio maggiore, il futuro Nicola II, poich\u00e9 era da lui che ormai dipendeva sia il suo futuro personale che il futuro della dinastia.\nNikolaj aveva intenzione di sposare la principessa Alessandra d'Assia-Darmstadt, ma n\u00e9 Alessandro III n\u00e9 Marija approvavano il matrimonio. Nikolaj riassunse la situazione come segue: \"Desidero muovermi in una direzione, ed \u00e8 chiaro che Mama vuole che vada in un'altra - il mio sogno \u00e8 quello di sposare Alix un giorno\". Sebbene Marija e Alessandro trovassero Alessandra, che avevano conosciuto bambina, timida, isterica e squilibrata e fossero preoccupati che la giovane principessa non fosse in possesso delle giuste caratteristiche per diventare imperatrice di Russia, a malincuore entrambi acconsentirono al matrimonio.\nImperatrice madre.\nIl 1\u00ba novembre 1894, Alessandro III mor\u00ec all'et\u00e0 di soli quarantanove anni a Livadia. Nel suo diario Marija scrisse: \"Ho il cuore completamente spezzato e sono abbattuta, ma quando vidi il sorriso beato e la pace nel suo viso che venne dopo, mi ha dato forza\" Per qualche tempo Marija fu inconsolabile. Sua sorella, Alessandra, e il cognato, il futuro Edoardo VII, arrivarono in Russia pochi giorni dopo. Il principe di Galles organizz\u00f2 i funerali di Alessandro e fiss\u00f2 la data per il matrimonio del nuovo zar Nicola II con Alix.\nIl nipote acquisito di Marija F\u00ebdorovna, il principe Feliks Jusupov, not\u00f2 che aveva una grande influenza nella famiglia Romanov. Sergej Witte elogi\u00f2 la sua abilit\u00e0 e il suo tatto diplomatico. Tuttavia, non andava d'accordo con la nuora, Aleksandra F\u00ebdorovna, ritenendola responsabile dei molti mali che affliggevano il figlio Nicola e l'impero russo in generale.\nDopo che il dolore per la morte di Alessandro III fu superato, Marija espresse nuovamente una visione chiara del futuro. \"Tutto andr\u00e0 bene\", disse. Aveva vissuto per 28 anni in Russia, di cui tredici come imperatrice, e 34 anni di vedovanza l'attendevano ancora, di cui gli ultimi dieci in esilio in Danimarca. Continu\u00f2 a vivere nel palazzo Ani\u010dkov a San Pietroburgo e al palazzo di Gatchina. Alla fine del 1916 lasci\u00f2 San Pietroburgo per vivere nel palazzo Mariinskij a Kiev. Non fece mai pi\u00f9 ritorno a San Pietroburgo.\nDurante il primo periodo di russificazione, aveva cercato di far cessare al figlio la violazione dell'autonomia del gran principato di Finlandia e di far richiamare l'impopolare governatore generale Bobrikov. Durante il periodo della seconda russificazione, all'inizio della prima guerra mondiale, l'imperatrice vedova, in viaggio nel suo treno speciale attraverso la Finlandia verso San Pietroburgo, espresse la sua continua disapprovazione per l'oppressione della Finlandia, al punto da avere un'orchestra di un comitato di benvenuto che suonasse la marcia del reggimento Pori e l'inno finlandese 'Il nostro Paese', che al tempo erano sotto il divieto esplicito di Franz Albert Seyn, l'allora governatore generale della Finlandia.\nRivoluzione ed esilio.\nLa rivoluzione arriv\u00f2 in Russia nel marzo del 1917. Dopo aver viaggiato da Kiev per incontrare a Mogilev il figlio deposto, Nicola II, Marija ritorn\u00f2 in citt\u00e0. Si rese subito conto di quanto Kiev fosse cambiata e che la sua presenza non era pi\u00f9 gradita. Fu convinta dalla sua famiglia a viaggiare in treno verso la Crimea con un altro gruppo di esuli Romanov e visse per un breve periodo in una delle residenze imperiali in Crimea, dove ricevette la notizia che i suoi figli, sua nuora ed i suoi nipoti erano stati assassinati, ma rifiut\u00f2 di credervi, asserendo fosse una diceria. Il giorno dopo l'assassinio della famiglia dello Zar, Marija ricevette un messaggero da Nicky, \"un uomo toccato\", che le raccont\u00f2 come fosse stata difficile la vita della famiglia di suo figlio a Ekaterinburg. \"E nessuno pu\u00f2 aiutarli o liberarli - solo Dio! Mio Signore salva il mio povero, sfortunato Nicky, aiutalo nel suo duro calvario\". Nel suo diario confort\u00f2 se stessa: \"Sono sicura che sono tutti usciti dalla Russia e ora i bolscevichi stanno cercando di nascondere la verit\u00e0\". Mantenne questa convinzione fino alla sua morte. Le sue lettere al figlio e alla sua famiglia sono quasi tutte andate perdute, ma in una che si \u00e8 salvata scrisse a Nikolaj: \"Sai che i miei pensieri e le preghiere non ti abbandoneranno mai. Ti penso giorno e notte e qualche volta sento cos\u00ec male al cuore che credo non posso pi\u00f9 sopportarlo. Ma Dio \u00e8 misericordioso. Egli ci dar\u00e0 la forza per questa prova terribile\". La figlia di Marija, Ol'ga Aleksandrovna, scrisse \"Eppure io sono sicura che nel profondo del suo cuore mia madre si fosse chiusa dentro per accettare la verit\u00e0 qualche anno prima della sua morte\".\nNonostante il rovesciamento della monarchia (1917), in un primo momento si rifiut\u00f2 di lasciare la Russia. Solo nel 1919, sotto la spinta della sorella, la regina vedova Alessandra, decise a malincuore di partire, fuggendo dalla Crimea attraverso il mar Nero verso Londra. Re Giorgio V invi\u00f2 la nave da guerra \"HMS Marlborough\" per recuperare sua zia. Dopo un breve soggiorno nella base britannica a Malta e successivamente a Londra, torn\u00f2 alla sua nativa Danimarca, scegliendo Hvid\u00f8re, vicino a Copenaghen, come sua residenza. Sebbene la regina Alessandra non abbia mai trattato sua sorella malamente e trascorressero del tempo insieme a Marlborough House a Londra e a Sandringham House nel Norfolk, Marija sentiva che ora era la \"numero due\". Ci\u00f2 non deve sorprendere, dato che Marija era una ex imperatrice, mentre la sorella maggiore era la popolare regina madre.\nIn esilio a Copenaghen e in Danimarca vi erano molti emigrati russi. Per loro, Marija rimaneva ancora l'imperatrice. La gente la rispettava e l'apprezzava e spesso le chiedeva aiuto. L'assemblea monarchica russa, svoltasi nel 1921, le offr\u00ec di diventare il \"locum tenens\" del trono russo. Rifiut\u00f2 la richiesta, poich\u00e9 non voleva interferire nei giochi politici, e diede una risposta evasiva: \"Nessuno ha visto Nicky ucciso\". Prest\u00f2 sostegno finanziario a Nikolaj Sokolov, l'investigatore che studi\u00f2 le circostanze della morte della famiglia dello zar. Non si incontrarono: all'ultimo momento, l'imperatrice madre invi\u00f2 un telegramma a Parigi, chiedendo di annullare l'appuntamento. Sarebbe stato troppo difficile per una donna vecchia e ammalata ascoltare la storia terribile di suo figlio e della sua famiglia.\nMorte e sepoltura.\nNel novembre del 1925, la sorella prediletta di Dagmar, Alessandra, mor\u00ec. Per Dagmar fu l'ultima perdita che dovette sopportare. \"Era pronta per incontrare il suo Creatore\", scrisse suo genero, il granduca Aleksandr Michailovi\u010d, circa gli ultimi anni di Dagmar. Il 13 ottobre 1928, a Hvid\u00f8re presso Copenaghen, in una casa che un tempo aveva condiviso con la sorella regina Alessandra, Dagmar mor\u00ec all'et\u00e0 di 80 anni.\nDopo la funzione nella chiesa russa ortodossa di Aleksandr Nevskij a Copenaghen, l'imperatrice fu sepolta nella cattedrale di Roskilde. Nel 2005, la regina Margherita II di Danimarca ed il presidente russo Vladimir Putin con i rispettivi governi convennero che i resti dell'imperatrice dovessero ritornare a San Pietroburgo, in conformit\u00e0 con il suo desiderio di essere sepolta accanto a suo marito Il 26 settembre 2006, una statua di Marija F\u00ebdorovna venne inaugurata a Peterhof. Dopo una cerimonia presso la cattedrale di Sant'Isacco, fu sepolta accanto al marito Alessandro III nella cattedrale dei Santi Pietro e Paolo il 28 settembre 2006, 140 anni dopo il suo primo arrivo in Russia e quasi 78 anni dopo la sua morte.\nRappresentazioni del cinema e del teatro dell'Imperatrice madre.\nFu interpretata da Irene Worth nel film del 1971 \"Nicola e Alessandra\" e da Jane Lapotaire nella serie britannica in 13 puntate \"Edward the Seventh\" sulla vita di suo cognato.\nFu interpretata da Helen Hayes nella produzione londinese della commedia \"Anastasia\" e nell'omonimo film del 1956 tratto dalla commedia.\nLa miniserie della NBC del 1986 \"Anastasia - L'ultima dei Romanov\", nella quale \u00e8 Olivia de Havilland ad interpretare l'imperatrice madre, mostra quest'ultima che considera l'idea di un incontro con Anna Anderson, la donna che sosteneva di essere la granduchessa Anastasia. Non ci sono prove che l'imperatrice madre abbia mai avuto tale intenzione.\nL'imperatrice \u00e8 stata doppiata da Angela Lansbury (sostituita nella versione italiana dalla sua doppiatrice storica, Alina Moradei) in \"Anastasia\", film d'animazione della Fox Animation Studios del 1997.\nFigli.\nLo zar Alessandro III e Marija F\u00ebdorovna ebbero quattro figli maschi e due femmine:"}
{"id": "1631417", "revid": "253269", "url": "https://it.wikipedia.org/wiki?curid=1631417", "title": "Episodi di Colombo (settima stagione)", "text": "Prova a prendermi.\nTrama.\nAbigail Mitchell (Ruth Gordon), famosa scrittrice di libri gialli, \u00e8 convinta che l'adorata nipote Phyllis sia stata uccisa dal marito Edmund Galvin (Charles Frank) e non si rassegna all'idea che il caso sia stato archiviato dalla polizia come un incidente. Decide cos\u00ec di vendicarsi attirando con una scusa il presunto responsabile all'interno della sua cassaforte e chiudendovelo per farlo morire asfissiato in poche ore. Naturalmente non ha fatto i conti con il tenente Colombo.\nVino d'annata.\nTrama.\nPaul Gerard (Louis Jourdan), un importante critico gastronomico, approfitta del suo ruolo per imporre ai ristoranti della citt\u00e0 il pagamento di una parte dei loro profitti in cambio delle sue buone recensioni. Quando un ristoratore italiano si ribella al ricatto, lo avvelena con uno stratagemma. Il tenente Colombo avvia le indagini e s'introduce nel mondo della cucina per duellare con l'assassino fino al punto di metterlo alle strette.\nUn delitto perfetto.\nTrama.\nMark McAndrews (Laurence Luckinbill), il direttore di una rete televisiva, viene promosso e trasferito presso la sede di New York. Kay Freestone (Trish Van Devere), sua assistente nonch\u00e9 amante, rimane delusa dal fatto di non essere stata da lui designata a prenderne il posto. Sentendosi perci\u00f2 tradita, decide di ucciderlo e di occuparne il ruolo rimasto ormai vacante. Commetter\u00e0 per\u00f2 alcuni errori che la metteranno in cattiva luce dal punto di vista professionale e la solita trappola di Colombo far\u00e0 il resto.\nUn delitto pilotato.\nTrama.\nEric Mason (Nicol Williamson), un noto psicologo con l'hobby di collezionare cimeli del cinema hollywoodiano, vuole uccidere il suo migliore amico che ha scoperto essere stato, in passato, l'amante della sua defunta moglie (probabilmente uccisa anch\u2019essa da lui). Escogita quindi un ingegnoso sistema per fare in modo che i suoi cani dobermann aggrediscano e sbranino la vittima, mentre lui si trova altrove con un alibi apparentemente di ferro. Colombo per\u00f2 non ci vede chiaro e, dopo aver impedito che i cani vengano soppressi, inizia a far luce sulla vera dinamica dei fatti: lo psicologo aveva addestrato i cani ad aggredire al comando della parola \"Rosebud\", il nome dello slittino del film Quarto Potere di Orson Welles.\nI cospiratori.\nTrama.\nJoe Devlin (Clive Revill), un famoso scrittore e poeta irlandese che risiede a Los Angeles, gi\u00e0 membro dell'IRA e per questo gi\u00e0 con precedenti in Inghilterra, da quando \u00e8 giunto negli Stati Uniti d'America si dedica alla raccolta clandestina di armi per gli antichi compagni irlandesi di lotta, finanziato in questo dalla ricca armatrice di origine irlandese, Kate O'Connell (Jeanette Nolan). Durante una trattativa con il trafficante d'armi Vincent Pauley (Albert Paulsen), questi cerca di ingannarlo ma Devlin, accortosene, non esita ad ucciderlo. Considerando l'omicidio di Vincent Pauley la giusta esecuzione di un traditore, lascia una bottiglia di whisky semivuota che a pi\u00e9 dell'etichetta reca la scritta, motto della casa produttrice del whisky: \u00ab\"Let Each Man Be Paid In Full\"\u00bb (it.: Che ad ogni uomo sia dato ci\u00f2 che gli spetta). Quindi cerca un altro mercante e combina la spedizione clandestina delle armi via mare: il tenente Colombo, incaricato delle indagini sull'omicidio di Vincent Pauley, gli star\u00e0 addosso, e scoprir\u00e0 la spedizione di armi proprio all'uscita della nave dal porto della citt\u00e0 californiana. Famosa risulter\u00e0 la frase \u00ab\"This far... and no farther\"\u00bb (it.: Fino a qui... e non oltre), riferito alla tacca apposta sulla bottiglia di whisky, incisa con il diamante incastonato nel suo anello, usata come limite nel bere, e che inchioder\u00e0 lo scrittore."}
{"id": "1631418", "revid": "1543377", "url": "https://it.wikipedia.org/wiki?curid=1631418", "title": "Alexandre Zilles", "text": "Carriera.\nUtilizzato nel ruolo di portiere, Barata ha giocato a livello di club nel Gr\u00eamio. In nazionale ha partecipato a due campionati del mondo: quello inaugurale in Brasile nel 1982 dove non fu titolare a favore del compagno e capitano Beto, e quello successivo in Spagna nel 1985 dove difese con successo i pali brasiliani. In entrambi i casi la nazionale verdeoro vinse il titolo di campione del mondo. \u00c8 morto il 16 settembre 1999 in seguito a un incidente stradale."}
{"id": "1631419", "revid": "14445000", "url": "https://it.wikipedia.org/wiki?curid=1631419", "title": "Villa di Rodoretto", "text": ""}
{"id": "1631429", "revid": "110157", "url": "https://it.wikipedia.org/wiki?curid=1631429", "title": "Sexy! No No No...", "text": "Sexy! No No No... \u00e8 il primo singolo estratto dal quarto album di inediti del gruppo musicale pop britannico \"Tangled Up\".\nIl singolo \u00e8 stato pubblicato dalla Fascionation come download digitale il 31 agosto 2007 e nei negozi di dischi il 3 settembre successivo.\nLa canzone, scritta da Nazareth, gli Xenomania e dalle Girls Aloud stesse e prodotta dagli Xenomania insieme a Brian Higgins, contiene un campionamento del brano \"Hair of the Dog\" del gruppo musicale rock Nazareth (accreditata anche per questa canzone) ed \u00e8 stata presentata al pubblico in un'esibizione dal vivo all'evento musicale britannico \"T4 on the Beach\" il 22 luglio del 2007.\nIl singolo ha riscosso un buon successo in Gran Bretagna, dove ha raggiunto la quinta posizione della classifica, e conteneva in uno dei formati in cui \u00e8 stata pubblicata la b-side \"Dog Without a Bone\"."}
{"id": "1631433", "revid": "767487", "url": "https://it.wikipedia.org/wiki?curid=1631433", "title": "Call the Shots", "text": "Call the Shots \u00e8 il secondo singolo estratto dal quarto album del gruppo musicale pop britannico Girls Aloud, \"Tangled Up\".\nIl singolo \u00e8 stato pubblicato il 26 novembre 2007 dall'etichetta discografica Fascination, esattamente una settimana dopo l'album d'estrazione. Ha riscosso un notevole successo in Regno Unito, dove ha raggiunto la terza posizione della classifica dei singoli pi\u00f9 venduti.\nTra le b-side della pubblicazione erano presenti i brani \"Rehab\", cover del celebre singolo di Amy Winehouse, e \"Blow Your Cover\".\nLa canzone \u00e8 stata scritta da Miranda Cooper, Brian Higgins, Tim Powell, Lisa Cowling e Giselle Sommerville ed \u00e8 stata prodotta da Brian Higgins e dagli Xenomania, come tutti i singoli del gruppo."}
{"id": "1631435", "revid": "1522738", "url": "https://it.wikipedia.org/wiki?curid=1631435", "title": "Ben 10 - Corsa contro il tempo", "text": "Ben 10 - Corsa contro il tempo (\"Ben 10: Race Against Time\") \u00e8 un adattamento dal vivo del cartone animato statunitense Ben 10. Il titolo originale era \"Ben 10 e le mani dell'Armageddon\". Diretto da Alex Winter, \u00e8 stato trasmesso il 21 novembre 2007 negli Stati Uniti come film originale di Cartoon Network e in Italia il 26 settembre 2008 per poi essere replicato su Boing il 22 novembre 2009.\nTrama.\nA Bellwood, una strana figura, Eon, si teletrasporta nella cittadina, iniziando immediatamente a distruggere tutto. Ben Tennyson, sotto forma di Inferno, lo affronta. Dopo una breve battaglia, sembra che Inferno (ritornato Ben) riesca a distruggere il nemico.\nIl giorno seguente, Ben Tennyson torna a scuola e trova dei problemi nel riadattarsi alla vita di tutti i giorni. Dopo una brutta giornata, lui e Gwen, guardano delle foto da alcuni album della ragazza. Nello sfondo di una foto con Ben, Gwen ingrandisce una macchia sfocata che si rivela come lo stesso nemico che Ben aveva sconfitto il giorno prima. Nonno Max lo identifica come Eon, un alieno che i Risolutori catturarono almeno due secoli prima. Quando lui arriv\u00f2, era quasi morto e aveva portato con s\u00e9 un dispositivo chiamato \"Mano di Armageddon\", in grado di aprire un portale dimensionale sul pianeta natale dell'alieno e sguinzagliare la sua razza sulla Terra se fosse stato attivato. Il trio si reca alla camera di contenimento dove Eon avrebbe dovuto essere, solo per trovarla vuota e con il guardiano invecchiato fin quasi alla morte.\nTornando a Bellwood, Max Tennyson porta Ben e Gwen al posto nel quale \u00e8 custodita la Mano di Armageddon, protetto dai pochi Risolutori rimasti includendo il preside White e altra gente conosciuta dai due ragazzi. Eon per\u00f2 li ha seguiti ed entra facilmente nel posto, ma non riesce ad attivare il dispositivo. Quando Ben prova ad usare l'Omnitrix, non ci riesce, l'Omnitrix non funziona bene, brilla e rifiuta di attivarsi. Eon prova a rapire Ben, dichiarando che in realt\u00e0 era l\u00ec per liberarlo, ma Ben scappa. Eon riesce ad intrappolare Ben, spiegando che la sua razza ha il potere di controllare il tempo, ma rimasero intrappolati non sapendo usare i loro poteri. Eon dice che il destino di Ben \u00e8 connesso al suo. Eon viene spaventato da un uomo anziano, un altro Risolutore, e Ben scappa. Nonno Max decide che sarebbe meglio per Ben andarsene da Bellwood, ma Ben rifiuta e i due trovano un accordo: Ben sarebbe rimasto, ma sorvegliato ogni giorno da un Risolutore in incognito.\nI Risolutori sparsi per la citt\u00e0 non perdono d'occhio Ben nemmeno per un attimo. Quando Ben va nella palestra della scuola rimanendo solo, il preside White cerca di calmare le paure di Ben, ma arriva Eon che toglie White dalla sua strada. Questa volta, Ben riesce a diventare Diamante e lo combatte. Ben successivamente decide di attirare Eon in una trappola lasciandosi intenzionalmente scoperto, ma questo gli si rivolta contro quando viene catturato insieme a Gwen e nonno Max.\nAlla base dei Risolutori contenente la Mano di Armageddon, Eon da alcune spiegazioni sull'Omnitrix: Ben pu\u00f2 rimanere alieno solo per dieci minuti alla volta, una protezione per prevenire che il carattere degli alieni possa sopraffare la sua personalit\u00e0. Eon sa come sbloccare la protezione e, facendo ci\u00f2, pu\u00f2 risorgere tramite l'Omnitrix. Eon toglie la protezione e Ben \u00e8 trasformato in una versione pi\u00f9 giovane di Eon. Il pi\u00f9 anziano invece si ritira perch\u00e9 non possono esistere due Eon nello stesso posto. Rinato, Eon attiva la Mano di Armageddon. Gwen e Max riescono a liberarsi e cercano di fermare Ben. Mentre Max cerca di bloccare il portale, potenzialmente a costo della sua vita, Gwen si appella al Ben presente dentro Eon. Ben finalmente si ritrova e ferma Eon, e con l'aiuto degli altri Risolutori riesce a salvare Max e fermare il portale, rimandando la razza di Eon nella loro dimensione.\nAppena sembra tutto finito, il tempo si ferma per tutti tranne che per Ben. L'Eon pi\u00f9 anziano riappare, irritato dalla vittoria di Ben. Ben si trasforma in Bestiale e lo combatte, lanciandolo contro la Mano di Armageddon, distruggendoli entrambi. Dopo aver fatto un trucco magico ideato sul momento per il talent show della scuola, calcolando bene quando sarebbe tornato umano e grazie ad un sipario ben piazzato, Ben accetta di essere semplicemente s\u00e9 stesso.\nProduzione.\nIl film utilizza la computer grafica per creare gli effetti e quattro degli alieni della serie TV: Diamante, Materia Grigia, Inferno e Bestiale. Alla conferenza stampa di presentazione, Winter sentenzi\u00f2 che voleva che il film potesse \"assomigliare a X-Men, un'avventura epica che potesse essere \"pi\u00f9 cinematografica che d'animazione\" ed essere visto da gente di tutte le et\u00e0. In un dietro le quinte andato in onda sul servizio video di Cartoon Network, Winter descrive il film come \"tutto quello che si \u00e8 mai visto in Ben 10 e che finalmente ha preso vita\".\nPremi e nomination.\n\"Ben 10 - Corsa contro il tempo\" \u00e8 stato candidato al premio \"Visual Effects Society\": Miglior effetto visivo in una Miniserie, Film o Speciale (Evan Jacobs, Sean McPherson e Andrew Orloff).\nCritica.\nIl film ha ricevuto una reazione della critica media, per\u00f2 pi\u00f9 negativa che positiva; ha avuto una media di voto di 4.4/10 su IMDb il 30 gennaio 2008. Un commentatore di IMDb ha scritto che, per tutto il tempo in cui guardava il film, doveva costantemente tenere a mente che quello era un TV movie. Un altro commentatore, per\u00f2, gli ha dato dieci e ha scritto che il film era \"...un buon film. E riesce bene\".\nUgualmente, su FilmThreat, il commentatore analizza difetti come Ben che si dimentica dei Risolutori ed Eon capace di confrontarsi con l'Omnitrix, ma ha scritto che \"Majors assume un gusto particolare come nonno Max, e il formato dal vivo favorisce la serie TV\"."}
{"id": "1631436", "revid": "110157", "url": "https://it.wikipedia.org/wiki?curid=1631436", "title": "Can't Speak French", "text": "Can't Speak French \u00e8 il terzo singolo estratto dal quarto album di inediti del gruppo musicale pop britannico Girls Aloud, \"Tangled Up\".\nIl singolo \u00e8 stato pubblicato il 17 marzo 2008 dall'etichetta discografica Fascination, annunciato dal sito ufficiale del gruppo musicale il 15 gennaio precedente.\nLa canzone \u00e8 stata leggermente riarrangiata e la versione trasmessa dalle radio \u00e8 quindi lievemente diversa rispetto a quella contenuta nell'album. La promozione del singolo \u00e8 cominciata nel febbraio del 2008, quando le componenti del gruppo hanno cominciato a esibirsi in varie trasmissioni televisive britanniche con il pezzo.\nIl singolo contiene come b-side, oltre alla versione live della cover \"With Every Heartbeat\" di Robyn, anche la traccia \"Hoxton Heroes\", pezzo escluso dalla lista tracce finale di \"Tangled Up\", e la versione in lingua francese della canzone (il cui titolo significa \"non so parlare il francese\"), \"Je ne parle pas fran\u00e7ais\".\nLa canzone \u00e8 stata scritta da Miranda Cooper, Brian Higgins, Tim Powell, Nick Coler e Jody Lei ed \u00e8 stata prodotta da Brian Higgins e dagli Xenomania, come tutte le canzoni del gruppo."}
{"id": "1631442", "revid": "14445548", "url": "https://it.wikipedia.org/wiki?curid=1631442", "title": "Stazione di Napoli Piave", "text": ""}
{"id": "1631454", "revid": "767487", "url": "https://it.wikipedia.org/wiki?curid=1631454", "title": "Nicomede IV", "text": "Biografia.\nRe di Bitinia dal 94 al 74 a.C., nulla si sa di lui prima della sua ascesa al trono.\nDurante il suo regno, ristabil\u00ec l'alleanza con Roma che era stata abbandonata dal suo predecessore.\nIl fratello Socrate Cresto, in alleanza con Mitridate VI, lo spodest\u00f2 dal trono con la prima guerra mitridatica (88-85 a.C.). Egli riusc\u00ec a rientrarne in possesso grazie all'aiuto di Silla e alla sua morte, per gratitudine, lasci\u00f2 la Bitinia in eredit\u00e0 a Roma.\nAlla sua corte fu ambasciatore il giovane Gaio Giulio Cesare, incaricato dal propretore della provincia d'Asia Marco Minucio Termo di sollecitare Nicomede a inviare la promessa flotta destinata a dar man forte ai romani nell'assedio del porto di Mitilene.\nTra gli agi della corte di Nicomede Cesare si trov\u00f2 immediatamente a proprio agio. Nicomede da parte sua mostr\u00f2 un debole per il giovane ufficiale e gli concesse senza discutere la flotta. Cesare cos\u00ec, una volta consegnate le navi di Nicomede a Minucio Termo, ritorn\u00f2 immediatamente da Nicomede, col pretesto di dover riscuotere certi denari in nome di un liberto suo cliente. La notizia del ritorno in Bitinia fece nascere a Roma i pettegolezzi pi\u00f9 maliziosi. Si disse che Cesare avesse ottenuto cos\u00ec facilmente le navi da Nicomede perch\u00e9 si era donato a lui in un rapporto pederastico. I nemici lo definirono la \u201cregina di Bitinia\u201d.\nLa familiarit\u00e0 con re Nicomede IV procur\u00f2 a Cesare per il resto della sua vita, pubblica e privata, grandi dileggi. Non ci fu infatti nemico o personaggio pubblico che non cogliesse l'occasione, anche a distanza di anni, per fare della maldicenza a proposito dei rapporti particolari fra il giovane Cesare e il re di Bitinia. Cesare veniva di volta in volta definito \u201crivale della regina di Bitinia\u201d, \u201cstalla di Nicomede\u201d, \u201cbordello di Bitinia\u201d. Bibulo, collega di Cesare nel consolato del 59, riprendendo la vecchia accusa che lo dipingeva come regina di Bitinia, per attaccare la sfrenata ambizione di Cesare che manifestava tendenze monarchiche afferm\u00f2: \u201cQuesta regina, una volta aveva voluto un re, ora vuole un regno\u201d. I legionari, il giorno del trionfo di Cesare sui Galli, seguendo il costume che consentiva ai soldati di indirizzare il giorno del trionfo versi piccanti e scurrili al proprio comandante, intonarono un canto che suonava pi\u00f9 o meno cos\u00ec:\nLo stesso Cicerone, riferendosi ai fatti di Bitinia, scriveva nelle sue lettere che con Nicomede IV Cesare \u201caveva perso il fiore della giovinezza\u201d e un giorno, in Senato, durante una seduta in cui Cesare per perorare la causa di Nisa, figlia di Nicomede, ricordava i benefici ricevuti da quel re, Cicerone pubblicamente lo interruppe esclamando: \u00abLascia perdere questi argomenti, ti prego, poich\u00e9 nessuno ignora che cosa egli ha dato a te e ci\u00f2 che tu hai dato a lui\u00bb.\nUno dei suoi ultimi atti come re di Bitinia, nel 74 a.C., fu lasciare l'intero regno in eredit\u00e0 a Roma. Il senato romano approv\u00f2 la donazione e dichiar\u00f2 la Bitinia una nuova provincia romana. Il vecchio nemico di Roma Mitridate VI, aveva per\u00f2 altri piani per il territorio, e la morte di Nicomede IV port\u00f2 inevitabilmente allo scoppio della terza guerra mitridatica."}
{"id": "1631455", "revid": "599013", "url": "https://it.wikipedia.org/wiki?curid=1631455", "title": "Zoran Banovi\u0107", "text": "Carriera.\nClub.\nDebutta da professionista nella stagione 1997-1998 con il Sutjeska Nik\u0161i\u0107, dove rimane fino al 2004, quando viene ingaggiato dalla , con cui vince un campionato di Serbia e Montenegro e un campionato di Serbia, una Coppa di Serbia e Montenegro e una Coppa di Serbia.\nNel febbraio del 2009 si trasferisce in Bulgaria, allo Spartak Varna, e nel 2010 firma per il Mornar, "}
{"id": "1631456", "revid": "287204", "url": "https://it.wikipedia.org/wiki?curid=1631456", "title": "Zoran Banovic", "text": ""}
{"id": "1631466", "revid": "110157", "url": "https://it.wikipedia.org/wiki?curid=1631466", "title": "Pavlovskij Posad", "text": "Pavlovskij Posad (anche come \"Pavlovsky Posad\") \u00e8 una cittadina della Russia europea centrale (oblast' di Mosca), situata 68 km a est della capitale alla confluenza della Vochna nella Kljaz'ma, nella pianura della Me\u0161\u010d\u00ebra; \u00e8 il capoluogo amministrativo del distretto omonimo.\nAttestata per la prima volta nel 1328 con il nome di \"Pavlovo\"; nel 1844 venne accorpata ad altri insediamenti vicini (\"Zacharovo\", \"Dubrovo\", \"Melenki\", \"Usovo\"), costituendo un'unica entit\u00e0 amministrativa (\"posad\") che venne ribattezzata \"Pavlovskij Posad\" e che ottenne lo \"status\" di citt\u00e0.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1631467", "revid": "80339", "url": "https://it.wikipedia.org/wiki?curid=1631467", "title": "Pavlovsky Posad", "text": ""}
{"id": "1631471", "revid": "287204", "url": "https://it.wikipedia.org/wiki?curid=1631471", "title": "Francesco Novati", "text": "Biografia.\nAllievo di Alessandro D'Ancona all'Universit\u00e0 di Pisa, nel 1883 fu incaricato di \"Storia comparata delle letterature neolatine\" alla Regia Accademia Scientifico-Letteraria di Milano. Nel 1886 tenne la cattedra di \"Letterature neolatine\" nell'Universit\u00e0 di Palermo e, dal 1889, in quella di Genova. Nel 1890 torn\u00f2 ad insegnare nell'Accademia milanese fino alla morte, avvenuta nel 1915.\nNel 1883 aveva fondato con Rodolfo Renier e Arturo Graf il \u00abGiornale storico della letteratura italiana\u00bb, principale organo della cosiddetta \"scuola storica\", nel 1903 la \u00abCollezione Novati\u00bb e nel 1913 la \u00abBiblioteca Storica della Letteratura Italiana\u00bb. Collabor\u00f2 inoltre a numerose riviste e quotidiani: \u00abLa Perseveranza\u00bb, \u00abIl Libro e la stampa\u00bb, \u00abLa Lettura\u00bb, il \u00abCorriere della Sera\u00bb, gli \u00abStudi Medievali\u00bb e l'\u00abArchivio Storico Lombardo\u00bb, periodico della Societ\u00e0 storica lombarda di cui Novati fu socio dal 1879, poi consigliere, vicepresidente e dal 1899 presidente.\nPubblic\u00f2 un gran numero di saggi, specie sul periodo medievale, e cur\u00f2 l'edizione di raccolte quali il \"Repertorio diplomatico visconteo\", il carteggio di Pietro e Alessandro Verri e l\"Epistolario di Coluccio Salutati\". Nel 1916 la biblioteca e l'archivio epistolare del Novati furono donati dagli eredi alla Biblioteca Braidense di Milano."}
{"id": "1631475", "revid": "124474062", "url": "https://it.wikipedia.org/wiki?curid=1631475", "title": "Borussia M\u00f6nchengladbach 1996-1997", "text": "Il Borussia M\u00f6nchengladbach nella stagione 1996/97 si classific\u00f2 all'11\u00ba posto in Bundesliga con un totale di 12 vittorie, 7 pareggi e 15 sconfitte.\nIl capocannoniere della squadra fu Martin Dahlin con 10 gol.\nIn Coppa di Germania fu sconfitto al secondo turno dal .\nIn Coppa UEFA 1996-1997 fu sconfitto al secondo turno dall'.\nRosa calciatori.\nLa rosa del Borussia M\u00f6nchengladbach nella stagione 1996/97. Per ogni giocatore sono elencate le presenze e i gol in \"Bundesliga\"."}
{"id": "1631479", "revid": "1566286", "url": "https://it.wikipedia.org/wiki?curid=1631479", "title": "Robert Wagner", "text": "Biografia.\nWagner nasce a Detroit, Michigan, figlio di Hazel Alvera (nata Boe) operatrice telefonica, e Robert John Wagner Sr., venditore che lavor\u00f2 anche per la Ford Motor Company. I nonni di paterni di Robert Wagner erano tedeschi provenienti dalla Germania e i nonni materni erano norvegesi. Si diploma alla Saint Monica Catholic High School nel 1949.\nWagner debutta nel mondo dello spettacolo nel 1950 e gi\u00e0 l'anno successivo si fa notare recitando con la futura star Marilyn Monroe nella commedia \"Mia moglie si sposa\" (1951) di Richard Sale. Inizia cos\u00ec un'intensa carriera cinematografica per l'attore, che durante gli anni cinquanta appare in ruoli di supporto in \"La dominatrice del destino\" (1952) di Walter Lang, con Susan Hayward, e \"Titanic\" (1953) di Jean Negulesco, con Barbara Stanwyck e Clifton Webb, fino ad essere protagonista di vari film come \"Squilli di primavera\" (1952) di Henry Koster, per il quale ottiene la prima candidatura al Golden Globe, \"La lancia che uccide\" (1954) e \"La montagna\" (1956), entrambi diretti da Edward Dmytryk e con Spencer Tracy, \"Giovani senza domani\" (1956) di Gerd Oswald, \"In amore e in guerra\" (1958) di Philip Dunne e \"I giovani cannibali\" (1960) di Michael Anderson, ove recita al fianco della moglie Natalie Wood.\nNegli anni sessanta Wagner lavora anche in Europa e partecipa a grandi produzioni come \"Il giorno pi\u00f9 lungo\" (1962) di Ken Annakin e Andrew Marton, \"I sequestrati di Altona\" (1962) di Vittorio De Sica, accanto a Sophia Loren e Maximilian Schell, \"La Pantera Rosa\" (1963), grande successo internazionale al fianco di Peter Sellers, Claudia Cardinale e David Niven, sotto la regia di Blake Edwards, e \"Colpo grosso alla napoletana\" (1968) di Ken Annakin, accanto a De Sica e Raquel Welch. In quel periodo partecipa a film di vario genere, tra cui \"Detective's Story\" (1966) di Jack Smight, \"Il club degli intrighi\" (1967) di Ron Winston e \"Indianapolis pista infernale\" (1969) di James Goldstone. Nel 1972 affianca Bette Davis in \"Agente segreto al servizio di madame Sin\" di David Greene.\nNel 1968 gira la serie Tv \"Operazione ladro\", che lo consacra come star televisiva. Coglie nuovi successi sul piccolo schermo con la serie \"Switch\", in onda dal 1975 al 1978, e partecipando a un episodio di un'altra popolare serie, \"Le strade di San Francisco\" (1971). Nel 1974 fa parte del cast dello spettacolare film \"L'inferno di cristallo\" di John Guillermin, con Paul Newman, Richard Chamberlain, Steve McQueen, Faye Dunaway, William Holden e altri celebri attori; in molte delle scene della pellicola in cui appare, Wagner ha come partner femminile Susan Flannery.\nAll'inizio degli anni ottanta Wagner \u00e8 il protagonista di un nuovo grande successo televisivo, la serie \"Cuore e batticuore\", in cui impersona il miliardario Jonathan Hart, accanto a Stefanie Powers nella parte della moglie Jennifer. Il ruolo consente a Wagner di ottenere quattro volte la candidatura al Golden Globe come miglior attore, oltre ad accrescerne la fama presso il pubblico televisivo.\nNel 1983, a distanza di venti anni, torna a interpretare il ruolo di George Lytton in \"Pantera Rosa - Il mistero Clouseau\", sempre diretto da Edwards. Per tutti gli anni novanta continua a interpretare film TV della serie \"Cuore e batticuore\", e ritorna al cinema affermandosi con il ruolo di \"numero 2\" in \"Austin Powers\". Tra il 2003 e il 2006 \u00e8 Jack Fairfield nella sitcom \"Hope &amp; Faith\" e tra il 2007 e 2008 impersona Teddy in \"Due uomini e mezzo\". Nel 2007 partecipa al film \"Dennis - La minaccia di Natale\". Dal 2010 al 2019 \u00e8 guest star nella serie Tv \"NCIS - Unit\u00e0 anticrimine\", nel ruolo del padre dell'agente Anthony DiNozzo.\nL'attore ha accumulato sei candidature ai Golden Globe, di cui quattro per \"Cuore e batticuore\", ma nessuna vittoria. Vanta due stelle nella \"Hollywood Walk of Fame\" di Los Angeles.\nVita privata.\nSi sposa nel 1957 con l'attrice Natalie Wood, con una delle cerimonie pi\u00f9 fastose di Hollywood. Giovane stella degli anni cinquanta, Wagner per un certo periodo deve affrontare problemi economici che culminano con il divorzio dalla Wood nel 1962. Si sposa una seconda volta nel 1963 con l'attrice Marion Marshall, da cui nel 1964 ha una figlia, Katie.\nNel 1971 divorzia da Marion Marshall e si lega alla cantante Tina Sinatra, con cui si lascia l'anno seguente per risposarsi con la sua prima moglie Natalie Wood e nel 1974 nasce la figlia Courtney. Dopo la tragica e prematura morte di Natalie Wood, avvenuta in circostanze misteriose nel 1981, Wagner si risposa nel 1990 con l'attrice Jill St. John, sua attuale moglie.\nFilm su Wagner.\nNel 2004, il regista Peter Bogdanovich dirige il film TV \"Il mistero di Natalie Wood\", basato sulla morte di Natalie Wood; nel film, Wagner \u00e8 interpretato dall'attore Michael Weatherly, uno dei protagonisti di \"NCIS\" (in seguito, Wagner apparir\u00e0 in \"NCIS\" nel ruolo del padre di Weatherly).\nDoppiatori italiani.\nDa doppiatore \u00e8 sostituito da:\nRiconoscimenti.\nWalk of Fame.\nVinti:\nGolden Globe.\n\"Nomination\":\nEmmy Awards.\n\"Nomination\":\nTelegatto.\nVinti:"}
{"id": "1631481", "revid": "599013", "url": "https://it.wikipedia.org/wiki?curid=1631481", "title": "Daniel Mahrer", "text": "Biografia.\nStagioni 1984-1991.\nMahrer, specialista delle prove veloci, ottenne il primo piazzamento in carriera in occasione della combinata di Coppa del Mondo disputata a Garmisch-Partenkirchen il 29 gennaio 1984, quando si classific\u00f2 al 9\u00ba posto; nella stagione successiva, il 3 marzo 1985 a Furano, colse in supergigante la prima vittoria, nonch\u00e9 primo podio, nel massimo circuito internazionale. All'esordio iridato, Crans-Montana 1987, fu 6\u00ba nella discesa libera, mentre in quello olimpico, , si classific\u00f2 12\u00ba nella discesa libera e non complet\u00f2 il supergigante.\nIl 14 gennaio 1989 Mahrer ottenne il successo pi\u00f9 prestigioso della sua carriera vincendo la discesa libera della Streif di Kitzb\u00fchel e il mese dopo ai Mondiali di Vail nella medesima specialit\u00e0 fu 4\u00ba. Il 5 gennaio 1991 vinse la sua prima discesa libera di Coppa del Mondo sulla Kandahar di Garmisch-Partenkirchen e ai successivi Mondiali di Saalbach-Hinterglemm conquist\u00f2 la medaglia di bronzo nella medesima specialit\u00e0, suo unico podio iridato.\nStagioni 1992-1996.\nLa stagione 1991-1992 fu la migliore di Mahrer in Coppa del Mondo: ottenne quattro podi con due vittorie e si piazz\u00f2 all'8\u00ba posto nella classifica generale e al 2\u00ba in quella della Coppa del Mondo di discesa libera, nella quale fu staccato di 112 punti dal vincitore, il suo connazionale Franz Heinzer; nello stesso anno ai XVI Giochi olimpici invernali di si classific\u00f2 13\u00ba nella discesa libera. Nel 1993 biss\u00f2 il successo di due anni prima sulla Kandahar di Garmisch-Partenkirchen (l'11 gennaio; fu quella la sua ultima vittoria in Coppa del Mondo) e partecip\u00f2 ai Mondiali di Morioka, dove sempre in discesa libera fu 19\u00ba; ai XVII Giochi olimpici invernali di , suo congedo olimpico, fu 14\u00ba nella discesa libera e non complet\u00f2 il supergigante.\nNel corso della sua ultima stagione agonistica, 1995-1996, sal\u00ec per l'ultima volta sul podio in Coppa del Mondo, a Veysonnaz il 19 gennaio (3\u00ba in discesa libera), partecip\u00f2 ai suoi ultimi Mondiali, quelli della Sierra Nevada (19\u00ba in discesa libera), e disput\u00f2 la sua ultima gara in Coppa del Mondo, la discesa libera del 6 marzo a Lillehammer Kvitfjell (6\u00ba). La sua ultima gara in carriera fu il supergigante dei Campionati svizzeri 1996, disputato il 9 aprile a Verbier e che Mahrer chiuse al 20\u00ba posto.\nBilancio della carriera.\nForte discesista in attivit\u00e0 tra la fine degli anni 1980 e gli inizi degli anni 1990, in carriera fu in grado di ottenere otto successi in Coppa del Mondo, sette in discesa libera e uno in supergigante; particolarmente prestigiosa la vittoria sul classico tracciato della Streif di Kitzb\u00fchel in Austria. Lo sciatore vanta anche la medaglia di bronzo conquistata, sempre nella discesa libera, in occasione dei Mondiali del 1991 disputati a Saalbach-Hinterglemm.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1631482", "revid": "1305772", "url": "https://it.wikipedia.org/wiki?curid=1631482", "title": "Br\u00e2nceni", "text": "Br\u00e2nceni \u00e8 un comune della Romania di 3.012 abitanti, ubicato nel distretto di Teleorman, nella regione storica della Muntenia. "}
{"id": "1631483", "revid": "287204", "url": "https://it.wikipedia.org/wiki?curid=1631483", "title": "Branceni", "text": ""}
{"id": "1631484", "revid": "212348", "url": "https://it.wikipedia.org/wiki?curid=1631484", "title": "Razza caucasica", "text": ""}
{"id": "1631485", "revid": "14691", "url": "https://it.wikipedia.org/wiki?curid=1631485", "title": "Caucasici", "text": ""}
{"id": "1631489", "revid": "14691", "url": "https://it.wikipedia.org/wiki?curid=1631489", "title": "Origini di Tutsi e Hutu", "text": ""}
{"id": "1631491", "revid": "1305772", "url": "https://it.wikipedia.org/wiki?curid=1631491", "title": "Bujoreni (Teleorman)", "text": "Bujoreni \u00e8 un comune della Romania di 1.115 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Bujoreni, D\u0103rva\u0219, Prunaru."}
{"id": "1631493", "revid": "36426", "url": "https://it.wikipedia.org/wiki?curid=1631493", "title": "Magistri cumacini", "text": ""}
{"id": "1631496", "revid": "767487", "url": "https://it.wikipedia.org/wiki?curid=1631496", "title": "Equazione di Kelvin", "text": "L'equazione di Kelvin descrive il cambiamento della pressione di vapore sopra un liquido con raggio di curvatura \"r\" (per esempio in un capillare o sopra una goccia). L'equazione viene utilizzata per determinare la distribuzione delle dimensioni dei pori in un mezzo poroso.\nPu\u00f2 essere scritta nella forma\ndove \"p\" \u00e8 il valore particolare di pressione, \"p0\" la pressione di vapore a saturazione, \"Vm\" il volume molare, \"R\" la costante universale dei gas, \"r\" il raggio della goccia e \"T\" \u00e8 la temperatura.\nLa pressione di vapore all'equilibrio dipende dalla dimensione della goccia; se formula_2, allora il liquido evapora dalla goccia. Se formula_3, il gas condensa e le gocce aumentano il proprio volume.\nSe formula_4 aumenta, formula_5 diminuisce e la goccia cade nel liquido. Se adesso si raffredda il vapore, la temperatura diminuisce ma cos\u00ec anche p0, ovvero formula_6 aumenta quando il liquido viene raffreddato; considerando formula_7 e\nformula_8 fissati, anche il raggio critico \"r\" deve decrescere.\nAbbassando ulteriormente la temperatura \"r\" diviene sempre pi\u00f9 piccolo, finch\u00e9 non si assiste alla nucleazione del liquido."}
{"id": "1631497", "revid": "110157", "url": "https://it.wikipedia.org/wiki?curid=1631497", "title": "Bujoru", "text": "Bujoru \u00e8 un comune della Romania di 1.767 abitanti, ubicato nel distretto di Teleorman, nella regione storica della Muntenia. "}
{"id": "1631498", "revid": "287204", "url": "https://it.wikipedia.org/wiki?curid=1631498", "title": "Hans Henning Orberg", "text": ""}
{"id": "1631499", "revid": "4175", "url": "https://it.wikipedia.org/wiki?curid=1631499", "title": "Hurricanes (rugby a 15)", "text": "Gli Hurricanes (una volta Wellington Hurricanes) sono un club professionistico di rugby a 15 neozelandese di Wellington.\nLa squadra partecipa al torneo interconfederale Super Rugby e rappresenta le province neozelandesi di East Coast, Baia della Povert\u00e0, Hawke's Bay, Taranaki, Wanganui, Manawatu, Wairarapa-Bush, Horowhenua-Kapiti e Wellington.\nSimbolo della squadra \u00e8 l'uragano e i colori sono il giallo e il nero.\nStadi.\nGiocano prevalentemente nel Westpac Stadium di Wellington (chiamato \"The Cake Tin\" per la sua forma), ma almeno una volta a stagione i loro match casalinghi si disputano al Yarrow Stadium di New Plymouth (Taranaki) o in altre citt\u00e0 inglobate nelle province rappresentate.\nNome e colori sociali.\nLa scelta del nome Hurricanes (letteralmente \"uragani\") \u00e8 dovuta al forte vento che generalmente si avverte a Wellington, mentre i colori sociali giallo e nero sono quelli che solitamente rappresentano Wellington in tutti gli sport."}
{"id": "1631502", "revid": "1305772", "url": "https://it.wikipedia.org/wiki?curid=1631502", "title": "Buzescu", "text": "Buzescu \u00e8 un comune della Romania di 4.488 abitanti, ubicato nel distretto di Teleorman, nella regione storica della Muntenia. \nBuzescu \u00e8 un comune con un'elevata presenza di Rom ed \u00e8 infatti piuttosto noto per il buon numero di case costruite nello stile caratteristico di quel popolo."}
{"id": "1631504", "revid": "36426", "url": "https://it.wikipedia.org/wiki?curid=1631504", "title": "Chiesa di San Giovanni di Pr\u00e9", "text": ""}
{"id": "1631506", "revid": "36426", "url": "https://it.wikipedia.org/wiki?curid=1631506", "title": "Cattedrale di San Ciriaco", "text": ""}
{"id": "1631509", "revid": "1305772", "url": "https://it.wikipedia.org/wiki?curid=1631509", "title": "C\u0103line\u0219ti (Teleorman)", "text": "C\u0103line\u015fti \u00e8 un comune della Romania di 3.593 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 5 villaggi: Antone\u0219ti, C\u0103line\u0219ti, Cop\u0103ceanca, Licuriciu, Mari\u021ba."}
{"id": "1631520", "revid": "110157", "url": "https://it.wikipedia.org/wiki?curid=1631520", "title": "C\u0103lm\u0103\u021buiu", "text": "C\u0103lm\u0103\u0163uiu \u00e8 un comune della Romania di 2.320 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 4 villaggi: Bujoru, Caravane\u021bi, C\u0103lm\u0103\u021buiu, Nicolae B\u0103lcescu."}
{"id": "1631524", "revid": "1573940", "url": "https://it.wikipedia.org/wiki?curid=1631524", "title": "Periclimenes amethysteus", "text": "Il gamberetto dell'attinia (Periclimenes amethysteus ()) \u00e8 una specie di gambero della famiglia Palaemonidae.\nDescrizione.\nCorpo trasparente con bande viola sull'addome; la colorazione \u00e8 comunque molto variabile a seconda dell'et\u00e0, con tinte pi\u00f9 accese negli individui adulti. Fino a 3 millimetri.\nDistribuzione e habitat.\n\u00c8 diffuso nel mar Mediterraneo (mar Egeo, mare Adriatico) e nell'oceano Atlantico orientale, fino a 80 metri di profondit\u00e0.\nBiologia.\nVive associato alle attinie \"Anemonia viridis\", \"Aiptasia mutabilis\", \"Cereus pedunculatus\" e \"Cribrinopsis crassa\"."}
{"id": "1631527", "revid": "1310927", "url": "https://it.wikipedia.org/wiki?curid=1631527", "title": "Moadon Kaduregel Maccabi Herzliya", "text": "Il Moadon Kaduregel Maccabi Herzliya (), meglio noto come Maccabi Herzliya, \u00e8 una societ\u00e0 calcistica israeliana con sede nella citt\u00e0 di Herzliya, militante nella \"Liga Leumit\", la seconda serie del campionato di calcio israeliano.\nFondato nel 1936, vanta nel proprio palmar\u00e8s una Toto Cup, conquistata nella stagione 2006-2007. Nel 2004-2005 \u00e8 invece giunto secondo in Coppa di Israele."}
{"id": "1631530", "revid": "110157", "url": "https://it.wikipedia.org/wiki?curid=1631530", "title": "C\u0103lm\u0103\u021buiu de Sus", "text": "C\u0103lm\u0103\u021buiu de Sus \u00e8 un comune della Romania di 2.401 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: B\u0103c\u0103le\u0219ti, C\u0103lm\u0103\u021buiu de Sus, Iona\u0219cu."}
{"id": "1631531", "revid": "2015336", "url": "https://it.wikipedia.org/wiki?curid=1631531", "title": "Prosdocimo", "text": "Origine e diffusione.\nDeriva dal nome greco \u03a0\u03c1\u03bf\u03c3\u03b4\u03cc\u03ba\u03b9\u03bc\u03bf\u03c2 (\"Prosdokimos\"), tratto da \"prosdokein\" che vuol dire \"attendere\", e significa dunque \"atteso\", \"aspettato\". Stava dunque ad indicare la nascita di un figlio molto atteso.\nOnomastico.\nL'onomastico si pu\u00f2 festeggiare il 7 novembre in memoria di san Prosdocimo di Padova, vescovo ed evangelizzatore del Veneto."}
{"id": "1631532", "revid": "287204", "url": "https://it.wikipedia.org/wiki?curid=1631532", "title": "Calmatuiu de Sus", "text": ""}
{"id": "1631533", "revid": "196390", "url": "https://it.wikipedia.org/wiki?curid=1631533", "title": "Orascom Telecom", "text": ""}
{"id": "1631534", "revid": "73843", "url": "https://it.wikipedia.org/wiki?curid=1631534", "title": "Santuario della Madonna del Carmine (Montefalcone di Val Fortore)", "text": "Il santuario della Madonna del Carmine \u00e8 un edificio di culto situato a Montefalcone di Val Fortore, nella diocesi di Ariano Irpino-Lacedonia, dedicato alla patrona del paese (festeggiata dal 15 al 17 luglio). \u00c8 meta di pellegrinaggi.\nLa costruzione dell'edificio inizi\u00f2 nel 1604, inizialmente con una pi\u00f9 modesta cappella, finanziata dai fedeli, che desideravano avere un luogo di culto per venerare la Madonna.\nNel 1903 l'abate Antonio Altobelli, parroco di Santa Maria e rettore del santuario, promosse l'incoronazione della Vergine e da allora la cappella assunse il nome di \"santuario\".\nL'impegno pi\u00f9 proficuo nella gestione del santuario fu dell'abate Antonio Petrilli, parroco di Santa Maria e rettore del santuario dal 1920 al 1954. Questi, avvalendosi sempre dell'aiuto dei fedeli locali, si prodig\u00f2 per l'ampliamento, la pavimentazione e la decorazione del santuario e per la sistemazione del lungo viale che lo collega al paese. Fond\u00f2 inoltre l'istituto delle suore carmelitane, che da allora curano il luogo sacro. L'istituto fu eretto in Congregazione di diritto diocesano il 15 ottobre 1934 e aggregato all'Ordine delle Monache Carmelitane Scalze il 28 marzo 1951. Le spoglie dell'abate riposano nell'edificio e gli \u00e8 stato eretto un monumento nel giardino del santuario.\nNel 2003 e nel 2004 si sono festeggiati rispettivamente il primo centenario dell'incoronazione della statua della Madonna del Carmine (con la presenza del cardinale di Napoli Michele Giordano) e il quarto centenario della fondazione del santuario, radunando una grande quantit\u00e0 di fedeli."}
{"id": "1631537", "revid": "1513380", "url": "https://it.wikipedia.org/wiki?curid=1631537", "title": "Cervenia", "text": "Cervenia \u00e8 un comune della Romania di 3.165 abitanti, ubicato nel distretto di Teleorman, nella regione storica della Muntenia. "}
{"id": "1631544", "revid": "1494169", "url": "https://it.wikipedia.org/wiki?curid=1631544", "title": "Contea di Fulton", "text": "Contea di Fulton (in inglese Fulton County) \u00e8 la denominazione delle seguenti contee degli Stati Uniti:"}
{"id": "1631545", "revid": "767487", "url": "https://it.wikipedia.org/wiki?curid=1631545", "title": "Ciol\u0103ne\u0219ti", "text": "Ciol\u0103ne\u0219ti \u00e8 un comune della Romania di 3.322 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Baldovine\u0219ti, Ciol\u0103ne\u0219tii din Deal, Ciol\u0103ne\u0219tii din Vale.\nLa sede comunale si trova nell'abitato di Ciol\u0103ne\u0219tii din Deal."}
{"id": "1631547", "revid": "287204", "url": "https://it.wikipedia.org/wiki?curid=1631547", "title": "Ciolanesti", "text": ""}
{"id": "1631548", "revid": "527219", "url": "https://it.wikipedia.org/wiki?curid=1631548", "title": "Duca di Uceda", "text": "Duca di Uceda \u00e8 un titolo nobiliare creato dal re di Spagna Filippo III il 16 maggio 1610 in favore di Cristobal de Sandoval-Rojas y de la Cerda (1577-1624), 1\u00ba duca di Cea dal 1604, 2\u00ba duca di Lerma.\nCrist\u00f3bal G\u00f3mez de Sandoval-Rojas y de la Cerda era un pol\u00edtico spagnolo, figlio di Francisco G\u00f3mez de Sandoval y Rojas, meglio noto come 1\u00ba duca di Lerma, a cui succedette come favorito \"(valido)\" del re di Spagna Filippo III, e di Catalina de la Cerda, prima cameriera della regina Margherita d'Austria.\nLa sua data di nascita si colloca tra il 1577 e il 1581. Mor\u00ec il 31 maggio 1624 a Alcal\u00e1 de Henares.\nAveva i titoli di 1\u00ba duca di Uceda, 2\u00ba marchese di Cea, 6\u00ba marchese di Denia, cavaliere dell'Ordine di Santiago.\nI Duchi di Uceda si fregiano di discendere da Ferdinando I di Le\u00f3n e Castiglia. Sono Grandi di Spagna.\nNel Regno di Sicilia furono chiamati Uzeda (Giovan Francesco Pacheco, duca di Uzeda, vicer\u00e9 di Sicilia dal 1687 al 1696).\nTitolari.\n1\u00ba duca di Uceda - Cristobal de Sandoval y Rojas, (n.1577-1624)\n2\u00ba duca di Uceda - Francisco Gomez de Sandoval y Rojas Padilla, 3\u00ba duca di Lerma \n3a. duchessa di Uceda - Fel\u00edcia de Sandoval y Orsini, (n.1633-1671)\n4a. duchessa di Uceda - Isabel Tellez-Giron, (n.1653-1711)\n5\u00b0. duca di Uceda - Manuel Gaspar T\u00e9llez-Gir\u00f3n, (n.1676-1732)\n6\u00b0. duca di Uceda - Francisco Javier Pacheco Tellez-Gir\u00f3n, (n.1704-1750) \n7.\u00b0 duca di Uceda - Andr\u00e9s Pacheco T\u00e9llez-Gir\u00f3n, (n.1728-1789)\n8\u00b0. duca di Uceda - Diego Pacheco T\u00e9llez-Gir\u00f3n y Velasco, 13\u00ba duca di Escalona (n.1754-1811)\n9\u00b0. duca di Uceda - Bernardino Fern\u00e1ndez de Velasco Pacheco T\u00e9llez-Gir\u00f3n(1783-1861)\n10\u00b0. duchessa di Uceda - Bernardina Mar\u00eda de la Presentaci\u00f3n Fern\u00e1ndez de Velasco Pacheco T\u00e9llez-Gir\u00f3n y Roca de Togores (1815+1869) sposata con Tirso Maria Tellez-Giron y Fernandez de Santillan (1817+1871) 10\u00ba duca di Uceda per matrimonio.\n11\u00b0. duca di Uceda - Francisco de Borja Tellez-Giron y Fernandez de Velasco (n.1839-1897)\n12\u00b0. duca di Uceda - Luis Mar\u00eda T\u00e9llez-Gir\u00f3n y Fern\u00e1ndez de C\u00f3rdoba, (1870-1909), 14\u00ba duca di Osuna. Senza discendenza. Il titolo pass\u00f2 a suo fratello Mariano.\n13\u00b0. duca di Uceda - Mariano Tellez-Giron y Fernandez de Cordoba, (1887-1931), 15\u00ba duca di Osuna\n14a. Duchessa di Uceda - \u00c1ngela Maria Tellez-Giron y Duque de Estrada, (n.1925), 16\u00aa duchessa di Osuna, 19\u00aa duchessa di Gandia\n15\u00b0. duchessa di Uceda - Mar\u00eda del Pilar de Latorre y Tellez-Giron, (n.1965)\nI Tellez-Giron acquisirono il titolo di duca di Uceda nella 2\u00aa met\u00e0 del XVII secolo per il matrimonio, nel 1645, di Fel\u00edcia de Sandoval y Orsini con suo cugino Gaspar T\u00e9llez-Gir\u00f3n y Sandoval, 5\u00ba duca di Osuna, 5\u00ba marchese di Pe\u00f1afiel, 9\u00ba conte di Ure\u00f1a, Grande di Spagna ecc.\nBernardina Maria de Velasco (Luisa), figlia di Maria della Piedad, sorella a sua volta di Isabella Roca de Togores, pronipote donna Maria Isabella della Concezione Pio di Savoia vedova Walcarcel, spos\u00f2 il 10\u00ba duca di Uceda, Tirso Tellez-Giron y Fernandez de Santillan, acquisendo l'ex feudo di San Gregorio da Sassola. Nel 1850 circa vendette una parte del giardino dei Melangoli a Marino Torlonia, duca di Bracciano, di Poli e di Guadagnolo, che divent\u00f2 giardino dei Torlonia, con accesso dall'attuale palazzo Manni."}
{"id": "1631551", "revid": "1305772", "url": "https://it.wikipedia.org/wiki?curid=1631551", "title": "Terminal Velocity (videogioco)", "text": "Terminal Velocity \u00e8 un videogioco per MS-DOS e Mac OS sviluppato nel 1995 da Terminal Reality (fondata da uno dei principali autori di Microsoft Flight Simulator 5) e pubblicato da 3D Realms. Inizialmente distribuito come shareware, \u00e8 stato pubblicato in edizione commerciale da FormGen. Nel 2015 \u00e8 stato portato su sistemi iOS.\nTrama.\nNell'anno 2704, delle colonie terrestri all'improvviso si ribellano e cominciano una guerra. Compito del giocatore, a bordo di una navetta denominata TV-202, sconfiggere il nemico. Nell'ultimo dei tre episodi si scopre che la guerra \u00e8 stata cominciata dall'intelligenza artificiale del super-computer X.I. (Xenocidic Initiative), localizzato sul pianeta \"Prozima Seven\": la missione finale sar\u00e0 quella di distruggerlo.\nModalit\u00e0 di gioco.\nIl TV-202 \u00e8 molto maneggevole, privo di inerzia e dotato di post bruciatori che permettono grandi velocit\u00e0. \u00c8 possibile utilizzare sette diverse armi, in pi\u00f9 appaiono alcuni power-up.\nEpisodi.\nIl gioco \u00e8 suddiviso in livelli-missioni ambientate su diversi pianeti; ogni livello ha un obbiettivo da compiere (in genere distruggere qualcosa), richiesto da un briefing iniziale.\nTecnologia.\n\"Terminal Velocity\" era dotato, per l'epoca, di un motore grafico molto fluido, e di musiche digitali in formato MOD. Con il medesimo, Terminal Reality ha sviluppato altri due giochi simili per Microsoft, \"Fury3\" e \"Hellbender\", entrambi nativi per Windows 95.\nIl gioco \u00e8 stato pubblicato in versione floppy disk e CD-Rom: quest'ultima, oltre che a introdurre delle scene animate e al supporto della SVGA con texture di maggiore risoluzione, permetteva anche la modalit\u00e0 multiplayer per otto giocatori."}
{"id": "1631558", "revid": "458786", "url": "https://it.wikipedia.org/wiki?curid=1631558", "title": "Moadon Kaduregel Maccabi Netanya", "text": "Il Moadon Kaduregel Maccabi Netanya (), meglio noto come Maccabi Netanya, \u00e8 una societ\u00e0 calcistica israeliana con sede nella citt\u00e0 di Netanya, militante nella \"Liga Leumit\", la seconda serie del campionato di calcio israeliano.\nStoria.\nFondato nel 1934, il Maccabi Netanya \u00e8 uno dei club storici di Israele, con alle spalle oltre 40 stagioni in prima divisione, 5 titoli nazionali e 1 Coppa di Stato. Il club domin\u00f2 la scena nazionale tra gli anni settanta e la prima met\u00e0 degli anni ottanta, ove si collocano tutti i suoi principali successi.\nGli anni a seguire sono stati assai meno ricchi di successi per i \"diamanti\" (come sono soprannominati i calciatori del Maccabi, che ha un diamante nel proprio stemma). Ultimamente l'acquisto della societ\u00e0 da parte di Daniel Jammer, uomo d'affari ebreo-tedesco, ha riportato lustro al Maccabi, che grazie ai nuovi acquisti ha colto un beneaugurante secondo posto nella \"Ligat ha'Al\" 2006-07.\nOrganico.\nRosa 2019-2020.\n "}
{"id": "1631559", "revid": "599013", "url": "https://it.wikipedia.org/wiki?curid=1631559", "title": "Polina Cekova", "text": "Alta 193 cm per 85 kg, giocava come ala grande-centro. A livello internazionale ha preso parte alle Olimpiadi, ai Mondiali, agli Europei, alla WNBA, alla Coppa Ronchetti e all'Eurolega.\nCarriera.\nCresciuta nella Trogylos Priolo, in Serie A1 italiana, nel 1995 \u00e8 passata al Tarbes Gespe Bigorre, con cui ha giocato un decennio, nel campionato francese.\n\u00c8 stata scelta al Draft WNBA 1998 dalle Houston Comets, come decima al primo giro. Ha disputato una sola stagione nel massimo campionato statunitense, per poi tornare in Francia. Dal 2005 al 2008 ha giocato con la squadra di Mourenx ed \u00e8 tornata a Tarbes nel 2008-09."}
{"id": "1631560", "revid": "1543377", "url": "https://it.wikipedia.org/wiki?curid=1631560", "title": "Dionisio di Zante", "text": "Biografia.\nProveniente da una famiglia veneziana, originaria della Normandia, appartenente all'aristocrazia locale dell'isola di Zante, non volle mai avvantaggiarsi della posizione familiare se non per aumentare la sua cultura ed approfondire i suoi studi. Dotato di straordinario intelletto gi\u00e0 all'et\u00e0 di 21 anni era reputato un grande pensatore, conoscitore di molteplici lingue e provetto studioso di teologia; entr\u00f2 nel monastero delle isole Strofadi, fu ordinato monaco nel 1577 da Gerasimo di Cefalonia (anch'esso poi dichiarato Santo) che lo ribattezz\u00f2 col nome di \"Draganinos\" e don\u00f2 le sue rilevanti ricchezze ai poveri dell'isola natia; espresse la volont\u00e0 di partire in missione per la Terra Santa ma quando fu di passaggio al Pireo per imbarcarsi sulla rotta della Palestina, venne acclamato arcivescovo di Aegina entrando nell'episcopato di Atene col nome di \"Dionysios\"; di l\u00ec a poco aument\u00f2 la sua notoriet\u00e0 tanto che molti pellegrini in cerca delle sue \"benedizioni\" che venivano reputate \"miracolose\" ne accrebbero immensamente la sua popolarit\u00e0. Nonostante le gratificazioni ed i sempre crescenti riconoscimenti ricevuti dal clero e dal popolo, chiese il permesso di abbandonare la fama acquisita e di rientrare nella tranquillit\u00e0 della sua isola natia dove si ritir\u00f2 con austerit\u00e0 e dove mor\u00ec per cause naturali all'et\u00e0 di 75 anni.\nCulto.\nTra i molteplici miracoli a lui attribuiti c'\u00e8 la preservazione del suo corpo dopo la morte. Il Santo mummificato viene portato in processione il 24 agosto di tutti gli anni nelle vie della citt\u00e0 di Zante all'interno di una sfarzosa festa patronale che dura alcuni giorni."}
{"id": "1631562", "revid": "1543377", "url": "https://it.wikipedia.org/wiki?curid=1631562", "title": "Singoli al numero uno in Europa nel 2006", "text": "Lista delle canzoni alla posizione numero uno della Eurochart Hot 100 Singles del 2006."}
{"id": "1631564", "revid": "226458", "url": "https://it.wikipedia.org/wiki?curid=1631564", "title": "San Dionisio (El Salvador)", "text": "San Dionisio \u00e8 un comune del dipartimento di Usulut\u00e1n, in El Salvador."}
{"id": "1631571", "revid": "547034", "url": "https://it.wikipedia.org/wiki?curid=1631571", "title": "Scultura altomedievale", "text": "Con scultura e oreficeria altomedievale si intende la produzione scultorea dal V secolo (invasioni barbariche) a circa l'XI secolo, dopo il quale si svilupp\u00f2, con inizio diverso a seconda della zona, un'arte pi\u00f9 monumentale denominata pi\u00f9 tardi come \"scultura romanica\".\nCon l'avvento del Cristianesimo venne meno la tradizione della scultura a tutto tondo (pur con qualche eccezione), troppo legata a reminiscenze degli idoli pagani. Inoltre i popoli barbarici, essendo tradizionalmente nomadi o seminomadi, non producevano opere d'arte ingombranti e voluminose: per questo la scultura fu inizialmente dismessa o rarefatta (cos\u00ec come l'architettura e l'affresco), mentre acquistarono importanza l'oreficeria e l'intaglio su materiali leggeri come legno e, nelle zone dove era possibile importarlo, l'avorio.\nIn Italia si ebbe una produzione un po' atipica per via della forte influenza bizantina nell'alto medioevo (soprattutto lungo la costa adriatica) e la promozione di modelli tardo antichi e paleocristiani esercitata dal papato, un'istituzione in piena ascesa politica ed economica.\nOreficeria barbarica.\nI popoli barbarici raggiunsero in particolare in oreficeria i migliori risultati artistici, con notevoli apporti originali. Le principali produzioni riguardano fibule, diademi, else, fibbie di cinturoni.\nStile policromo.\nUn primo stile, detto \"policromo\", risale agli Unni e trovava dei precedenti nelle popolazioni stanziate sul Mar Nero. Si contraddistingue dall'uso di pietre levigate (spesso rosse come granati e almandini), incastonate nell'oro, sia isolate, sia a distanze ravvicinate, ricoprendo quasi l'intera superficie con sottili strisce di metallo prezioso tra un castone e l'altro. Nella seconda met\u00e0 del V secolo questa tecnica raggiunse un apice all'epoca di Childerico I e pi\u00f9 o meno contemporaneamente si diffuse anche in Italia e Spagna tramite i goti. In Spagna le forme usate furono meno elaborate e meno ricche. Questa tecnica, oltre all'ampia diffusione, ebbe una vita molto lunga, essendo usata ancora dai Franchi e dai Longobardi nel VII secolo.\nStile animalistico.\nUn secondo stile \u00e8 quello \"animalistico\", che venne portato ad alti livelli nel bacino del Mare del Nord e nella Scandinavia, prima di diffondersi in tutta Europa. I manufatti tipici in questo stile sono fibbie e guarnizioni varie ed hanno analogia con produzioni simili in province romane quali la Britannia e la Pannonia. In queste opere le figure geometriche invadono tutta la superficie ed a seconda dei risultati si hanno due, o tre per alcuni storici dell'arte sottodivisioni:\nOltre che in oreficeria motivi simili vennero sviluppati nella scultura in pietra e nei manoscritti miniati dei monasteri, soprattutto nelle \"pagine tappeto\" prodotte nel VII secolo nelle isole britanniche (v. c.d. arte insulare).\nScultura all'epoca di Teodorico e Giustiniano.\nTeodorico il Grande fu re d'Italia dopo aver sconfitto il re degli Eruli Odoacre (493). Stabil\u00ec la sua capitale a Ravenna, dove promosse un'importante stagione artistica dominata da modelli costantinopolitani, essendo lui stesso permeato della cultura di Bisanzio dove era strato educato ed aveva vissuto a lungo.\n\u00c8 andata perduta la statua equestre in bronzo che lo ritraeva e che aveva fatto collocare davanti al suo palazzo (forse il \"Regisole\"). Il modello per tale opera, uno dei rarissimi casi di scultura monumentale a tutto tondo nell'alto medioevo, era la statua del Marco Aurelio, che all'epoca si pensava raffigurasse Costantino I e che simboleggiava il potere sacrale, essendo posta davanti al palazzo del Laterano a Roma.\nNell'arte ravennate sopravvissuta \u00e8 difficile trovare retaggi barbarici, per cui si \u00e8 pensato che gli artisti fossero dei latini che lavoravano alternativamente per la committenza ostrogota (ariana) e latina (ortodossa, nel senso di fedele al cristianesimo efesino-niceno). L'unica traccia di un motivo scultoreo derivato dall'oreficeria si trova nel Mausoleo di Teodorico, dove il fregio \u00e8 decorato \"a tenaglia\", assente nel repertorio romano/bizantino.\nUn'opera ravennate pi\u00f9 tarda, dell'epoca di Giustiniano, \u00e8 la cattedra vescovile di Massimiano, realizzata con pannelli in avorio, scolpita tra il 546 e il 556 ed oggi conservata presso il Museo arcivescovile di Ravenna.\nEntro cornici con ricchi motivi vegetali, sono collocati pannelli con figure di Santi, \"Storie di Cristo\", con alcuni episodi riferibili a vangeli apocrifi, e \"storie di Giuseppe\". Vi si trova al centro il monogramma di \"Maximianus\", ma dove e quando siano stati realizzati i pannelli \u00e8 ancora un tema controverso e discusso.\nInteressanti sono anche gli amboni conservati in Duomo e nella basilica di San Vitale, che mostrano come anche in scultura la tendenza fosse verso un'involuzione del senso plastico in favore di una maggiore idealizzazione e carica simbolica.\nScultura e oreficeria longobarda.\nScultura longobarda.\n \nI longobardi regnarono in Italia dal 568 al 774.\nI migliori esempi di scultura longobarda si trovano a Cividale del Friuli ed a Pavia. Nel Museo Civico Malaspina di Pavia sono conservati due plutei dell'inizio dell'VIII secolo, provenienti dall'oratorio di San Michele alla Pusterla. Entro elaborate cornici con tralci ed elementi vegetali sono raffigurati dei pavoni che si abbeverano a una fonte sormontata dalla croce e dei draghi marini davanti all'albero della vita. Presentano un rilievo bidimensionale staccato incisivamente dal fondo, con un effetto calligrafico incisivo, che opera una stilizzazione altamente simbolica.\nSempre a Pavia \u00e8 custodita la \"Lastra tombale del duca Adaloaldo\", risalente al 718 e recante una lunga iscrizione arricchita da bassorilievi a soggetto vegetale.\nDurante la cosiddetta Rinascenza liutprandea (inizio dell'VIII secolo, in particolare nel decennio 730-740 circa) furono scolpiti due opere di gran pregio ancora esistenti a Cividale:\nNotevole \u00e8 anche la raffinatezza esecutiva della \"Lastra tombale di San Cumiano\", presso l'Abbazia di Bobbio: risalente agli anni del regno di Liutprando, reca un'iscrizione centrale, racchiusa da una doppia cornice a motivi geometrici (serie di croci) e fitomorfi (tralci di vite).\nLavorazione di oro e metalli longobarda.\nGi\u00e0 prima della discesa in Italia la principale espressione artistica dei Longobardi era quella legata all'oreficeria, che fondeva le tradizioni germaniche con influenze tardo-romane della provincia della Pannonia. Risalgono a questo iniziale periodo le crocette in lamina d'oro sbalzate, presero il posto delle monete bratteate di ascendenza germanica, gi\u00e0 ampiamente diffuse come amuleti. Le crocette, secondo una tipologia di origine bizantina, erano usate come applicazioni sull'abbigliamento. Negli esemplari pi\u00f9 antichi presentavano figure di animali stilizzati ma riconoscibili, mentre in seguito furono decorate da intricati elementi vegetali all'interno dei quali comparivano talvolta figurine zoomorfe.\nRientrano nella produzione di alto livello le croci gemmate, come la Croce di Agilulfo, al Museo Serpero di Monza (inizio del VII secolo), con pietre dure e di varie dimensioni incastonate a freddo in maniera simmetrica lungo i bracci. Un altro esempio simile \u00e8 la copertura dell'Evangeliario di Teodolinda (Monza, Tesoro della Basilica di San Giovanni Battista), dove sulle placche d'oro sono sbalzate due croci con un motivo decorativo simile (603). Era in uso anche una tecnica di incastonatura a caldo, dove si usavano pietre e paste vitree fuse e versate in una fitta rete di alveoli.\nLa produzione e la decorazione di armi prese in prestito alcuni stilemi dell'oreficeria e svilupp\u00f2 anche caratteri propri. Grazie a corredi funebri ritrovati, si \u00e8 venuti a conoscenza di grandi scudi da parata in legno ricoperto di cuoio, sui quali potevano venir applicate sagome in bronzo: per esempio nello \"scudo di Stabio\" (Historisches Museum di Berna) erano inchiodate figurine di animali e figure equestri senza precedenti, di immediato e raffinato dinamismo.\nTalvolta si cercava di recuperare modelli classici, come nella lastra frontale di elmo della Val di Nievole, detta \"Lamina di re Agilulfo\" ed oggi al Museo del Bargello (inizio del VII secolo), dove alcune figurine compongono una parata regale, che rappresenta simbolicamente il potere sovrano, con due vittorie alate quasi caricaturali, ma che testimoniano lo sforzo di riusare modelli antichi secondo il sintetico sentire longobardo.\nScultura e oreficeria carolingia.\nCarlo Magno fond\u00f2 l'impero carolingio alla fine dell'VIII secolo. Tutta la produzione artistica sotto il suo potere sub\u00ec un processo di \"rinascita\".\nAnche la produzione di oreficerie e di oggetti preziosi in genere ebbe un picco durante la \"rinascenza carolingia\", grazie anche alle immense ricchezze accumulate nelle vittoriose campagne militari: solo dagli Avari nel 795 erano stati saccheggiati cinquanta carri colmi d'oro e argento. Le opere di alta oreficeria venivano spesso donate a basiliche, abbazie e cattedrali dai sovrani stessi. Per esempio, Carlo Magno stesso regalo a Leone III delle placche per adornare la cattedra di San Pietro dopo l'incoronazione dell'800.&lt;br&gt;\n\u00c8 ancora oggetto di dibattito l'ubicazione dell'opificio imperiale presso il quale vennero realizzate la maggior parte dei capolavori d'Oltralpe (il Vangelo di Lindau, il Codice Aureo di Sant'Emmerano e il Ciborio di Arnolfo) ma si suppone che potesse trovarsi presso l'Abbazia di Saint Denis.\nIl prezioso avorio veniva intagliato con grande maestria per polittici o placche da applicare a libri preziosi o ad altri oggetti.\nNel caso di copertine per libri, queste erano prodotte negli stessi monasteri dove si trovavano gli \"scriptoria\" per la miniatura, e avevano caratteri iconografici e stilistici vicini a quelli delle miniature stesse. Queste opere avevano una funzione anche illustrativa, essendo mostrate durante le ostensioni dei libri sacri al popolo, come si faceva con i reliquiari. Restano tra i capolavori di quel periodo le due copertine dell'Evangeliario di Lorsch (oggi una al British Museum ed una ai Musei Vaticani), dell'810 circa, che presentano affinit\u00e0 con le placche della cattedra di Massimiano a Ravenna, o la coperta del salterio dell'epoca di Carlo il Calvo, oggi a Zurigo allo Schweizerisches Landesmuseum (870 circa), dove si raggiunse nell'intaglio dell'avorio la morbidezza e rotondit\u00e0 della cera molle, con una vivacit\u00e0 delle scene che ricorda la scuola di Reims, con il dinamismo del Salterio di Utrecht.\nNel Flabello di Tournus (ventaglio liturgico al Bargello di Firenze della met\u00e0 del IX secolo) si trova un gusto pi\u00f9 aulico, con scene delle \"Egloghe\" di Virgilio, che richiamano le contemporanee miniature delle Bibbie.\nPer quanto riguarda l'oreficeria, un capolavoro assoluto \u00e8 l'altare di Sant'Ambrogio, conservato magnificamente intatto presso la basilica di Milano, fatto per il vescovo Angilberto II da Vuolvino \"faber\". Altri pezzi importanti sono la Coperta del Codice Aureo di Monaco di Baviera (Bayerische Staatsbibliothek, 870 circa) o il cosiddetto Ciborio di Arnolfo (Monaco, Residenz, stesso periodo), decorati con uno stile repentino e \"nervoso\", ancora collegabile con la scuola di Reims, con numerose linee spezzate che rifrangono la luce sull'oro e creano un effetto scintillante.\nOreficeria e scultura ottoniana.\nOttone I di Sassonia seppe rinvigorire il titolo imperiale e risollevare dalla decadenza i territori dell'impero. Anche le discipline artistiche subirono un rinnovo: da un lato veniva perseguita una linea classica, simbolo stesso del rivivere delle istituzioni romane nell'impero; dall'altra nuove inquietudini portavano a raffigurazioni artistiche innovative.\nAnche in scultura (soprattutto su avorio) e oreficeria si riscontrano due tendenze principali opposte, che proseguono ciascuna in un solco gi\u00e0 avviato in epoca carolingia.\nCorrente \"aulica\".\nLa corrente pi\u00f9 \"classicista\" o \"aulica mostra un pacato equilibrio, ma anche una plasticit\u00e0 verosimile. \u00c8 riscontrabile per esempio in lavori come la \"Madonna con Bambino\" di Magonza (1000 circa), in avorio (un'iconografia ampiamente ripresa nei secoli XI e XII), come la \"Situla del vescovo Gotofredo\" (ante 979, Museo del Duomo di Milano), dove le figure sacre sono inserire compostamente in un'architettura con archi e colonne, secondo un'impostazione derivata probabilmente da sarcofagi tardo-antichi o paleocristiani.\nNella vastissima produzione di oreficeria del periodo, questa corrente ha il capolavoro nell'Antependium di Basilea (ante 1024, Parigi, Museo di Cluny), in legno ricoperto da oro sbalzato, pietre e perle (175 x 120\u00a0cm.). Venne realizzato probabilmente a Fulda e donato da Enrico II e Cunegonda ad un'importante fondazione benedettina. Vi sono raffigurate cinque arcate su colonne, occupate da altrettante figure. Quella centrale \u00e8 pi\u00f9 ampia e contiene il Cristo pantocratore, con i piccolissimi sovrani prostrati ai piedi, mentre nelle altre sono scolpiti tre arcangeli e San Benedetto. L'insieme ha una compostezza aulica, con vari stilemi che richiamano le coeve esperienze a Bisanzio.\nCorrente \"anticlassica\".\nPi\u00f9 o meno contemporaneamente a questi lavori si faceva strada una corrente pi\u00f9 innovativa, che ebbe una profonda influenza nella successiva scultura romanica.\nUna delle opere pi\u00f9 eloquenti di questo stile \u00e8 la coperta eburnea con l'\"Incredulit\u00e0 di San Tommaso\", del cosiddetto Maestro di Echternacht, dal nome del monastero dove era stato confezionato il codice miniato al quale ara stata applicata la coperta (fine del X secolo). Le figure sono schiacciate nello spazio e nonostante il bassissimo rilievo sembrano di un volume dirompente. Cristo, rialzato su un piedistallo, alza il braccio per scoprire la ferita del costato verso la quale sembra arrampicarsi San Tommaso, raffigurato eccezionalmente di spalle e con la testa rovesciata verso l'alto, in uno sforzo quasi epico.\nUn'altra opera innovativa si riscontra nel retro della grande \"Croce di Lotario\" (38,50 x 50\u00a0cm., 1000 circa, conservata nel Tesoro della Cattedrale di Aquisgrana): vi \u00e8 incisa la crocifissione a bulino, con una sinuosa linearit\u00e0 e drammatico realismo che ricorda le croci dipinte da Cimabue quasi tre secoli dopo. Un'altra rappresentazione simile si trova anche nella monumentale \"Croce di Gerone\" (lignea, ante 976), con il corpo del Cristo crocefisso deformato dal peso del corpo abbandonato.\nPi\u00f9 posate appaiono le raffigurazioni simili in Italia, sebbene ormai si noti come la rappresentazione si sia ormai spostata sulla figura patetica del Cristo morto, piuttosto che su un'iconografia aulica e trionfale. Tra questi si ricordano la Croce della badessa Raingarda (Pavia, ante 996), la Croce del vescovo Leone (a Vercelli, ante 1026) e la Croce del vescovo Ariberto (a Milano, post 1018).\nI bronzi di Hildesheim.\nUna notevole testimonianza di scultura in bronzo, risalente all'inizio dell'XI secolo, sono le due grandi porte bronzee della chiesa di San Michele a Hildesheim, montate nel 1015. Vi sono raffigurate otto scene del vecchio testamento su ciascuna, lavorate a in altrettanti riquadri incolonnati. La narrazione si dispiega su ciascun episodio in maniera sciolta, con un equilibrato disporsi delle figure nello spazio, secondo schemi decorativi del Salterio di Utrecht e delle bibbie miniate della scuola di Tours.\nGli elementi architettonici e paesistici sono a bassissimo rilievo, mentre le figure umane emergono anche ad alto rilievo, conferendo drammaticit\u00e0 alla rappresentazione. Delle stesse maestranze resta anche una colonna istoriata a spirale, realizzata qualche anno prima per la stessa chiesa, dove viene ripreso il modello delle colonne romane (come la Colonna Traiana), aggiornato ai temi cattolici, con la narrazione delle \"storie di Cristo\", dal battesimo fino alla crocefissione, in uno stile solenne e dal notevole risalto plastico."}
{"id": "1631572", "revid": "767487", "url": "https://it.wikipedia.org/wiki?curid=1631572", "title": "Boy's Life", "text": "I Boy's Life furono una band emo/indie rock proveniente da Kansas City (Missouri) formata nel 1993. Dopo aver pubblicato due album in studio, la band si sciolse nel 1997. Successivamente, i membri del gruppo si dedicarono ad altri progetti come i Canyon, The Farewell Bend e Lullaby for the Working Class.\nBrandon Butler ha inoltre pubblicato diverso materiale da solista."}
{"id": "1631576", "revid": "1124164", "url": "https://it.wikipedia.org/wiki?curid=1631576", "title": "Mos\u00e8 del Brolo", "text": "Contesto storico: studi e ipotesi.\nLa vita di Mos\u00e8 del Brolo \u00e8 avvolta dalle nebbie della storia altomedievale, scarsa di fonti e di riferimenti anagrafici. Citato per la prima volta da Pinamonte da Brembate nel 1230, \u00e8 stato per molto tempo al centro di numerose dispute volte ad identificarne la collocazione temporale.\nNel basso medioevo e nei secoli successivi era infatti ipotesi comune collocarlo tra il VI e il VII secolo, facendolo appartenere alla famiglia Mozzi (come affermato dal Pellegrino) o, secondo l'ipotesi del Lupi, alla famiglia Albani.\nA tal riguardo, Padre Donato Calvi sosteneva che questi fosse segretario dell'imperatore bizantino Giustiniano, il quale gli commission\u00f2 una descrizione di Bergamo, la sua citt\u00e0.\nL'infondatezza di tutte queste teorie fu evidenziata, all'inizio del XVIII secolo, da Ludovico Antonio Muratori che nella sua opera \"Rerum Novarum Scriptores\" indic\u00f2 Mos\u00e8 Del Brolo vissuto tra l'XI e il XII secolo, evidenziando il fatto che lo scrittore bergamasco faceva riferimento al Vescovo di Bergamo Ambrogio, vissuto anch'egli nel XII secolo.\nTuttavia la tesi del Muratori fu a lungo contrastata da Guerrini e Ferdinando Caccia, per essere poi accettata e considerata universalmente a partire dal XIX secolo.\nVita.\nNato a Bergamo dalla famiglia Del Brolo, fu avviato agli studi religiosi giungendo fino all'ordinazione. Durante questo periodo si appassion\u00f2 agli studi classici, tanto che il fratello Pietro, di qualche anno pi\u00f9 grande e parroco nella chiesa cittadina di Sant'Alessandro (cos\u00ec come documentato in atti del 1125), gli don\u00f2 libri e classici di cultura latina e soprattutto greca.\nBen presto divenne grande appassionato dei classici e, mosso da sete di cultura, intraprese un viaggio, avvenuto in seguito alla Prima Crociata quando Venezia allacci\u00f2 importanti contatti con l'oriente, nella citt\u00e0 di Costantinopoli al fine di apprendere la cultura e lingua greca.\nQui acquist\u00f2 un gran numero di libri antichi e ben presto si guadagn\u00f2 un'ottima reputazione, tanto da meritarsi il titolo di \"Magister\" (che gli permise di accedere agli insegnamenti) e da partecipare a numerose dispute teologiche. La notoriet\u00e0 gli permise di essere incluso nella cerchia degli addetti imperiali prendendo parte, nel 1128, alla spedizione dell'imperatore Giovanni Comneno sul Danubio contro gli ungheresi, ricoprendo il prestigioso incarico di segretario.\nUn'altra situazione che lo vide ricoprire ruolo di assoluto rilievo fu la conferenza, indetta dall'imperatore Lotario nel 1136 al fine di redimere una disputa religiosa tra ambasciatori greci ed esponenti latini, presieduta dall'imperatore Giovanni Comneno e dal patriarca di Costantinopoli. Gli scritti di allora riportano la presenza, tra i latini, di \"\u201ctres viri sapienti i utraque lingue periti et littirati doctissimi\u201d\", tra cui \"\u2018'Moses Italus natione ex civitate Pergomi\u201d\". Gli altri due furono Giacomo da Venezia e Burgundio Pisano. Mos\u00e8 del Brolo venne eletto dall'assemblea come interprete comune per la sua lealt\u00e0 e la conoscenza del greco.\nNegli anni successivi fece ritorno in patria, fermandosi prima a Bergamo, dove insegn\u00f2 in scuola di grammatica e canto istituita dal vescovo Ambrogio, per trasferirsi poi nella citt\u00e0 di Vercelli dove fu docente nella scuola vescovile.\nSuccessivi spostamenti lo portarono alla cattedra di diritto a Bologna, per rivestire poi la carica di arcivescovo a Ravenna dal 1144 al 1154, dove in alcuni atti viene indicato come \"Mos\u00e8 da Vercelli\".\nLe opere.\nNumerose sono le sue opere custodite nelle principali biblioteche europee, tra le quali la Nazionale di Parigi, la Marciana di Venezia e di Lipsia.\nInoltre a lui \u00e8 stata recentemente attribuita la traduzione interlineare latina ad alcune opere poetiche greche apposta sul manoscritto Paris, BNF suppl. gr. 388.\nDi seguito i suoi principali lavori:\nIl Pergaminus.\nLa sua principale opera \u00e8 considerata il \" \u201cPergaminus\u201d \": si tratta di un poemetto esametrico scritto in un periodo compreso tra il 1110 e il 1130 (numerose dispute sorsero riguardo alla datazione dell'opera), che descrive la citt\u00e0 di Bergamo e le zone limitrofe.\nIl testo, anche se scritto in uno stile n\u00e9 classico n\u00e9 brillante, risulta quindi essere un'importantissima testimonianza diretta sulle condizioni sociali, economiche e politiche della citt\u00e0 orobica del XII secolo, anche se spesso ne fornisce una visione un po' ottimistica, citandone gran parte degli aspetti positivi ed enfatizzandone la bellezza."}
{"id": "1631579", "revid": "50869", "url": "https://it.wikipedia.org/wiki?curid=1631579", "title": "L'Italia di Piero", "text": "L'Italia di Piero \u00e8 una canzone di Simone Cristicchi, secondo singolo estratto dall'album \"Dall'altra parte del cancello\" del 2007.\nLa canzone \u00e8 una simpatica presa in giro di certi personaggi pubblici italiani, che pur non dichiarando mai a chi si riferisce, Cristicchi descrive cos\u00ec: \nIl video.\nIl video \u00e8 stato girato in parte a Roma, in particolare al Museo della civilt\u00e0 romana, e in parte a Castel Goffredo, paese dell'alto mantovano, dal regista Gaetano Morbioli su un'idea dello stesso Cristicchi. &lt;br&gt;\nUn paese attende con grande clamore il passaggio del fantomatico eroe Piero, personaggio autore di numerose imprese al quale \u00e8 intitolata anche la ruota panoramica del Luna Park. Tra fanfara dei bersaglieri, il sindaco che prepara con enfasi il discorso di benvenuto, l'autista che spolvera la limousine, le guardie del corpo che scortano l'auto, la folla in delirio e gli striscioni, Piero arriva, esce dall'auto e si rivela essere nient'altro che... un palloncino. Nel frattempo, Cristicchi passeggia tra alcuni luoghi storici di Roma e si chiede \"La storia ci insegna... ma che ci insegna?\"."}
{"id": "1631580", "revid": "104458", "url": "https://it.wikipedia.org/wiki?curid=1631580", "title": "Urs K\u00e4lin", "text": "Specialista dello slalom gigante in attivit\u00e0 tra la fine degli anni 1980 e il decennio successivo, \u00e8 stato insieme a Pirmin Zurbriggen e Jo\u00ebl Gaspoz uno dei punti di forza della squadra elvetica di quel periodo, riuscendo in carriera a ottenere tre successi in Coppa del Mondo. Lo sciatore \u00e8 stato in grado di vincere anche la medaglia d'argento nello slalom gigante ai XVII Giochi olimpici invernali di e altri due argenti in altrettante edizioni dei Campionati mondiali.\nBiografia.\nStagioni 1989-1993.\nK\u00e4lin, originario di Bennau di Einsiedeln, ottenne il suo primo piazzamento in Coppa del Mondo il 17 gennaio 1989 ad Adelboden, dove fu 11\u00ba in slalom gigante; nello stesso anno esord\u00ec ai Campionati mondiali nella rassegna iridata di Vail, dove sempre in slalom gigante si classific\u00f2 14\u00ba.\nIl 30 novembre 1989 colse a Waterville Valley la sua prima vittoria, nonch\u00e9 primo podio, in Coppa del Mondo, mentre ai Mondiali di Saalbach-Hinterglemm 1991 vinse la medaglia d'argento nello slalom gigante e si classific\u00f2 8\u00ba nel supergigante. Ai XVI Giochi olimpici invernali di , suo esordio olimpico, si piazz\u00f2 14\u00ba nello slalom gigante e nella stessa specialit\u00e0 ai Mondiali di Morioka dell'anno seguente fu 4\u00ba.\nStagioni 1994-2002.\nAi XVII Giochi olimpici invernali di vinse la medaglia d'argento nello slalom gigante; nella stessa stagione in Coppa Europa vinse la classifica di slalom gigante e fu 2\u00ba in quella generale. Nel 1996 ai Mondiali della Sierra Nevada vinse la sua seconda e ultima medaglia iridata, ancora un argento in slalom gigante, e fu 12\u00ba nello slalom speciale; il 9 marzo dello stesso anno colse in slalom gigante a Lillehammer Kvitfjell la sua ultima vittoria in Coppa del Mondo. Sempre in slalom gigante ottenne anche il suo ultimo podio nel massimo circuito internazionale, il 30 novembre 1996 a Breckenridge, e gareggi\u00f2 ai Mondiali di Sestriere 1997, senza completare la gara.\nAi XVIII Giochi olimpici invernali di , suo congedo olimpico, si classific\u00f2 12\u00ba nello slalom gigante; continu\u00f2 a gareggiare ai massimi livelli fino alla stagione 2000-2001, durante la quale disput\u00f2 i suoi ultimi Mondiali (nella rassegna iridata di Sankt Anton am Arlberg fu 14\u00ba nello slalom gigante) e la sua ultima gara in Coppa del Mondo, il 10 marzo ad \u00c5re, dove sempre in slalom gigante fu 9\u00ba. Dopo aver ancora preso parte ad alcune gare FIS, si ritir\u00f2 definitivamente dalle competizioni nel dicembre del 2001.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "1631583", "revid": "216538", "url": "https://it.wikipedia.org/wiki?curid=1631583", "title": "Ann Margret", "text": ""}
{"id": "1631584", "revid": "113757", "url": "https://it.wikipedia.org/wiki?curid=1631584", "title": "Sugo di noci", "text": ""}
{"id": "1631594", "revid": "438678", "url": "https://it.wikipedia.org/wiki?curid=1631594", "title": "Costruzione dei sottoinsiemi", "text": "Nella teoria dei linguaggi formali, la costruzione dei sottoinsiemi o subset construction \u00e8 la tecnica di costruzione dell'automa a stati finiti deterministico equivalente ad un automa a stati finiti non deterministico.\nEquivalenza tra automa deterministico e non deterministico.\nDato un automa a stati finiti non deterministico\n\u00e8 possibile determinare un automa a stati finiti deterministico equivalente\ntale che formula_3.\nL'insieme di stati diventa\nl'insieme degli stati finali\nmentre la nuova funzione di transizione si calcola come:\ndove la funzione formula_7 indica l'insieme delle parti. \u00c8 possibile dimostrare che l'automa deterministico cos\u00ec definito risulta essere equivalente all'automa non deterministico a partire dal quale \u00e8 costruito. Entrambi gli automi riconoscono quindi lo stesso linguaggio.\nAlgoritmo di costruzione per sottoinsiemi.\nL'algoritmo per la costruzione dell'automa equivalente discende direttamente dalla definizione dell'automa. La definizione della funzione di transizione formula_8 viene valutata per ogni elemento appartenente al dominio formula_9, ossia per tutti i possibili sottoinsiemi di formula_10.\nLazy evaluation.\n\u00c8 possibile che la costruzione dell'automa equivalente tramite l'algoritmo di costruzione per sottoinsiemi possa portare alla definizione di stati non accessibili, la cui presenza risulta ridondante e che porta ad un eccesso di calcolo che pu\u00f2 essere ridotto. La lazy evaluation permette di evitare i calcoli necessari a definire gli stati che non sono raggiungibili dall'automa. Tale algoritmo viene definito induttivamente non prendendo in considerazione tutti gli elementi dell'insieme della parti.\nBase: formula_11 \u00e8 uno stato accessibile.\nIpotesi induttiva: formula_12 stato accessibile.\nPasso induttivo: formula_13, formula_14 accessibile.\nLa lazy evaluation porta alla determinazione di tutti e soli gli stati accessibili. La definizione della funzione di transizione pu\u00f2 essere quindi eseguita solo su tali stati."}
{"id": "1631595", "revid": "647919", "url": "https://it.wikipedia.org/wiki?curid=1631595", "title": "Pia Opera di S. Dorotea", "text": ""}
{"id": "1631597", "revid": "465036", "url": "https://it.wikipedia.org/wiki?curid=1631597", "title": "Opera di Santa Dorotea", "text": ""}
{"id": "1631598", "revid": "465036", "url": "https://it.wikipedia.org/wiki?curid=1631598", "title": "Pia Opera di Santa Dorotea", "text": ""}
{"id": "1631599", "revid": "2160814", "url": "https://it.wikipedia.org/wiki?curid=1631599", "title": "Costituzione Imperatoriam", "text": "La Costituzione Imperatoriam, o Constitutio Imperatoriam, \u00e8 l'atto che attribu\u00ec forza di legge alle \"Istituzioni di Giustiniano\" e che le precede nel testo.\nFu emanata a Costantinopoli il 21 novembre 533 dall'imperatore bizantino Giustiniano per promulgare le \"Institutiones\", che dopo la \"sanctio\" contenuta nella successiva \"Costituzione Tanta\" entrarono in vigore il 30 dicembre dello stesso anno.\nContenuti.\nLa norma si rivolge espressamente \u00abcupidae legum iuventuti\u00bb (\"alla giovent\u00f9 desiderosa d'imparare le leggi\"), cio\u00e8 agli studenti di diritto di Costantinopoli e Berito, che dovevano studiare le \"Istituzioni\" per effetto della riforma dell'istruzione introdotta dalla \"Costituzione Omnem\", emanata da Giustiniano il 16 dicembre dello stesso anno.\nIl primo paragrafo della \"Costituzione Imperatoriam\" individua nel binomio \"arma et leges\" (\"armi e leggi\") la base dell\"imperatoria maiestas\" (\"potere dell'imperatore\"), mentre i due successivi ricordano le gesta belliche e giuridiche dell'imperatore. Il terzo paragrafo nomina anche i commissari, mentre il quarto e il quinto spiegano il piano dell'opera e il suo metodo. Il sesto contiene la bibliografia: tra le fonti indicate vanno segnalate le \"Istituzioni\" di Gaio, che i giuristi considerano il modello di riferimento delle \"Istituzioni\" giustinianee. La parte finale del sesto paragrafo, inoltre, attribuisce valore di legge a tutta l'opera:"}
{"id": "1631603", "revid": "767487", "url": "https://it.wikipedia.org/wiki?curid=1631603", "title": "Christie Front Drive", "text": "I Christie Front Drive sono stati una band emo/indie rock formatasi a Denver nel 1993. Influenzati da band come Superchunk, Sunny Day Real Estate, Buffalo Tom e Drive Like Jehu, il gruppo era formato da Ron Maschall, Jason Begin, Kerry McDonald e Eric Richter.\nStoria.\nLa band pubblic\u00f2 un EP e un 7\" omonimo con la Freewill Records nel 1994. Successivamente il materiale pubblicato con la Freewill venne registrato nuovamente per l'uscita del primo album ufficiale della band, omonimo, pubblicato con la Caulfield Records. Nel 1995 la band fece uscire uno split con Jimmy Eat World, Sineater e Boy's Life. Inoltre, i Christie Front Drive in questo periodo collaborano con diverse compilation per la Crank! Records.\nLa band si sciolse nel 1997, e l'unico materiale non ancora pubblicato venne fatto uscire postumo dalla Caulfield nello stesso anno.\nI Christie Front Drive si sono riuniti il 1\u00ba settembre 2007 al Marquis Theater di Denver per partecipare al DenverFest. Tutti i membri originari della band hanno partecipato alla reunion."}
{"id": "1631608", "revid": "27644", "url": "https://it.wikipedia.org/wiki?curid=1631608", "title": "Insulinoterapia", "text": ""}
{"id": "1631610", "revid": "68105", "url": "https://it.wikipedia.org/wiki?curid=1631610", "title": "Meccanismo a tourbillon", "text": ""}
{"id": "1631612", "revid": "115628244", "url": "https://it.wikipedia.org/wiki?curid=1631612", "title": "Carlo Donida", "text": "Biografia.\nSi diplom\u00f2 al Conservatorio Giuseppe Verdi di Milano in pianoforte e composizione, per intraprendere la carriera di direttore d'orchestra, che decise per\u00f2 di abbandonare per seguire la sua vena artistica, pi\u00f9 vicina alla musica leggera.\nInizi\u00f2 quindi la sua attivit\u00e0 nel mondo musicale come pianista de I Dandies, gruppo molto noto a cavallo degli anni quaranta e cinquanta, in cui si distinse come uno dei migliori pianisti del genere.\nSuccessivamente venne assunto come arrangiatore dalle Edizioni musicali Ricordi, che in quel periodo avevano appena creato la sezione musica leggera con le Edizioni musicali Radio Record Ricordi.\nNello stesso periodo si sposa con Lia e diviene padre di Luisella, nata nel 1947, e Laura, nata nel 1951.\nEntrato nell'ambiente della musica leggera, decise di comporre i primi motivi avvalendosi della collaborazione del paroliere Gian Carlo Testoni con cui firm\u00f2 le sue prime canzoni, \"Dimmi t'amo\" e \"Sotto il mandorlo\" (interpretata dal Duo Fasano), con cui debutt\u00f2 nel 1951 al Festival di Sanremo.\nSuccessivamente collabor\u00f2 con altri parolieri come Calibi, con cui scrisse \"Vecchio scarpone\" (interpretata da Gino Latilla e dal quintetto vocale con Giorgio Consolini), e Pinchi, paroliere di \"Canzone da due soldi\" (interpretata da Katyna Ranieri e Achille Togliani che si classificher\u00e0 seconda a Sanremo), entrambi successi anche internazionali.\nNel 1960 inizia il lungo sodalizio con Giulio Rapetti Mogol, che dar\u00e0 vita a 126 canzoni, con la canzone \"Briciole di baci\", che interpretata da Lia Scutari vince la seconda edizione del Burlamacco d'oro nel 1960 (e che viene anche incisa da Mina) e \"Diavolo\" cantata da Jimmy Fontana, e che vince nel 1961 il Festival di Sanremo con \"Al di l\u00e0\", interpretata da Betty Curtis e Luciano Tajoli, canzone che arriv\u00f2 in ben 26 paesi del mondo.\nTra le altre canzoni scritte dal binomio \"Romantico amore\" cantata da Nicola Arigliano, \"Le colline sono in fiore\" interpretata da una giovanissima Wilma Goich al Festival di Sanremo, ispirata alle sue amate colline del Lago Maggiore, \"Uno dei tanti\" cantata da Tony Dallara e Joe Sentieri.\nLa sua carriera sanremese continu\u00f2 con \"Abbracciami forte\" (1965 Udo J\u00fcrgens \u2013 Ornella Vanoni),\n\"Gli occhi miei\" (1968 Wilma Goich \u2013 Dino), \"La spada nel cuore\" (1970 Patty Pravo \u2013 Little Tony) e \"La folle corsa\" (1971 Little Tony\u00a0\u2013 Formula 3) solo per citare le pi\u00f9 famose: il maestro Donida partecip\u00f2 a dodici edizioni del Festival di Sanremo con piazzamenti sempre di prim'ordine.\nLe sue canzoni ebbero grande successo anche all'estero; tra gli artisti che cantarono brani di Carlo Donida vi sono Tom Jones, Ben E. King, Shirley Bassey, Chet Baker e Charles Aznavour, che interpretarono le sue canzoni: \u201cUno dei tanti\u201d, che nella versione inglese divent\u00f2 \u201cWho (I have nothing)\u201d, \u201cGli occhi miei\u201d, col titolo \u201cHelp yourself\u201d, e \u201cLe colline sono in fiore\u201d.\nNella sua carriera Carlo Donida compose anche colonne sonore per documentari, pubblicit\u00e0 e film.\nDonida si afferm\u00f2 anche come eccellente compositore di canzoni su testi dialettali milanesi come \"Mi no, ghe vegni no\",\"Cing ghei de pu, ma ross\" e \"Quand el coeur el s'innamora\", che parteciparono e vinsero pi\u00f9 edizioni del Festival della Canzone Milanese e Ammore mio interpretata da Ornella Vanoni che si piazz\u00f2 seconda al Festival di Napoli del 1964.\nAnche Luigi Tenco interpret\u00f2 alcune sue canzoni: \"Quasi sera\", \"Sempre la stessa storia\" e \"Pi\u00f9 mi innamoro di te\" e \"Serenella\", gi\u00e0 incisa da Bobby Solo (queste ultime due pubblicate postume).\nLucio Battisti, che interpret\u00f2 raramente canzoni di cui non avesse composto lui stesso la musica, ne ha cantate ben quattro di Donida, sempre in collaborazione con Mogol: \"Prigioniero del mondo\", \"La compagnia\", \"La spada nel cuore\" e \"La folle corsa\" (le ultime due mai pubblicate ufficialmente).\nVasco Rossi nel 2007 ha voluto reinterpretare una canzone scritta nel 1968 per Marisa Sannia, \"La Compagnia\".\nProprio sulla scia di quest'ultima canzone, nel 2008 \u00e8 nata l'associazione \"La compagnia di Donida\", con l'obiettivo primario di diffondere la cultura popolare attraverso la musica ed incentivare la creativit\u00e0 dei giovani artisti. \u00c8 stato anche istituito il \"Premio Donida\", rivolto ai giovani compositori.\nCanzoni scritte da Carlo Donida.\nNell'elenco \u00e8 indicato il primo interprete che ha inciso la canzone"}
{"id": "1631614", "revid": "15756", "url": "https://it.wikipedia.org/wiki?curid=1631614", "title": "Le Castella (Isola di Capo Rizzuto)", "text": "Punta delle Castella, pi\u00f9 nota come Le Castella, \u00e8 una frazione di Isola di Capo Rizzuto, in provincia di Crotone, in Calabria. \u00c8 situata sulla costa ionica della Calabria, nella estremit\u00e0 orientale del golfo di Squillace, a 10 km da Isola di Capo Rizzuto e 20 km da Crotone.\nBorgo marinaro, \u00e8 noto principalmente per la fortezza e per le sue coste che si succedono dalle spiagge di sabbia di vario spessore e colore e per le scogliere con resti archeologici greco-romani tuttora visibili, inoltre la flora e la fauna marina sono tutelate dall'area marina protetta di Capo Rizzuto, la pi\u00f9 estesa in Italia.\nOrigini del nome.\nCi\u00f2 che potrebbe far risalire la primitiva forma del nome odierno \u00e8 data, in seguito alla dipartita di Annibale dopo la seconda guerra punica, dall'insediamento di 3000 coloni romani che diedero nome al luogo come \"Castra\". Ci sono ipotesi che prima dell'insediamento romano ce ne fosse un altro fondato da Annibale, di cui Plinio lo cita come Castra Annibale, Solino come Porto D'Annibale, la persistenza di questa toponomastica riaffiora in mappe del XVI sec. , fino al XVIII sec. in cui Le Castella veniva talvolta segnata come Torre di Annibale. Non si sa se l'antica Castra Hannibalis sia effettivamente da collocare nell'attuale Le Castella o un altro nel golfo di Squillace, si \u00e8 creduto che fosse collocata nel suddetto luogo fino al XVIII sec. poi si \u00e8 messa in discussione perch\u00e9 si \u00e8 pensato potrebbe essere un errore di collocazione da parte di storici cinquecenteschi. Il nome \"Castella\" \u00e8 latino, la designazione al plurale con l'aggiunta dell'articolo \"Le\" non \u00e8 ancora ben chiara, potrebbe essere dovuta ad una credenza/leggenda secondo cui nel luogo vi fossero costruite molte fortificazioni o abitazioni edificati su di un arcipelago scomparso e sulla terraferma, idea che pu\u00f2 avere delle basi fondate dato che in alcune secche al largo del mare, vi sono evidenti resti sottomarini di fabbricati antichi come ruderi di insediamenti; oppure altra ipotesi pu\u00f2 essere una designazione a livello generale del territorio circostante l'abitato; c'\u00e8 da intendere che comunque Le Castella non \u00e8 il nome della fortificazione protesa su un piccolo promontorio ma il toponimo del territorio circostante. Il nome odierno \"Le Castella\" si pu\u00f2 cominciare a stabilire con certezza dal medioevo, ed \u00e8 stato preceduto da molti altri nel corso dei secoli. La documentazione medievale superstite, evidenzia l\u2019esistenza di \u201c\"Castella\"\u201d o \u201c\"Castellum ad Mare\"\u201d, nell\u2019ambito del \u201c\"Iustitiariatus Vallis Gratis et Terre Iordane\"\u201d.La sua favorevole posizione marittima s\u2019evidenzia gi\u00e0 alla met\u00e0 del secolo XII, quando il geografo musulmano Edrisi rileva l\u2019esistenza di \u201c\"\u2026\" \"qa\u015bt\u00e2l (Le Castella), citt\u00e0 [pur] piccola,\" \"\u2026\"\u201d, segnalandone la distanza da Crotone: \u201c\"Da Le Castella a qu\u1e6dr\u00fbni (Cotrone), navigando a golfo lanciato, tredici miglia e diciotto costeggiando\"\u201d. Nel 1219 compare come testimone in un trasferimento di propriet\u00e0 scritto in lingua greca, \"Mansus de Castro Maris\". Del dicembre 1225 \u00e8 invece un documento di Federico II, nel quale vengono confermati nove privilegi di libero pascolo al monastero di Corazzo, nei tenimenti di Campolongo e dei Castelli a Mare. Alla fine del Duecento \u201c\"Castelle\"\u201d \u00e8 riportata nella c.d. \u201cCarta Pisana\u201d mentre, nel portolano noto come \u201cCompasso de navegare\u201d, la cui compilazione risale al gennaio 1296 (codice Hamilton 396), sono riportate le distanze che la separavano da Squillace e dal capo delle Colonne: \u201c\"Del golfo de Squillaci al capo de Castelle lx mil(lara) p(er) greco ver lo levante. Del capo de Castelle al capo de le Colomne x mil(lara) entre greco e tramo(n)tana.\"\u201d. Agli inizi del Trecento, \u201c\"castele\"\u201d compare nell\u2019Atlante Luxoro, conservato presso la Biblioteca Civica Berio di Genova, e nella Carta maghrebina della Biblioteca Ambrosiana (\u201c\"castelle\"\u201d), continuando ad essere segnalata con lo stesso toponimo durante tutto il corso del secolo, nella carta di Angelino Dulcert (1339), nell\u2019Atlante di Abraham e Jehuda Cresques (1375), nella carta di Guillelmus Soleri (1380) ed in altre. Lo stesso toponimo \u201c\"castelle\"\u201d o \u201c\"castele\"\u201d, assieme gli analoghi \u201c\"castel\"\u201d, \u201c\"casteli\"\u201d e \u201c\"castela\"\u201d, si rileva durante tutto il Quattrocento ed il Cinquecento, come ci mostrano le numerose carte nautiche prodotte nel corso di questi due secoli, che si conservano presso la Biblioth\u00e8que Nationale de France e alla Biblioteca Marciana di Venezia. Dal XV secolo fino ai giorni nostri non ha avuto una nomenclatura stabile, prima di arrivare all'attuale nome, i cartografi la designarono in vari modi come: Castellammare, Castelli a Mare, Castello a Mare; Torre di Annibale, Capo di Annibale; Li Castelli, Le Castelle, Capo delle Castella.\nStoria.\nOrigini leggendarie e storiche.\nLa storia di Le Castella \u00e8 lunga e segue pi\u00f9 o meno le stesse vicende dei territori circostanti. Per i suoi paesaggi che destavano ammirazioni tra i viaggiatori antichi, Le Castella fu oggetto di tante leggende e addirittura, secondo alcuni studiosi, l'isola di Calypso descritta da Omero nella sua Odissea, sarebbe da collocarsi proprio nelle vicinanze del borgo. Fa parte dei mitologici tre promontori \u201cJapigi\u201d, identificati in Capo Rizzuto, Capo Cimiti e Le Castella. \"\"Japigio\" \"potrebbe essere connesso al popolo che colonizz\u00f2 l'entroterra e diede il proprio nome ai tre promontori oppure dal mitico Japyx, figlio di Dedalo, uno degli artisti pi\u00f9 valenti dell'antica Grecia, Japyx o Japige fugg\u00ec da Creta seguendo il padre in una spedizione in Sicilia; ma durante il ritorno, una violenta tempesta lo fece naufragare presso le coste dell'odierna Calabria, ed alla localit\u00e0 fu dato il nome di \u201cterra Japigia\". I Japigi, furono anche un popolo di cui non \u00e8 chiara la provenienza, se dal territorio dove fu fondata Cartagine o se indoeuropeo proveniente dall\u2019antica Illiria che colonizz\u00f2 i \"tre promontori japigi \"e anche buona parte della Puglia nel 1200 a.c., furono poi scacciati da un altro popolo antico, i Coni (originari dell'Epiro nella penisola balcanica), e si trasferirono definitivamente nella vicina Puglia.\nPunta Castella cominci\u00f2 ad imporsi in seguito al trattato di amicizia tra Roma e Taranto nel 304 a.C.; in base al trattato, alle navi militari romane era proibito navigare ad oriente di Capo Lacinio cos\u00ec i Tarantini \u2013 per sorprendere le navi romane che provenivano dal Tirreno e si dirigevano verso Taranto \u2013 costruirono una avamposto nell'odierna Le Castella.\nTra la seconda met\u00e0 del IV secolo e l'inizio del successivo risalirebbe un muro lungo di circa 40 metri, ritrovato sotto le fondazioni orientali del castello durante alcuni scavi di consolidamento avvenuti tra la fine degli anni Novanta del Novecento e l'inizio dei Duemila.\nNegli ultimi anni della seconda guerra punica, tra il 208 ed il 202 a.C., Annibale fece costruire l\u00e0 dove ora sorge la fortezza, una sorta di accampamento (o una torre di vedetta), \u00e8 ancora dibattuto se il condottiero cartaginese abbia davvero costruito un accampamento dato che l'allocazione dell'antica \"Castra Hannibalis\" non \u00e8 pienamente certa.\nDopo la dipartita di Annibale i Romani fecero sbarcare per motivi strategici sul posto circa tremila coloni e chiamarono il luogo Castra. Fu cos\u00ec che la permanenza di quegli uomini diede origine al borgo che prese poi vari nomi nel corso dei secoli.\nSecondo Strabone e Plinio il vecchio, ci furono varie isole distanti da Le Castella e Capo Rizzuto, alcune erano ammirate per la loro particolare bellezza e una fu abitata da pescatori bruzi. Cartografi antichi e medievali attestarono nelle loro mappe la morfologia e la toponomastica delle isole. Il numero e le dimensioni \u00e8 non definito e confuso. Si conoscono i nomi di alcune delle isole: Tiris, Meloessa, Ogigia, Eranusa e l'isola dei Dioscuri.\nStoria del borgo dall'alto medioevo fino all'epoca contemporanea.\nNei secoli IX \u2013 XI Castella fu occupata dagli Arabi che avevano creato un emirato nella vicina Squillace ed avevano quindi tutto l\u2019interesse di controllare l\u2019intero golfo. Cessata in parte la minaccia araba, Castella divenne pian piano un popoloso borgo sul quale vennero erette anche due chiese: quella di Santa Maria e l\u2019altra di San Nicola dipendenti dall\u2019Abbazia di Sant'Angelo de Frigillo in Mesoraca fino alla soppressione della suddetta abbazia avvenuta nel 1652, e successivamente accorpata a Santa Maria della Matina in San Marco. Si ha notizia poi che intorno al 1251 a Castella erano presenti pubblici ufficiali quali giudici e notai, segno evidente questo di un\u2019attiva vita commerciale e sociale; Ebbe anche una propria universitates con stemma annesso.\nNel XIV sec. fino al XVI sec. segu\u00ec le vicende storiche del regno di Napoli, in alcuni momenti Le Castella fece parte attiva nell'esito dei governi come nell'evento conosciuto come battaglia di Le Castella, fu una serie di battaglie decisive all'interno dei vespri siciliani.\nConosciuta come \"Castellorum maris\", nel dicembre 1444 la fortezza, a quel tempo propriet\u00e0 del marchese Antonio Centelles fu cinta d'assedio e conquistata dall'esercito di Alfonso V d'Aragona. Nove anni pi\u00f9 tardi, il re nomin\u00f2 il suo fidato falconiere Maso Barrese castellano della fortezza, nel mentre divenuta propriet\u00e0 demaniale e a quel tempo collegata alla terraferma mediante una strada alta e larga. Nello stesso periodo, a destra dell'ingresso si apriva un ampio piazzale, mentre sul lato opposto si trovavano una serie di piccole stanze a volta e una chiesa. Il 24 giugno 1462 il re accolse una richiesta di perdono da parte di Centelles, al quale il castello fu nuovamente affidato assieme al marchesato di Crotone. Con la definitiva cattura del marchese all'inizio del1466, il castello torn\u00f2 di nuovo direttamente nelle mani del re. Nel mese di ottobre del 1486 il castello fu affidato dal principe di Taranto a Francesco De Miro, che si occup\u00f2 del castello assieme ad undici collaboratori. Fu durante il periodo aragonese che la fortezza prese le forme architettoniche odierne. Nello stesso periodo, un poeta e militare castellese di nome Coletta De Castelli allietava con le sue poesie la corte dei regnanti aragonesi. Importanti lavori di ristrutturazione, iniziati da Alfonso II di Napoli, si conclusero nel 1487. Durante l'aprile 1491, l'universit\u00e0 di Le Castella fece richiesta al re di poter utilizzare i proventi dall'esenzione del pagamento di un carlino a fuoco per le fabbriche del regno per ristrutturare le mura cittadine, danneggiate dalle mareggiate. Nell'ottobre 1496 il castello fu venduto da Federico I di Napoli ad Andrea Carafa.\nDal XVI sec. fino al XVIII sec. il paese e la sua fortezza diventarono scenari delle incursioni ottomane, fu l'inizio dell'improvvisa decadenza del borgo, che durer\u00e0 per molti secoli, fino al XX secolo. Gli ottomani misero a ferro e fuoco l'intero borgo, uccidendo e rapendo molti abitanti. Nel 1536 il celebre corsaro barbaresco Khayr al-Din Barbarossa vi rap\u00ec Giovanni Dionigi Galeni, divenuto famoso come ammiraglio e corsaro con il nome di Ulu\u00e7 Ali Pa\u015fa.\nDal XVII sec. fino agli inizi del XX sec. il paese di Le Castella fu semiabbandonato, scarsamente abitato, le continue incursioni ottomane e piratesche resero pericoloso vivere nel luogo. Nel 1644 l'abitato di Le Castella fu abbandonato per ordine della corte regia e ci furono anche proposte per abbattere la fortezza sul mare per evitare che diventasse un covo ottomano. L'insediamento odierno \u00e8 di costituzione moderna, a partire dalla seconda met\u00e0 del XVII, da quando cominci\u00f2 lentamente a ripopolarsi in seguito agli abbandoni che avvennero dalla seconda met\u00e0 del XVI sec. fino alla prima met\u00e0 del XVII. Tra il XVI e il XVII, la fortezza fece da ricovero per gli abitanti della zona, in mancanza di altre difese da eventuali altre invasioni ottomani, piratesche o di altra derivazione, formando cos\u00ec un piccolo borgo fortificato all'interno dell'isoletta. \u00c8 noto il resoconto del tour condotto dall'abate Saint-Non, in cui constat\u00f2 lo stato di abbandono della fortezza, ridotto a rudere e le condizioni umili degli abitanti del borgo. Nel 1799 fu luogo di scontro tra francesi e borbonici e punto di approdo delle truppe provenienti dalla Sicilia. Da quel momento il borgo, prima comune feudale, successivamente aggregato a Crotone e poi divenuto frazione di Isola Capo Rizzuto nel primo decennio del XIX sec., segue le vicende amministrative e politiche prima del risorto Regno di Napoli, poi dello Stato italiano. Fino agli anni '50 del XX sec. il centro urbano era per la maggior parte concentrato sul corso e nella \"Petrumbarda\" o \"Casale\" (odierna via Vittoria), dopo gli interventi dell'opera Sila, il centro urbano si espanse per la punta di Le Castella. Negli anni '60 fu scelta come set cinematografico per \"L'armata Brancaleone\" e \"Il Vangelo secondo Matteo.\" Nel 1991 venne istituita l'area marina protetta di Capo Rizzuto e Le Castella entr\u00f2 nel sul comprensorio. Nel 1999 ospit\u00f2 tutte le puntate della 30\u00aa e ultima edizione di Giochi senza frontiere. Nel XXI secolo ha sviluppato la sua vocazione turistica e diventata nota in provincia e anche in regione.\nMonumenti e luoghi d'interesse.\nFortezza.\nLa celebre fortificazione, di probabile origine magnogreca, protesa su di una piccola penisola sul mare.\nUna mareggiata negli anni 70 del 20 secolo ha scoperto sotto le fondazioni del castello sul retro lato est un grande muro della lunghezza di circa 40 m la cui tecnica di costruzione, con blocchi di calcare e piccoli riquadri in pietra disposti a scacchiera, ricorda molto da vicino quella utilizzata in un muro ellenistico di Velia: la sua datazione oscilla tra la seconda met\u00e0 del IV\u00b0 e gli inizi del III\u00b0 a.C. Ci\u00f2 fa pensare ad un antico muro frangiflutti oppure a quel che resta di una phrourion crotoniate, cio\u00e8 un avamposto militare e scalo naturale per le imbarcazioni. La fortezza ebbe varie modifiche architettoniche nel corso dei secoli, a seconda dei governanti e delle esigenze difensive.\nNel 2015, grazie ad una delibera, apre le porte ai matrimoni civili.\nCinta muraria del borgo.\nMuro vecchio.\nSI trova vicino al porticciolo peschereccio, nel luogo che adesso \u00e8 diventato area parcheggio, \u00e8, assieme ad altri muri sparsi per il paese, ci\u00f2 che resta della cinta muraria che difendeva il paese dalle invasioni, questo tratto murario, costruito su una struttura pi\u00f9 antica risalente probabilmente al periodo magnogreco, iniziava dall'accesso principale al borgo (Porta de Fora: uscita che portava fuori citt\u00e0 direzione Capo Rizzuto) per finire all'accesso meridionale. Dove oggi sono ancora visibili i resti, un tempo venne eretta una piccola troniera di vigilanza a ridosso della scarpata che divideva la campagna dal promontorio castellese.\nTorri costiere e Torri d'avvistamento.\nCos\u00ec come in tutta la costa del regno di Napoli, nelle vicinanze di Le Castella sono presenti torri costiere a scopo difensivo, comunicavano tra di loro tramite segnali di fumo quando avvistavano invasioni dal mare o sulla terra.\nArchitettura sacra.\nLe Castella nel passato ha fatto parte della diocesi di Isola, non \u00e8 sicuro se lo sia stata fin dal medioevo ma \u00e8 certo che lo \u00e8 stata dal XVIII sec. fino al 27 giugno 1818, data della sua soppressione. Anticamente, almeno fin dal medioevo, sono state edificate parecchie chiese, anche conventi e/o monasteri, di essi quasi tutti sono ridotti a ruderi o non vi sono resti almeno superficialmente visibili. All'interno del borgo sulla terraferma, vi erano fino al 18 sec. tre chiese: S. Maria de Castellis, S. Andrea e S. Nicola. I toponimi di alcune localit\u00e0 rivelano che probabilmente vi era costruita una chiesa in zona, come le zone di S. Antonio, S. Janni, S. Domenica ecc... Attualmente come edifici integri o di cui vi siano ruderi rinvenibili vi sono: chiesa parrocchiale della Visitazione della Beata Vergine Maria nel centro del borgo; rudere ritenuto convento in localit\u00e0 \"Annunziata\"; una cappella ed una chiesetta all'interno della rocca sul mare; un santuario dedicato alla Nostra Signora di Guadalupe attualmente in costruzione.\nChiesa della Visitazione della Beata Vergine Maria.\nPresente da almeno il 16 sec. con il nome di Santa Maria de Castellis, aveva una sacrestia, cimitero e campanile, verso il 18 secolo prese l'attuale nome di Visitazione della Beata Vergine Maria. In seguito al terremoto del 1783 che colp\u00ec molti luoghi della Calabria, venne riparato da re Ferdinando IV. Oggi si presenta come una chiesa a navata unica, con campanile posto sul fronte, foto degli anni 30 del 20 sec. dimostrano che non fu sempre cos\u00ec, infatti era di lato. Nell'interno ci sono varie statue di santi, tra cui San Francesco d'Assisi, Sant'Antonio da Padova, San Giuseppe, Santa Rita da Cascia, Madonna Addolorata e Santa Maria de Castellis o altres\u00ec denominata come Stella Maris. Dietro l'altare c'\u00e8 il quadro della Visitazione di Santa Elisabetta, dipinto da un pittore settecentesco di scuola napoletana: reca la scritta: R. D Natalis Minasi F.r Antonio Basile f. 1781. Da un lato \u00e8 lo stemma di Castella; dall'altro, altro scudo gravato dalla lettera C, forse fatta dipingere da colui che in una riga sottostante ha fatto scrivere col pennello le indicazioni del suo intervento. C'\u00e8 anche una copia della raffigurazione della Nostra Signora Di Guadalupe.\nResti dell'antico convento dell'Annunziata.\nCostruito verso il basso medioevo, fu un convento che doveva essere dei frati minori conventuali che includeva anche la chiesa dell'Annunziata, che da' il nome all'omonima localit\u00e0. Fu soppresso nel 1653 da Papa Innocenzo X con una bolla\nCave.\nIl luogo per millenni ha avuto abbondanza di giacimenti di tufo e arenaria, utilizzati da tempi molto antichi, almeno dal periodo della colonizzazione greca, principalmente come materiale per la costruzione di edifici. L'estrazione si \u00e8 protratta fino alla seconda met\u00e0 del XX sec. quando l'ultima cava \u00e8 stata sottratta per costruire l'attuale darsena Resti di antiche cave sono tuttora visibili: sulla scogliera, in particolare nella zona del Cannone; darsena; alcune nella contrada di Santa Domenica; un'antica cava sommersa dal mare a sud-ovest dalla fortezza ad una profondit\u00e0 tra i 4-5 metri.\nUn esempio di una delle tante cave \u00e8 alle propaggini della darsena vi sono alcune delle antiche cave di blocchi e di rocchi di colonna (VI-III secolo a.C.). Da esse sono stati presumibilmente estratti i rocchi delle colonne del Tempio di Hera Lacinia, posto sul promontorio di Capo Colonna e i materiali per la fortezza castellese. Sono infatti visitabili, percorrendo tutto il porto turistico, ricavato dalla cava di tufo, al termine del porto con l'invito di passerelle di legno, i resti della cava Magno-greca. Sulla destra si possono osservare resti di grossi mattoni di tufo di forma rettangolare e sulla sinistra quelli a forma cilindrica, il sistema di estrazione \u00e8 evidente in questi, dopo aver scalpellato i cilindri venivano fatti quattro fori alla base sono evidenti nelle forme rimanenti, i quattro solchi dove venivano inseriti quattro cunei di legno secco, successivamente bagnati, consentivano il distacco del cilindro, ne sono presenti resti di alcuni spezzati al centro, quindi inutilizzabili. Secondo gli archeologi sono databili intorno al VI-III secolo a.C. non sono evidenti nella cava i resti del periodo estrattivo del castello XII-XIII secolo d.C., \u00e8 evidente che \u00e8 costruito con il tufo del luogo ma le estrazioni prossime a questo non hanno lasciato traccia. Il banco roccioso e la cava avrebbero dovuto essere demoliti nel corso della costruzione del nuovo bacino portuale, ma \u00e8 stato salvato per l\u2019intervento della Soprintendenza archeologica della Calabria, in seguito a segnalazioni e sollecitazioni del Gruppo Archeologico Krotoniate.\nSpiagge.\nSono presenti anche spiagge, una lista di alcune di esse:\nScogliera.\nLungo tutto il lato est della punta di Le Castella e antistante la fortezza sono presenti le scogliere. Nella punta Cannone le scogliere di roccia calcarea presentano forme di onde marine e varie forme sinuose e stratificate, pi\u00f9 a nord di punta Cannone, la scogliera presenta forme pi\u00f9 o meno regolari e piane. Sono stati rinvenuti fossili di echinoderma e pinna nobilis olocenici.Sono visibili inoltre i segni squadrati dati dall'estrazione di mattoni per la fortezza ed edifici della zona e forme circolari per le macine o per i ronchi del templio di Capo Colonna. \nArcheologia subacquea.\nI resti rinvenibili tramite immersione avvalorano anche i resoconti antichi protratti fino a tardo medioevo di un antico arcipelago sommerso. Vicino alla fortezza, a profondit\u00e0 tra i 4-5 metri, vi \u00e8 un'area archeologica che testimonia del cambiamento idrogeologico che c'\u00e8 stato nel corso dei tempi che ha anche implicato gli insediamenti, sono presenti due horrea, scalinate in pietra, crogioli, vasche per la raccolta delle acque, massi di arenaria intagliati per estrarne blocchi per la costruzione e resti delle mura del castello stesso. Vari relitti di epoche varie sono sparse nelle acque circostanti del borgo.\nCultura.\nCucina.\nLe ricette del luogo sono pressoch\u00e9 simili a molte citt\u00e0 della Calabria ed in particolare della zona in cui \u00e8 allocata, possono differire i nomi di alcune pietanze a differenza delle citt\u00e0 pi\u00f9 prossime, anche ingredienti o processi per realizzare la pietanza. Molti cibi sono legati a certe festivit\u00e0 e spesso vengono preparati esclusivamente per quei periodi. Una ricetta tipica del luogo \u00e8 la zuppa di pesce composta da vari tipi di pesce in una zuppa\nEconomia.\nAgricoltura.\nLa coltivazione di finocchi \u00e8 la pi\u00f9 importante e viene raccolto una particolare variet\u00e0 che \u00e8 tipica del comune di Isola di Capo Rizzuto ed \u00e8 presente anche in zone limitrofe del Marchesato. Altre coltivazioni importanti sono gli uliveti e i vigneti.\nPesca.\nNonostante nell'area marina protetta di Capo Rizzuto vigono delle limitazioni in fatto di pesca, viene esportato anche in zone vicine facendo attenzione a non danneggiare la flora e la fauna.\nTurismo.\nMolto attiva in ambito turistico, sono presenti diverse infrastrutture alberghiere, inoltre, \u00e8 stato costruito un porticciolo nei pressi della fortezza aragonese dove \u00e8 possibile fare escursioni nell'area marina protetta di Isola Capo Rizzuto.\nInfrastrutture e trasporti.\nIl paese \u00e8 collegato dalla SS106 dalle strade SP43 e la SP44 ( nel medioevo si chiamavano la prima la \"via delo Dienato \"e l'altra la \"via Magna \") che corrispondono ai sentieri che portavano alla mulattiera principale che conduceva agli altri paesi delle vicinanze. \u00c8 tra i pochi paesi a non essere attraversato dalla ferrovia jonica e sprovvisto di stazione annessa. Il paese \u00e8 collegato da autobus. L'aeroporto pi\u00f9 vicino \u00e8 quello di sant'Anna. I due porti offrono ormeggio per barche.\nPorti.\nCi sono due porti, il porticciolo peschereccio ed il porto turistico, presso la darsena del paese. Ci\u00f2 non vuol dire che l'attraccaggio di barche e la pesca fu fenomeno recente. \u00c8 attestato da atti notarili del periodo angioino, il commercio di coralli con mercanti veneziani e genovesi. Avvenivano anche piccoli scambi agricoli via mare con i paesi vicini. La pesca era di sussistenza.\nL'isolotto sul quale \u00e8 edificato il Castello aragonese offriva una darsena addetta all'attracco di piccole imbarcazioni da pesca, con pescaggio modesto.\nLe navi al tempo angioino attraccavano nel piccolo golfo di fronte al villaggio, anche se esposto ai venti di libeccio e mezzogiorno, in tal caso veniva anche utilizzato il golfo del Sovereto. \u00c8 noto ai sub del luogo in questo golfo la presenza di un molo \"oggi semi-affondato \"per l'attracco di imbarcazioni. Non \u00e8 precisata l'epoca di questo.\nL'attuale porto peschereccio, presente dal dopoguerra, \u00e8 stato restaurato ed ingrandito, con il rifacimento del nuovo molo negli anni ottanta, insieme alla nuova costruzione del porto turistico. Questo \u00e8 stato ricavato dall'ampia voragine creata dallo sfruttamento della cava di tufo, servita per la produzione di blocchi di tufo usati per la costruzione di case, ma sfruttata sin dai tempi Magno-greci e servita anche per la costruzione del castello naturalmente ed attiva fino agli anni sessanta, con intervalli periodici pi\u00f9 o meno lunghi.\n\u00c8 stato sufficiente scavare il tufo per qualche metro per trovarsi al di sotto del livello del mare, abbattere una parete di scogli ormai sottile per consentire l'accesso del mare. Oggi \u00e8 usato per imbarcazioni da diporto e turistico."}
{"id": "1631616", "revid": "46291", "url": "https://it.wikipedia.org/wiki?curid=1631616", "title": "Bambusa ventricosa", "text": "Bambusa ventricosa \u00e8 una specie di bamb\u00f9 della famiglia delle Poaceae diffusa nella Cina meridionale (Guangdong) e in Vietnam.\n\u00c8 usata come bonsai."}
{"id": "1631626", "revid": "580", "url": "https://it.wikipedia.org/wiki?curid=1631626", "title": "Ventiquattro Storie", "text": "Le Ventiquattro Storie (cinese: \u4e8c\u5341\u56db\u53f2; pinyin: \u00c8rsh\u00eds\u00ec Sh\u01d0) sono un insieme di classici della storiografia cinese che coprono il periodo storico dal 3000 a.C. alla dinastia Ming. L'insieme \u00e8 costituito da 3213 volumi e circa 40 milioni di parole.&lt;br&gt;\nViene considerato una fonte autorevole sulla storia e sulla cultura cinese, in particolare sulla letteratura, l'arte, la musica, la scienza, la storia militare, la geografia e l'etnografia.\nLe cronache che fanno parte delle \"Ventiquattro Storie\" furono generalmente scritte nel corso della dinastia successiva a quella descritta, a partire da fonti autorevoli, con un lavoro di revisione, collazione ed organizzazione."}
{"id": "1631637", "revid": "767487", "url": "https://it.wikipedia.org/wiki?curid=1631637", "title": "Lap of Luxury", "text": "Lap of Luxury \u00e8 il decimo album in studio della rock band Cheap Trick, pubblicato nel 1988. L'album segna il ritorno di Tom Petersson al basso, e contiene \"\"The Flame\", unica canzone del gruppo ad aver raggiunto la vetta delle classifiche americane.\nTracce.\nLa canzone \"Don't Be Cruel\"\" \u00e8 una cover di Elvis Presley."}
{"id": "1631641", "revid": "1543377", "url": "https://it.wikipedia.org/wiki?curid=1631641", "title": "Attacco con caduta", "text": "Per attacco con caduta (\"drop attack\" in inglese), si intende una forma di caduta improvvisa a terra, dovuta a cause imprecisate (ma che possono essere un eccessivo riflesso neurovegetativo, un attacco ischemico transitorio, epilessia, aritmia cardiaca, sindrome vertiginosa) che comporta la perdita dell'equilibrio, mentre il paziente sta in piedi o cammina, con involontaria claudicazione e/o caduta, senza alcun segno di perdita di coscienza e con pronto recupero nel giro di secondi o minuti. Si osserva soprattutto nel sesso femminile. In tali eventi, che possono verificarsi ripetutamente nel tempo, il paziente pu\u00f2 andare incontro ad ulteriori lesioni, anche gravi, specialmente fratture dell'anca, oppure gravi lesioni maxillo-facciali con ematomi (preoccupanti quelli retro-orbitari) ed ulteriori lesioni encefaliche, con lesione delle meningi e rinoliquorrea oppure otoliquorrea, specialmente se il paziente colpisce la testa contro spigoli di vasi, marciapiedi, ecc.\nEsperienza soggettiva del paziente.\nLa persona che viene colpita da tale disturbo sente all'improvviso le gambe cedere, a volte in forma pi\u00f9 lieve per cui il paziente pu\u00f2 avvertire una sensazione di leggero sbandamento o di vertigine e dopo la caduta \u00e8 in grado di rialzarsi con le proprie forze.\nEziologia.\nI \"drop attacks\" propriamente detti, si presentano tipicamente in pazienti anziani, si ritiene che la causa pi\u00f9 comune sia l'ipersensibilit\u00e0 dei riflessi vagali del seno carotideo, che risultano sia in brevi periodi di asistolia reversibile, oppure in una marcata caduta della pressione arteriosa in risposta al massaggio del seno carotideo.\nL'esatta eziologia nelle maggioranza dei casi rimane sconosciuta anche se viene attribuita a dei deficit improvvisi dei riflessi motori dovuti all'et\u00e0. Attraverso studi clinici si sono poi individuate altre correlazioni: un coinvolgimento cardiaco (nel 12% dei casi esaminati) o cerebrale (7%-15% dei casi).. In letteratura successivamente ha avuto molto risalto la sua natura cerebrale, riscontrando tale manifestazione in varie sindromi, soprattutto in quella di M\u00e9ni\u00e8re.\nEpidemiologia.\nI \"drop attack\" sono responsabili di circa il 25% delle cadute negli anziani.\nGli attacchi sono pi\u00f9 diffusi in et\u00e0 avanzata sopra la quarta decade di et\u00e0, soprattutto nel sesso femminile.\nPatologie correlate.\nTale manifestazione si ritrova anche in patologie come la sindrome di Meni\u00e8re, e la sindrome di Lennox-Gastaut. Si tratta inoltre di una manifestazione comune nelle crisi epilettiche e in molte altre malattie che interessano a livello cerebrale l'individuo.\nDiagnosi in urgenza.\nLa diagnosi avviene tramite:\nTerapia.\nPer quanto riguarda il trattamento (nei casi ad eziologia sconosciuta o quelli da alterati riflessi carotidei), solitamente non si pratica alcun intervento, dal momento che se si non presentano con carattere di ripetitivit\u00e0 l'evoluzione della malattia tende ad essere benigna.\nI pazienti diagnosticati come affetti da TIA, vengono sottoposti a terapia con antiaggregante piastrinico, come la cardioaspirina. Se sono anche ipercolesterolemici, gli viene prescritta una dieta a basso colesterolo, e le resine che ne impediscono l'assorbimento. Se si tratta di pazienti che auto-producono grosse quantit\u00e0 di colesterolo nell'organismo (ipercolesterolemia familiare) si preferisce impiegare le statine (come la lovastatina, la pravastatina, la rosuvastatina), attualmente ritenute molto efficaci, addirittura in grado di ridurre le placche ateromatose.\nNei casi dovuti a coinvolgimento cerebrale spesso si attua una terapia medica, con diversi farmaci antiepilettici. Soltanto in casi rari, di grave epilessia farmacoresistente, con manifestazioni convulsive che non rispondono ai farmaci, si utilizza l'intervento chirurgico denominato callosotomia, di carattere estremamente delicato, che si dimostra risolutivo nella maggioranza dei casi."}
{"id": "1631646", "revid": "729019", "url": "https://it.wikipedia.org/wiki?curid=1631646", "title": "Valle di Campovecchio", "text": "La Valle di Campovecchio, insieme alla Val Brandet, fa parte della Riserva Naturale delle Valli di Sant'Antonio, istituita nel 1983 dal comune di Corteno Golgi in provincia di Brescia.\n\u00c8 attraversata dal torrente Campovecchio, un tributario dell'Ogliolo."}
{"id": "1631647", "revid": "767487", "url": "https://it.wikipedia.org/wiki?curid=1631647", "title": "Free Willy - Un amico da salvare", "text": "Free Willy - Un amico da salvare (\"Free Willy\") \u00e8 un film del 1993 diretto da Simon Wincer che narra la storia di un'amicizia fra un bambino e un'orca.\nTrama.\nUn'orca maschio, ribattezzata Willy, viene catturata e separata dai suoi genitori, finendo cos\u00ec per diventare l'attrazione di un parco marino. Jesse, un ragazzino dodicenne di strada, viene costretto per atti di vandalismo a fare servizio di volontariato proprio presso quell'acquario. In questo luogo Jesse fa amicizia con Willy, e le insegna alcuni trucchi e comportamenti che neppure la sua addestratrice Rae era riuscita ad insegnarle. Jesse stringe inoltre amicizia con Randolph, il guardiano del parco, ed inizia a fidarsi della famiglia Greenwood che l'ha appena adottato. Dopo un tentativo fallito di fare esibire l'orca, Jesse capisce che di l\u00ec a poco il proprietario dell'acquario si sarebbe sbarazzato di Willy e decide di donare la libert\u00e0 all'orca. Organizza allora un piano di fuga e riesce nell'impresa con l'aiuto di Rae, Randolph e dei suoi genitori adottivi. Sfortunatamente le acque sono alte sei metri e le reti dei pescherecci le costeggiano tutte. Allora a Jesse viene un'idea: far saltare Willy oltre gli scogli. Dopo qualche minuto Jesse convince Willy a saltare. Infine Willy, riunendosi alla sua famiglia, ringrazia Jesse e i suoi amici con dei salti spettacolari. Si dice che Jesse non lo dimenticher\u00e0 mai.\nProduzione.\nIl film \u00e8 stato girato ad Astoria, Cannon Beach e Portland, nell'Oregon, e a Citt\u00e0 del Messico. La parte di Willy era interpretata da un'orca di nome Keiko, sostituita in alcune scene da un'orca meccanica e da una controfigura disegnata al computer; gli effetti speciali erano curati dal supervisore Walt Conti. Nelle scene in cui Willy si esibiva assieme a Jessie, l'addestratore di orche Justin Sherman agiva come controfigura di Jason James Richter.\nL'orca Keiko.\nKeiko era un esemplare maschio di Orca. Fu catturato vicino all'Islanda nel 1979 e venduto ad un acquario di Hafnarfj\u00f6r\u00f0ur che lo cedette successivamente al Reino Aventura di Citt\u00e0 del Messico, dove viveva in pessime condizioni. In seguito al film vi furono molte proteste e campagne per la sua liberazione. Venne effettivamente liberato dopo una lunga riabilitazione, ma non fu mai in grado di sostentarsi da solo, n\u00e9 di unirsi ad un branco di orche. Mor\u00ec di polmonite nel fiordo di Taknes in Norvegia il 13 dicembre del 2003 all'et\u00e0 di 27 anni. Il personale che ne curava il suo reinserimento in natura disse che \u00abera diventato letargico e non accettava molto il cibo\u00bb. Pesava cinque tonnellate ed era lungo sette metri.\nSequel.\nDal film sono stati tratti tre sequel:"}
{"id": "1631648", "revid": "254059", "url": "https://it.wikipedia.org/wiki?curid=1631648", "title": "Val Brandet", "text": "La Val Brandet \u00e8 una valle della Lombardia che, insieme alla quella di Campovecchio, fa parte della Riserva Naturale delle Valli di Sant'Antonio, istituita nel 1983 dal comune di Corteno Golgi.\n\u00c8 attraversata dal torrente Brandet, un tributario dell'Ogliolo.\nAlla testata della valle, passo del Torsoleto, \u00e8 situato il Bivacco Davide Salvadori, capace di 12 posti."}
{"id": "1631651", "revid": "767487", "url": "https://it.wikipedia.org/wiki?curid=1631651", "title": "Coppa Italia Dilettanti 2007-2008", "text": "La Coppa Italia Dilettanti 2007-2008 di calcio si disputa tra marzo 2008 e maggio 2008, la vincitrice accede direttamente alla serie D.\nLa prima fase eliminatoria a gironi.\nLe 19 squadre partecipanti al primo turno (12-19 marzo - 2 aprile) sono state divise in 8 gironi:\nI gironi sono stati sorteggiati come segue:\nGirone B.\nQualificato: Legnago Salus\nGirone C.\nQualificato: Scandiano\nGirone E.\nQualifitato: \nGirone F.\nQualifitato: Atletico Trivento\nGirone H.\nQualificato: \nFase a eliminazione diretta.\nQuarti di Finale.\n \n \nSemifinali.\n "}
{"id": "1631654", "revid": "124777125", "url": "https://it.wikipedia.org/wiki?curid=1631654", "title": "Sollevamento pesi ai Giochi della XXIX Olimpiade", "text": "Il sollevamento pesi alle Olimpiadi di Pechino 2008 si \u00e8 svolto dal 9 al 19 agosto al Beihang University Gymnasium. Vi hanno preso parte 253 atleti provenienti da 84 nazioni\nMedaglie.\nVerranno assegnati 15 set di medaglie:\nQualificazioni.\nOgni Comitato Olimpico Nazionale pu\u00f2 iscrivere un massimo di 6 atleti uomini e 4 atlete donne e non pi\u00f9 di 2 nella stessa categoria.\nUomini\nDonne"}
{"id": "1631668", "revid": "729019", "url": "https://it.wikipedia.org/wiki?curid=1631668", "title": "Hockey su prato ai Giochi della XXIII Olimpiade", "text": "Le gare di hockey su prato alle olimpiadi estive del 1984 si sono svolte a Los Angeles negli Stati Uniti d'America.\nFormula.\nNel torneo maschile hanno gareggiato 12 squadre, inizialmente inserite in due gironi composti da 6 squadre ciascuno in cui ogni squadra affrontava le altre appartenenti allo stesso girone. Le prime due di ogni gruppo sono passate alle semifinali del torneo, in cui le perdenti hanno giocato la finale 3\u00ba-4\u00ba posto che ha assegnato la medaglia di bronzo, mentre le vincenti si sono qualificate alla finale del torneo che ha assegnato la medaglia d'oro e la medaglia d'argento.\nNel torneo femminile hanno gareggiato 6 squadre in un unico girone e la classifica finale del girone ha assegnato le medaglie."}
{"id": "1631672", "revid": "289247", "url": "https://it.wikipedia.org/wiki?curid=1631672", "title": "Santi Cosma e Damiano (martiri)", "text": ""}
{"id": "1631674", "revid": "1718925", "url": "https://it.wikipedia.org/wiki?curid=1631674", "title": "Cigni selvatici. Tre figlie della Cina", "text": "Cigni selvatici. Tre figlie della Cina \u00e8 un racconto autobiografico della scrittrice cinese Jung Chang.\nRacconta la vera storia di \u00abtre figlie della Cina\u00bb, cio\u00e8 le vicissitudini della nonna di Jung Chang, della madre e dell'autrice stessa, le cui avventure, esperienze di vita e sofferenze si intrecciano inevitabilmente con la vita della societ\u00e0 cinese nel tumultuoso XX secolo, carico di rivoluzioni, guerre, speranze e tragedie.\nNella narrazione dell'autrice, la storia delle tre donne si sviluppa nel contesto della Cina dal 1920 al 1980, in un Paese in cui l'esistenza della madre dell'autrice, e di lei stessa, \u00e8 fatta soprattutto di impegno politico, di delusioni e di persecuzioni per i dissidenti, nel quadro politico comunista al tempo di Mao Zedong.\nIl libro \u00e8 stato la prima opera dell'autrice, uno dei casi letterari pi\u00f9 clamorosi degli ultimi decenni: scritto originariamente in lingua inglese, \u00e8 stato tradotto in 37 lingue e ha venduto 13 milioni di copie, con successo di critica e lodi da vari rinomati autori come J. G. Ballard. \n\"Wild Swans\" \u00e8 stato inizialmente tradotto in cinese ma \u00e8 bandito tuttora in Cina, sebbene diverse versioni della traduzione siano ora disponibili a Hong Kong e Taiwan. \nNel Regno Unito, la versione in cinese tradizionale \u00e8 disponibile online.\nIl libro ha vinto il premio \"Book of the Year\" per il 1993.\nSinossi.\nLa storia della nonna di Chang.\nIl libro inizia raccontando la storia della nonna di Chang, Yu-fang. \nAll'et\u00e0 di due anni le fu praticata la fasciatura dei piedi da parte della madre, fatto che le avrebbe causato dolori incessanti per il resto della vita.\nDato che la famiglia di provenienza di Yu-fang era relativamente povera, suo padre aveva deciso di darla come concubina ad un potente signore della guerra, il generale Xue Zhi-heng. \nIn questo modo la famiglia poteva elevare il suo status sociale, cosa molto importante in termini della qualit\u00e0 della vita.\nDopo una cerimonia nuziale con il generale, che aveva gi\u00e0 una moglie e diverse concubine, la giovane donna fu lasciata con alcuni servitori nella ricca casa del \"marito\" e non lo vide per i seguenti 6 anni. \nNonostante la casa fosse lussuosa, la vita di Yu-fang era tesa perch\u00e9 aveva paura che i servitori inventassero dei pettegolezzi su di lei e li riferissero al marito, cosa che l'avrebbe portata alla disgrazia, inoltre non le era nemmeno permesso uscire di casa per far visita ai genitori.\nDopo 6 anni di assenza il generale fece una breve visita coniugale alla sua concubina, durante la quale fu concepita la madre di Chang. \nIl generale non si ferm\u00f2 con Yu-fang per molto, non vide neanche venire alla luce sua figlia a cui diede il nome di Bao Qin per corrispondenza.\nNell'estate del 1932 un telegramma annunci\u00f2 a Yu-fang che il generale era gravemente ammalato e le ordinava di portare la bambina a vederlo. \nDurante la visita alla casa del generale essa si rese conto che questo era moribondo e che la moglie e le altre concubine volevano prendere sua figlia per crescerla come una discendente del generale Xue senza lasciarle alcun diritto in quanto madre.\nCon una scusa Yu-fang riusc\u00ec a fuggire dalla casa del generale con la figlia e la nascose a casa di un'amica. \nDopodich\u00e9 invi\u00f2 un telegramma alla famiglia del generale dicendo che la bambina si era ammalata ed era morta, nella speranza che desistessero dal cercarla.\nPass\u00f2 diverso tempo prima che Yu-fang ricevesse un telegramma da parte della moglie del generale che la informava che il marito era morto e con le ultime parole le aveva restituito la libert\u00e0. \nAll'et\u00e0 di 24 anni la nonna di Chang era di nuovo libera.\nIn seguito a queste vicende Yu-fang ebbe un crollo nervoso e quindi venne chiamato un dottore che praticava la medicina tradizionale cinese, il dottor Xia, che appena la vide se ne innamor\u00f2. \nL'amore del dottor Xia fu ricambiato e nel 1935 si sposarono. \nFinalmente Yu-fang non era pi\u00f9 una concubina, ma una moglie vera e amata.\nIl dottor Xia cambi\u00f2 il nome di Bao Qin in De-hong che significa 'cigno selvatico'.\nLa storia della madre di Chang.\nA questo punto il libro inizia a raccontare la storia della madre di Chang, Bao Qin/De-hong. \nDurante l'infanzia veniva costantemente maltrattata dagli altri bambini della famiglia del dottor Xia, che si era a lungo opposta al suo matrimonio con Yu-fang.\nNonostante questo De-hong ebbe un'infanzia piuttosto felice, circondata dall'amore della madre e del dottor Xia, anche se piuttosto solitaria. \nA causa dei continui maltrattamenti di De-hong, il dottor Xia e la moglie decisero di trasferirsi a Jinzhou lasciando tutti gli averi alla famiglia del dottor Xia.\nTrascorsero un periodo di estrema povert\u00e0, ma anche molto felice.\nNel 1938, all'et\u00e0 di 7 anni, De-hong inizia la scuola. \nA quei tempi a Jinzhou l'istruzione era rigidamente controllata dai giapponesi e assistette ad atrocit\u00e0 compiute dagli insegnanti giapponesi sui compagni e sugli insegnanti che si rifiutavano di perpetuarle. \nInizi\u00f2 quindi a sviluppare un'avversione per il regime giapponese.\nNel 1945 termin\u00f2 la seconda guerra sino-giapponese con la resa incondizionata del Giappone; nazionalisti e comunisti cinesi si scontrarono per il controllo del Paese, avviando cos\u00ec l'ultima fase della guerra civile cinese.\nAll'et\u00e0 di 15 anni De-hong inizi\u00f2 a lavorare per il movimento comunista clandestino e attraverso questo nel 1948 conobbe quello che diventer\u00e0 suo marito e il padre di Chang, Wang Yu/Shou-yu, funzionario del Partito Comunista Cinese.\nL'anno successivo De-hong e Wang Yu/Shou-yu ricevettero il permesso del Partito Comunista Cinese di sposarsi, ma non gli fu permesso di passare tanto tempo insieme. \nIl padre di Chang era un uomo dai ferrei principi e molto rigido, seguiva alla lettera l'ideologia comunista; talvolta questo lo portava a trascurare i bisogni della moglie che, nello stesso anno, rimase incinta, ma abort\u00ec spontaneamente, a causa delle fatiche sostenute per entrare a fare parte del partito.\nL'anno dopo la coppia si trasferisce a Yibin dove De-hong \u00e8 costretta dal partito, e dal marito, nonostante fosse incinta, a lavorare per trovare cibo e a combattere i banditi. \nNel 1952, a fine marzo, nasce Jung Chang.\nLa storia di Chang.\nL'infanzia di Jung Chang inizi\u00f2 con una lunga assenza della madre; prima fu obbligata a passare tutto il tempo in fabbrica, per non rischiare di essere accusata dal partito di \"mettere al primo posto la famiglia\", poi venne reclusa per i sospetti che il partito aveva su di lei, a causa delle amicizie che aveva avuto, in giovent\u00f9, con dei membri del Kuomintang. \nQualche anno dopo, a causa delle politiche insensate di Mao durante il grande balzo in avanti vive la grande carestia cinese, da cui per\u00f2 \u00e8 relativamente protetta, grazie al rango di suo padre.\nLa grande rivoluzione culturale inizi\u00f2 quando Jung Chang era un'adolescente. \nChang si arruol\u00f2 spontaneamente nelle Guardie Rosse e assistette, senza partecipare a molte delle azioni brutali compiute da questi ultimi. \nAl crescere del culto della persona di Mao crebbe anche la difficolt\u00e0 della vita di tutti i giorni, che si fece sempre pi\u00f9 pericolosa.\nIl padre di Chang divent\u00f2 un obbiettivo delle Guardie Rosse quando critic\u00f2 apertamente Mao, a causa delle sofferenze della popolazione cinese durante la rivoluzione culturale. \nI genitori di Chang vennero quindi etichettati come \"seguaci del capitalismo\" e \"anti-rivoluzionari\", vennero umiliati pubblicamente durante le sessioni di denuncia e torturati.\nChang si accorse che suo padre iniziava ad avere un crollo fisico e mentale, che lo avrebbe portato alla pazzia, qualche mese dopo, quando si vide costretto a bruciare i libri della sua biblioteca personale. \nLa madre di Chang riusc\u00ec a trovare qualcuno disposto a curare i disordini mentali di Wang Yu/Shou-yu, che riusc\u00ec a guarire anche grazie al fatto di essere circondato dall'amore della sua famiglia.\nA causa dei tumulti e delle guerre interne alle guardie rosse, il padre di Chang venne spedito in un gulag cinese, dove si aggrav\u00f2 ulteriormente la sua salute psicofisica.\nIl trattamento del padre da parte del partito inizi\u00f2 a far insorgere nella mente di Jung dei dubbi nei confronti di Mao; ma questi dubbi rimasero tali per lunghi anni, a causa dell'indottrinamento a cui era stata soggetta per tutta la sua vita.\nCome molti altri giovani Jung Chang fu costretta ad andare in campagna a \"imparare dai contadini\", un'esperienza che non le porter\u00e0 nulla, se non dolore fisico e mentale.\nJung desiderava continuare gli studi e iscriversi all'universit\u00e0, cosa non possibile con un padre segnato come \"nemico politico\".\nSolo con la fine della rivoluzione culturale Jung Chang riesce a tornare a casa e a studiare, per guadagnarsi un posto all'universit\u00e0 di Pechino. \nSubito dopo essere riuscita a ottenere un posto all'universit\u00e0, per studiare inglese, Mao muore.\nGrazie alla morte di Mao i criteri per le borse di studio ridivennero meritocratici e i candidati non vengono pi\u00f9 scelti solo in base alla provenienza famigliare o all'estrazione sociale; cos\u00ec Jung riiesce a vincere una borsa di studio per la Gran Bretagna.\nIl libro si conclude con la sua partenza per lo Stato che diventer\u00e0 la sua residenza."}
{"id": "1631676", "revid": "122285192", "url": "https://it.wikipedia.org/wiki?curid=1631676", "title": "Hockey su prato ai Giochi della XXII Olimpiade", "text": "Le gare di hockey su prato alle olimpiadi estive del 1980 si sono svolte a Mosca in Unione Sovietica.\nFormula.\n6 squadre hanno gareggiato sia nel torneo maschile sia in quello femminile.\nNel torneo maschile le prime due hanno giocato la finale che ha assegnato la medaglia d'oro e la medaglia d'argento.\nNel torneo femminile la classifica del girone ha determinato direttamente il podio."}
{"id": "1631678", "revid": "124584421", "url": "https://it.wikipedia.org/wiki?curid=1631678", "title": "Critica artistica", "text": "La critica artistica \u00e8 la discussione dell'arte visiva.\nI critici d'arte solitamente analizzano l'arte in un contesto estetico o di teoria della bellezza. Uno degli obiettivi della critica \u00e8 quello di ottenere delle basi razionali per la valutazione e l'apprezzamento dell'arte. La variet\u00e0 dei manufatti artistici ha reso necessaria la divisione della critica artistica in differenti discipline, ciascuna di esse utilizza i propri criteri per giudicare le opere.\nLa divisione pi\u00f9 comune \u00e8 quella fra critica storica, che ha tratti in comune con lo studio della storia dell'arte, e critica contemporanea, ovvero la valutazione dei lavori di artisti viventi. La critica contemporanea risulta spesso smentita dalla critica storica, e sono numerosi i casi di artisti acclamati dalla critica e poi dimenticati dalla storia (come i pittori accademici del tardo XIX secolo) o movimenti artistici inizialmente disprezzati e in seguito riabilitati dalla critica (come i primi lavori degli impressionisti).\nStoria.\nLa critica d'arte, intesa come valutazione e interpretazione delle opere, ha avuto un punto di partenza nel Seicento, quando il bolognese Giovanni Battista Agucchi\npubblic\u00f2 una lunga descrizione sulle opere di Annibale Carracci, seguito immediatamente dopo dal Bellori. Ma solo nel Settecento, durante le esposizioni d'arte parigine, il critico assurse al ruolo di commentatore informatore ed educatore del pubblico. Nei secoli precedenti non sono mancate episodiche manifestazioni di critica d'arte, basti pensare alla descrizione dello scudo di Achille compiuta da Omero nell'Iliade, talmente ricca e accurata di elementi culturali da consentire al lettore-ascoltatore un paragone fra l'ambiente omerico e l'arte cretese-micenea. In altri casi, gli stessi artisti, quali Policleto e Vitruvio si soffermarono a descrivere canoni, proporzioni, prospettiva, degni della funzione di divulgazione e di trattatistica. Per\u00f2, generalmente, i cenni di critica d'arte non si rintracciarono su testi specifici, bens\u00ec su quelli pi\u00f9 vari, dalle opere poetiche a quelle filosofiche.\nSe nel periodo di arte barbarica la tendenza fu quella di prestare maggiore riguardo al materiale utilizzato, a scapito della considerazione per l'artista, nell'XI secolo agli scritti elogiativi delle architetture delle chiese si aggiunsero anche citazioni biografiche dell'artista, personaggio ormai degno di essere menzionato e ricordato. Nell'anno 1381 lo storico Filippo Villani anticip\u00f2 le prime biografie \"ante litteram\" nei suoi libri dedicati alla citt\u00e0 di Firenze ed ai suoi artisti, la costruzione della cupola del duomo di Firenze diede l'occasione ad Antonio Tucci Manetti di esporre la prima ampia biografia d'arte riconosciuta, ossia quella su Brunelleschi. Nel Quattrocento sorse la storiografia artistica relativa alla vita e alle opere, e comprendente anche giudizi di merito. Uno dei maggiori rappresentanti della critica d'arte, in questo periodo, fu Lorenzo Ghiberti, che scrisse i \"Commentari\".\nCon il Cinquecento si diffuse la storiografia interregionale, grazie al Paolo Giovio che consigli\u00f2 il Vasari in un progetto straordinario per le descrizioni critiche e la quantit\u00e0 dei dati raccolti. Dal Seicento in poi, grazie ai lavori di Giovanni Battista Agucchi, l'attenzione dei critici si sofferm\u00f2 sulle stile dell'artista, nel tentativo di ricondurre l'immagine artistica in una traduzione letteraria. In questo secolo la personalit\u00e0 pi\u00f9 eminente fu Pietro Bellori che imperni\u00f2 il suo modello di critica sugli ideali classici, tenendo come riferimento i canoni del classicismo.\nDurante il secolo dei lumi Denis Diderot, con i suoi appunti e le sue epistole riguardanti i vari \"Salons\", apr\u00ec le porte alla critica di attualit\u00e0 e all'arte impegnata. Se nella seconda met\u00e0 del Settecento Johann Joachim Winckelmann propose una mastodontica \"Storia dell'arte\", penalizzante per\u00f2 nei confronti del Medioevo, la stessa \"era di mezzo\" venne rivalutata dai critici romantici, degnamente rappresentati da studiosi come John Ruskin. Nella seconda met\u00e0 dell'Ottocento la \"teoria della pura visibilit\u00e0\" introdotta da Konrad Fiedler e Adolf von Hildebrand consent\u00ec alla critica d'arte di compiere un passo in avanti, liberandola dai vincoli del modello di imitazione della natura e di progresso dell'arte consequenziale, e arricchendola di nuovi e pi\u00f9 efficaci elementi interpretativi dei diversi linguaggi degli artisti. Complessivamente, sia l'idealismo sia il positivismo influenzarono la critica d'arte ottocentesca.\nCon il pensiero di Benedetto Croce, sia la coscienza critica sia la concezione artistica, ricevettero un nuovo impulso, grazie alla visione dell'arte come espressione di sentimenti e al superamento della indagine filologica a vantaggio della figura dello storico e del critico. Negli anni immediatamente successivi, Lionello Venturi fu uno dei precursori della storia della critica d'arte, e di alcuni pilastri fondamentali quali la distinzione fra arte e gusto. Sempre nel Novecento si \u00e8 rivelata fruttuosa la moltiplicazione di orientamenti critici avvenuta in Francia, in Inghilterra e in America, che ha sviluppato una letteratura critica sorta in tempo reale con le innovazioni artistiche.\nNella storia recente in Italia si annovera una schiera di critici e storici dell'arte contemporanea quali Paolo Battaglia La Terre Borgese, Federico Zeri, Paolo Levi, Achille Bonito Oliva, Paolo Rizzi, Jean-Fran\u00e7ois Bachis-Pugliese e di divulgatori quali Vittorio Sgarbi, Philippe Daverio, Gregorio Rossi, Daniele Radini Tedeschi, tutti accomunati da un professionismo mediatico, elemento indispensabile alla divulgazione dell'arte tutta del XX secolo."}
{"id": "1631683", "revid": "68105", "url": "https://it.wikipedia.org/wiki?curid=1631683", "title": "Iron will - Volont\u00e0 di vincere", "text": ""}
{"id": "1631684", "revid": "767487", "url": "https://it.wikipedia.org/wiki?curid=1631684", "title": "Hockey su prato ai Giochi della XXI Olimpiade", "text": "Le gare di hockey su prato alle olimpiadi estive del 1976 si sono svolte a Montr\u00e9al."}
{"id": "1631687", "revid": "68105", "url": "https://it.wikipedia.org/wiki?curid=1631687", "title": "Iron Will", "text": ""}
{"id": "1631704", "revid": "767487", "url": "https://it.wikipedia.org/wiki?curid=1631704", "title": "Alfredo Pitto", "text": "Carriera.\nClub.\nLivorno.\nCresce calcisticamente nel Livorno che nel suo secondo campionato, la stagione 1923-1924, si piazza al 3\u00ba posto nel girone A di Prima Divisione.\nBologna.\nConsiderato uno dei giovani pi\u00f9 interessanti del panorama calcistico italiano, viene acquistato dal Bologna, chiamato a sostituire il povero Alberto Giordani, morto in pochi giorni per un attacco di meningite. Mediano versatile che pu\u00f2 giocare anche centromediano, \u00e8 furbo e dotato di un forte temperamento ma soprattutto \u00e8 veloce: corre i 100 metri in 11 secondi, tempo ragguardevole per l'epoca. Queste doti ne fecero presto uno dei giocatori pi\u00f9 rappresentativi della squadra rossobl\u00f9 e grazie ad una serie di prestazioni convincenti esord\u00ec in Nazionale e contribu\u00ec notevolmente alla conquista dello scudetto del 1928-1929, il secondo della storia rossobl\u00f9. Gioc\u00f2 nel Bologna quattro stagioni, per complessive 106 presenze (51 prima del girone unico e 55 dopo) segnando 10 reti.\nFiorentina.\nAl termine della stagione 1930- 31 si trasferisce a Firenze: \u00e8 il primo grande acquisto nella storia della societ\u00e0 viola. Il mediano livornese ed il centravanti uruguaiano Petrone sono i trascinatori di una squadra che nei due anni successivi ottiene un quarto e un quinto posto, piazzamenti di tutto rispetto per una societ\u00e0 appena affacciatasi nel panorama calcistico italiano.\nInter.\nIn seguito gioca nell'Ambrosiana Inter, dove con Faccio e Castellazzi forma una linea difensiva quasi insuperabile, che tuttavia non permette alla societ\u00e0 nerazzurra di vincere il campionato. \u00c8 infatti il periodo del \"quinquennio d'oro\" juventino e la societ\u00e0 nerazzurra si deve accontentare di ben tre secondi posti consecutivi.\nUltimi anni.\nNella stagione 1936-1937 torn\u00f2 al Livorno, che si piazz\u00f2 1\u00ba in Serie B e fu promosso in Serie A. La stagione successiva chiuse la carriera nel .\nNazionale.\nEsord\u00ec a Genova a Capodanno del 1928 in - 3-2. La designazione di Pitto a sostituire Bernardini aveva scatenato un pandemonio, ma il suo esordio fu trionfale e qualche giornale arriv\u00f2 a scrivere \"Pitto \u00e8 il vero vincitore dei rosso-crociati\"; fu la prima vittoria contro la Svizzera in Coppa Internazionale, e ottenuta con due esordienti, Pitto e Rivolta. Gioc\u00f2 poi titolare nel Torneo Olimpico del 1928, in cui l'Italia vinse la medaglia di bronzo e di cui il Bologna costitu\u00ec l'ossatura, portandovi insieme all'Inter il gruppo pi\u00f9 numeroso: lui, Felice Gasperi, Pietro Genovesi e Angelo Schiavio. Gioc\u00f2 29 partite in nazionale (21 in rappresentanza del Bologna, 5 della Fiorentina - di cui fu il primo a giocare in nazionale ed il primo a segnarvi, nella gara della Coppa Internazionale Italia-, finita 2-2 e disputata a Roma il 15 novembre 1931 - e 3 dell'Inter), con due goal segnati, il 15 novembre 1931 in Italia-Cecoslovacchia 2\u20132 ed il 27 ottobre 1935 a Praga in Cecoslovacchia-Italia 2\u20131, valida per la Coppa Internazionale. In seguito fece parte, con Schiavio e Piola, della commissione tecnica che affianc\u00f2 Lajos Czeizler alla guida della nazionale italiana, nei Mondiali del 1954, spedizione per lui gravida di problemi. Vinse poi la 1930 e la 1935, e un secondo posto nel 1932, nella Coppa Internazionale."}
{"id": "1631708", "revid": "869733", "url": "https://it.wikipedia.org/wiki?curid=1631708", "title": "XTC (disambigua)", "text": ""}
{"id": "1631712", "revid": "827882", "url": "https://it.wikipedia.org/wiki?curid=1631712", "title": "Compositori medievali", "text": "Nella seguente lista di compositori medievali, sono indicati quei compositori che hanno scritto musica a partire dal IX secolo e fino al XV secolo."}
{"id": "1631715", "revid": "599013", "url": "https://it.wikipedia.org/wiki?curid=1631715", "title": "Stephan F\u00fcrstner", "text": "Carriera.\nF\u00fcrstner dopo 20 partite disputate con il Bayern Monaco II in Regionalliga S\u00fcd, \u00e8 stato promosso in prima squadra nella stagione 2006/2007. Ha disputato la prima partita con il in amichevole contro i New York Red Bulls al Giants Stadium e ha debuttato in partite ufficiali in 5 maggio 2007 contro il Borussia M\u00f6nchengladbach, subentrando all'87' a Ali Karimi. Nel 2009 si trasferisce al Greuther F\u00fcrth.\nF\u00fcrstner ha giocato 5 partite con la Nazionale tedesca Under-19 e 1 con la selezione Under-21."}
{"id": "1631727", "revid": "309289", "url": "https://it.wikipedia.org/wiki?curid=1631727", "title": "Ljapiske", "text": "Il Ljapiske (; in lingua sacha: \u041b\u044d\u044d\u043f\u0438\u0441\u043a\u044d, \"L\u0117\u0117pisk\u0117\") \u00e8 un fiume della Russia siberiana orientale, affluente di destra della Lena. Scorre nel Kobjajskij ulus della Sacha (Jacuzia).\nDescrizione.\nIl fiume ha origine dalle pendici occidentali della cresta Kel'terskij (\u041a\u0435\u043b\u044c\u0442\u0435\u0440\u0441\u043a\u0438\u0439 \u0445\u0440\u0435\u0431\u0435\u0442) tra i monti di Verchojansk, scorre poi tra diverse creste montuose cambiando direzione fino a raggiungere la Lena a 1\u00a0057\u00a0km dalla sua foce. La lunghezza del Ljapiske \u00e8 di 299\u00a0km, l'area del suo bacino \u00e8 di 10\u00a0300\u00a0km\u00b2. \nI suoi maggiori affluenti (ambedue da sinistra) sono il Buruolach (lungo 106\u00a0km) e il Muosu\u010dan (91\u00a0km)."}
{"id": "1631729", "revid": "1543377", "url": "https://it.wikipedia.org/wiki?curid=1631729", "title": "Independent Spirit Awards 2008", "text": "La cerimonia di premiazione della 23\u00aa edizione degli Independent Spirit Awards si \u00e8 tenuta il 23 febbraio 2008 sulla spiaggia di Santa Monica, California ed \u00e8 stata presentata da Rainn Wilson.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1631731", "revid": "648716", "url": "https://it.wikipedia.org/wiki?curid=1631731", "title": "Nordkapp (nave da crociera)", "text": "La Nordkapp \u00e8 una nave da crociera costruita nel 1996 nel cantiere norvegese Kleven Verft AS per Ofotens og Vesteraalens Dampskibsselskab per essere inserita nella flotta del servizio di traghetti Hurtigruten, attivo lungo l'intera costa norvegese (da Bergen fino al confine russo, sostando anche nei pressi Capo Nord. Dal 2005 la \"Nordkapp\" \u00e8 utilizzata per crociere in Antartide durante l'estate dell'emisfero australe, per tornare al servizio norvegese durante l'estate dell'emisfero boreale.\nNel gennaio 2007, la nave si \u00e8 arenata al largo dell'Isola Deception, nell'arcipelago delle Isole Shetland Meridionali, ma senza riportare danni."}
{"id": "1631735", "revid": "309289", "url": "https://it.wikipedia.org/wiki?curid=1631735", "title": "Menda", "text": "Il Menda () \u00e8 un fiume della Russia siberiana orientale, affluente di destra della Lena. Scorre nel Changalasskij ulus della Sacha (Jacuzia).\nDescrizione.\nIl fiume ha origine sull'altopiano della Lena nella zona dello spartiacque tra la Lena e l'Amga tra le alture dette Krja\u017e Selljakait-Sellja (\u041a\u0440\u044f\u0436 \u0421\u0435\u043b\u043b\u044f\u043a\u0430\u0438\u0442-\u0421\u0435\u043b\u043b\u044f) e scorre in direzione nord-ovest. La lunghezza del fiume \u00e8 di 168\u00a0km, l'area del suo bacino \u00e8 di 2\u00a0370\u00a0km\u00b2. Sfocia nella Lena a 1\u00a0565\u00a0km dalla sua foce, a nord del villaggio di Tit-\u0116bja. Il suo maggiore affluente (da sinistra) \u00e8 il fiume D'angych, lungo 94\u00a0km."}
{"id": "1631738", "revid": "287204", "url": "https://it.wikipedia.org/wiki?curid=1631738", "title": "Hockey su prato ai Giochi della XX Olimpiade", "text": "Il torneo di hockey su prato della XX Olimpiade si tenne a Monaco di Baviera tra il 27 agosto e il 4 settembre; solamente maschile, vide partecipare 16 squadre nazionali e fu vinto dalla che, nella finale disputata il 10 settembre 1972 batt\u00e9 i campioni uscenti del per 1-0.\nFormula.\nLa formula prevedeva la suddivisione delle 16 squadre in due gruppi con girone all'italiana.\nLa prima e la seconda classificata si incontrarono nelle semifinali per decidere il podio.\nLa terza e la quarta classificata si incontrarono nelle semifinali per la classifica dal quinto all'ottavo posto.\nLe quinte classificate si incontrarono per il nono posto. Le seste per l'undicesimo e cos\u00ec per le altre."}
{"id": "1631740", "revid": "186283", "url": "https://it.wikipedia.org/wiki?curid=1631740", "title": "Sugar\u00b2 Rune", "text": ""}
{"id": "1631743", "revid": "254401", "url": "https://it.wikipedia.org/wiki?curid=1631743", "title": "Campi (Genova)", "text": "Campi \u00e8 una frazione del comune di Genova, situata nella bassa Val Polcevera, gi\u00e0 compresa nell'ex circoscrizione di Cornigliano. Nella ripartizione amministrativa del comune in vigore dal 2007 costituisce un\"unit\u00e0 urbanistica\" del Municipio VI Medio Ponente. Sede per quasi un secolo di grandi industrie siderurgiche e meccaniche, dagli anni novanta ospita centri commerciali e piccole e medie imprese commerciali e manifatturiere.\nDescrizione.\nTerritorio.\nIl territorio di Campi \u00e8 situato in un'area pianeggiante sulla riva destra del torrente Polcevera, a poca distanza dalla foce, ai piedi della collina di Coronata. Il torrente Polcevera divide Campi dai quartieri di Sampierdarena e Rivarolo. A nord Campi confina con l'area di Borzoli, compresa nella stessa circoscrizione di Rivarolo, mentre a ovest la collina di Coronata costituisce il confine dell\"unit\u00e0 urbanistica\" con il resto del quartiere di Cornigliano.\nL'area si sviluppa per circa 2,5 chilometri lungo la sponda destra del Polcevera; la zona a sud, occupata da centri commerciali e piccole e medie aziende, \u00e8 stata ricavata con le opere di dismissione degli impianti industriali che vi sorgevano fino agli anni ottanta (in particolare l'ex complesso siderurgico dell'Italsider, gi\u00e0 SIAC).\nLa parte pi\u00f9 a nord, tuttora occupata dallo stabilimento di Ansaldo Energia, pi\u00f9 che con Cornigliano, di cui amministrativamente fa parte, si relaziona con il quartiere di Rivarolo, situato di fronte, sulla sponda sinistra del Polcevera.\nDemografia.\nCampi \u00e8, dopo quella di Bavari, l\"unit\u00e0 urbanistica\" meno popolata del comune di Genova e contava al 31 dicembre 2012 una popolazione di 1.199 residenti.\nOggi le poche case sono concentrate soprattutto attorno alla chiesa di Nostra Signora di Lourdes e al campo sportivo Italo Ferrando (terreno di gioco della squadra di calcio della Corniglianese), mentre il resto del quartiere \u00e8 occupato dagli insediamenti produttivi e commerciali. Nella zona a nord, quasi interamente occupata dallo stabilimento Ansaldo, i soli insediamenti residenziali sono i quattro caseggiati in corso Perrone, nella localit\u00e0 popolarmente chiamata appunto \"Quattro palazzi\", toponimo utilizzato anche dall'AMT per identificare la corrispondente fermata dei mezzi pubblici.\nStoria.\nFino all'Ottocento era una zona agricola, da cui il nome, e ospitava anche residenze estive di famiglie patrizie genovesi. Tra i primi insediamenti nobiliari a Campi si trovano quelli delle famiglie Doria, Centurione, Imperiale e Piuma.\nAll'epoca della repubblica democratica, tra il 1799 e il 1800, il principe Imperiale, sostenitore dei francesi, era solito organizzare nella sua villa di Campi delle feste alle quali partecipava l'\u00e9lite repubblicana filo-francese. A queste feste ebbe occasione di partecipare Ugo Foscolo, che si era arruolato nella Guardia Nazionale e prendeva parte con le truppe francesi alla difesa di Genova; qui il poeta nell'ottobre del 1799 conobbe la giovane Luigia Ferrari, moglie del patrizio genovese Domenico Pallavicini, che pochi mesi prima aveva avuto il volto deturpato a causa di una caduta da cavallo; in suo onore tra l'estate e l'autunno del 1800 compose l'ode \"A Luigia Pallavicini caduta da cavallo\".\nIl 2 maggio 1800, durante l'assedio di Genova da parte di austriaci ed inglesi, i soldati francesi del generale Massena partendo da Campi e da Rivarolo tentarono di distruggere una postazione di cannoni nemici sulla collina di Coronata ma l'attacco fall\u00ec per la pronta reazione degli austriaci. Massena perse numerosi uomini, tra cui il generale Giuseppe Fantuzzi (amico e protettore del Foscolo); il Foscolo stesso rimase ferito leggermente in uno scontro all'arma bianca.\nL'industrializzazione.\nIntorno alla met\u00e0 dell'Ottocento nella zona sorsero alcune industrie tessili, ma fu solo intorno alla fine del secolo che la zona di Campi divenne uno dei principali poli industriali genovesi.\nCon l'apertura delle Fonderie Ansaldo, nel 1898, orti e frutteti che caratterizzavano il tipico paesaggio agrario genovese scomparvero per far posto a capannoni, magazzini e ciminiere.\nL'industrializzazione faceva seguito al progetto di sviluppo definito dalla classe dirigente dell'epoca, la Sinistra storica, che vedeva proprio nella crescita industriale, sostenuta dallo Stato, le premesse per fare dell'Italia una solida potenza economica.\nL'azienda siderurgica, passata nel 1902 sotto il controllo di Ferdinando Maria Perrone, visse il suo maggiore momento di crescita fino alla prima guerra mondiale, poi fu travolta dalla crisi postbellica. Gli eredi di Perrone nel 1921 lasciarono l'azienda, che pass\u00f2 sotto il controllo di un consorzio di banche coordinate dalla Banca d'Italia, evitando cos\u00ec il fallimento, poi dal 1925 fu controllata da una societ\u00e0 del Credito Italiano. La ripresa fu frenata dalla crisi del 1929 finch\u00e9 nel 1933, con la creazione dell'IRI lo Stato si fece carico direttamente dell'azienda, acquisendone le attivit\u00e0. Nel 1934 l'attivit\u00e0 siderurgica fu scorporata dall'Ansaldo, creando un'impresa separata, la SIAC, che sotto la guida di Agostino Rocca nella seconda met\u00e0 degli anni trenta si risollev\u00f2 dalla crisi grazie anche alle commesse pubbliche legate alla politica di riarmo del fascismo, con una notevole crescita dei dipendenti, che erano scesi al minimo storico nel 1932. Nell'immediato secondo dopoguerra l'IRI decise la realizzazione del nuovo stabilimento siderurgico di Cornigliano dell'Italsider. Nel 1961 l'Italsider incorpor\u00f2 anche la SIAC. A partire dagli anni settanta la fase di espansione economica ebbe termine e nel decennio successivo, dopo novant'anni di attivit\u00e0, venne decisa la chiusura degli impianti di Campi.\nAl momento della chiusura, nel 1988, gli stabilimenti della Finsider davano lavoro a circa 1200 persone ed avevano una capacit\u00e0 produttiva di 90.000 tonnellate di lamiere (produzione trasferita negli stabilimenti di Taranto).\nLa riconversione.\nCon la ristrutturazione urbanistica di fine XX secolo, l'area \u00e8 stata destinata a insediamenti di tipo commerciale (numerosi sono i centri commerciali presenti nella zona con i punti vendita di alcune importanti catene di distribuzione) o del terziario avanzato (nuove tecnologie, elettronica, meccanica fine).\nA testimonianza del passato industriale dell'area \u00e8 stata conservata, al centro della piazza antistante i centri commerciali, la grande pressa dell'ex acciaieria, restaurata nel 2011.\nQuesta pressa da 12.000 tonnellate, utilizzata per la fucinatura a caldo delle lamiere, era stata costruita nel 1914 dalla ditta tedesca Haniel &amp; Lueg e rimase in funzione fino alla chiusura dell'impianto, nel 1988.\nIn un primo momento al margine di corso F.M. Perrone era stata lasciata anche una delle ciminiere dell'acciaieria, alta 80\u00a0m, poi demolita nel gennaio 2010.\nIn corso Perrone, alle spalle degli stabilimenti Ansaldo, accanto al viadotto Genova San Giorgio dell'autostrada A10, \u00e8 ancora presente un gasometro in disuso dell'AMGA.\nUn'altra testimonianza del passato industriale dell'area \u00e8 il grande rifugio antiaereo scavato negli anni quaranta sotto la collina di Coronata, destinato ai dipendenti della SIAC che qui trovavano protezione durante i frequenti bombardamenti aerei alleati degli anni 1943 e 1944. L'accesso si trova sul retro dei centri commerciali, dove una breve galleria sotto a corso F.M. Perrone immette al rifugio vero e proprio, posto al di sotto della retrostante collina. Il rifugio \u00e8 visitabile con visite guidate organizzate dal Centro Studi Sotterranei di Genova.\nMonumenti e luoghi d'interesse.\nArchitetture civili.\nVilla Imperiale Casanova.\nLa residenza suburbana della famiglia Imperiale, costruita dagli Spinola nella seconda met\u00e0 del XVI secolo fu sede, al tempo della Repubblica di Genova, di ricevimenti e banchetti per ospiti illustri prima dell'ingresso ufficiale in citt\u00e0. La villa, che sorge alle spalle degli attuali centri commerciali sul pendio della collina di Coronata, abbandonata da anni versa in stato di degrado; varie ipotesi sono state avanzate per il suo recupero (sede della Fondazione Ansaldo, oggi ospitata nella villa Cattaneo Dellepiane di Fegino, oppure centro sanitario polivalente) ma ad oggi non \u00e8 stata ancora avviata nessuna attivit\u00e0 di ristrutturazione.\nLa struttura della villa riprende il modello architettonico delle prestigiose residenze patrizie di Strada Nuova costruite in quello stesso periodo.\nVilla Balbi Brignole.\nAccanto alla villa Imperiale sorge la settecentesca villa Balbi-Brignole, che ai tempi dell'industrializzazione ospitava il \"Centro di ricerche siderurgiche\" dell'Italsider. In seguito ha ospitato l'INFM, mentre oggi vi ha sede l'Istituto SPIN del CNR , che si occupa di ricerca nel campo dei superconduttori. Ospita anche le sedi di lavoro presso Genova dell'Unit\u00e0 Comunicazione e Relazioni con il Pubblico e dell'Unit\u00e0 Valorizzazione della Ricerca afferenti alla sede centrale del CNR e inoltre l'\"Associazione Festival della Scienza\".\nArchitetture religiose.\nChiesa di N.S. di Lourdes.\nLa \"chiesa di N.S. di Lourdes in Campi\" \u00e8 una chiesa cattolica parrocchiale che fa parte del vicariato di \"Cornigliano\" dell'arcidiocesi di Genova.\nSi accenna per la prima volta all'esistenza di una chiesa nella localit\u00e0 Campi di Cornigliano in un documento notarile del 17 aprile 1250; nulla si sa di questo edificio religioso, dedicato a San Siro, del quale non restano tracce.\nNei secoli successivi nella zona sorse una cappella gentilizia dei Doria, dedicata a S. Erasmo, demolita nel 1916 per fare spazio agli insediamenti industriali che stavano cambiando il volto del quartiere.\nNel frattempo, nel 1907, era stata costruita una cappella per iniziativa dell'arcivescovo mons. Edoardo Pulciano, che l'anno seguente avrebbe benedetto la prima pietra della nuova chiesa, la prima in Liguria dedicata a Nostra Signora di Lourdes.\nCostruita su progetto dell'architetto Maurizio Bruzzo in stile neoromanico, la chiesa, a navata unica e con un alto campanile, fu inaugurata nel 1914 e divenne parrocchia autonoma nel 1916.\nL'altare maggiore in marmo e bronzo \u00e8 opera dello scultore Antonio Ricchino (noto soprattutto come autore dell'edicola in marmo della Madonna della Guardia nel santuario sul M. Figogna).\nLa statua marmorea dell'Immacolata che si trova sull'altare maggiore \u00e8 opera di Giacinto Pasciuti (1876-1941).\nLe vetrate del coro si devono al maestro vetraio francese Louis Balmet (1876-1957) di Grenoble.\nAbbazia di San Nicol\u00f2 del Boschetto.\nAl margine settentrionale dell'area di Campi, al confine con la circoscrizione di Rivarolo, si trova l'Abbazia di San Nicol\u00f2 del Boschetto. In questo luogo, nel 1311, il patrizio genovese Magnano (o Magnone) Grimaldi fece costruire una cappella che un secolo dopo la famiglia Grimaldi don\u00f2 ai monaci Benedettini, finanziando la costruzione del complesso monastico. Nella chiesa vi sono diverse tombe dei Grimaldi e di altre famiglie patrizie genovesi, tra le quali una della famiglia Doria (1474). Il monastero del Boschetto fu abbandonato dai monaci all'inizio del XIX secolo, a causa delle leggi di soppressione degli ordini religiosi, e divenne propriet\u00e0 privata della famiglia Delle Piane. I monaci ritornarono dal 1912 e vi rimasero fino al 1958, quando il complesso fu affidato all'Opera Don Orione.\nConvento dei cappuccini di Campi.\nVerso la collina di Coronata, alle spalle della villa Balbi-Brignole, lungo la salita \"Cappuccini di Campi\", un'antica cr\u00eauza che collega Campi con il santuario di N.S. Incoronata, si trova il convento dei frati Cappuccini, fondato nel 1621 e poi ingrandito ed abbellito nel 1828 dal marchese Alessandro Pallavicini. Un tempo era circondato da orti che si estendevano su tutto il versante collinare. Oggi \u00e8 utilizzato come sede per ritiri spirituali e convitto per studenti.\nInfrastrutture e trasporti.\nStrade.\nViabilit\u00e0 antica.\nAnticamente l'area di Campi era attraversata solo dalle due salite, quella dei Cappuccini e quella del Boschetto, che dal letto del Polcevera risalgono la collina di Coronata, poste in corrispondenza dei guadi esistenti nella zona di Certosa, tra i pochi che consentivano, almeno nella stagione asciutta, il collegamento fra le due sponde con relativa facilit\u00e0. Occorre infatti tenere conto che l'alveo del torrente, formato da un infido terreno acquitrinoso, rendeva un tempo difficoltosi i collegamenti tra le due sponde; non esistevano ponti e il guado era possibile solo in pochi punti.\nViabilit\u00e0 moderna.\nCon lo sviluppo industriale dell'area all'inizio del Novecento fu aperto corso F.M. Perrone, intitolato all'imprenditore che fu il principale artefice dello sviluppo delle acciaierie.\nLa via, correndo al piede della collina di Coronata, collega Cornigliano a Rivarolo ed \u00e8 tuttora un importante asse viario, anche se l'apertura, tra la fine del Novecento e i primi anni duemila dei due assi di scorrimento lungo le sponde del Polcevera ha spostato su questi grossi volumi di traffico. In particolare, l'area di Campi \u00e8 percorsa dall'ultimo tratto della viabilit\u00e0 in sponda destra del torrente, denominata via Tea Benedetti, che collega Rivarolo al ponte di Cornigliano (ed \u00e8 percorribile solo in questa direzione, mentre il percorso in direzione opposta \u00e8 assicurato dalla strada in sponda sinistra). I due assi di scorrimento sono collegati proprio all'altezza dei centri commerciali di Campi dal ponte di via Luigi Perini.\nSull'area ex industriale sono state aperte le due vie sulle quali si affacciano centri commerciali e aziende, via Luigi Perini e via Renata Bianchi.\nAutostrade.\nIl casello autostradale pi\u00f9 vicino \u00e8 quello di \"Genova-Aeroporto\" sull'A10 (Genova \u2013 Ventimiglia), a 3 \u00a0km da Campi.\nIn alternativa pu\u00f2 essere utilizzato il casello di \"Genova-Ovest\", nel quartiere di Sampierdarena, nel quale convergono le tre autostrade che fanno capo a Genova: A7 (Genova \u2013 Milano), A10 (Genova\u00a0\u2013 Ventimiglia) e A12 (Genova\u00a0\u2013 Rosignano), situato a 4 \u00a0km da Campi.\nSull'area di Campi domina il rudere del viadotto Polcevera dell'autostrada A10, crollato nel 2018, che sulla destra della valle scavalca gli stabilimenti Ansaldo.\nTrasporti urbani.\nIl quartiere \u00e8 servito dalle linee di autobus 63 e 160 dell'AMT; la prima percorre tutta l'area urbana della Val Polcevera, collegando Sampierdarena a Pontedecimo lungo la viabilit\u00e0 in sponda destra della valle, la seconda collega Campi con il centro del quartiere di Cornigliano."}
{"id": "1631745", "revid": "309289", "url": "https://it.wikipedia.org/wiki?curid=1631745", "title": "Menkere", "text": "Il M\u0117nk\u0117r\u0117 o Menkere () \u00e8 un fiume della Russia siberiana nordorientale, affluente di destra della Lena. Scorre nella Sacha (Jacuzia).\nDescrizione.\nIl fiume ha origine dalla confluenza dei due rami sorgentizi Syn\u010da, lungo 175\u00a0km, e N\u00eblon, lungo 130\u00a0km, il quale scende dai monti Orulgan (nel versante nordoccidentale dei monti di Verchojansk). Il M\u0117nk\u0117r\u0117 scorre successivamente nella parte orientale del bassopiano della Jacuzia centrale.\nLa lunghezza del Menkere \u00e8 di 227\u00a0km, assieme al Syn\u010da \u00e8 di 402\u00a0km; l'area del suo bacino \u00e8 di 15\u00a0900\u00a0km\u00b2. Sfocia nella Lena a 603\u00a0km dalla sua foce. Tra i suoi maggiori affluenti c'\u00e8 il Dju\u0117desinde (98 km) da sinistra. Non ci sono insediamenti lungo il corso del fiume.\nClima.\nIl clima del bacino \u00e8 subartico e fortemente continentale. La maggior quantit\u00e0 di precipitazioni cade in estate. La neve di solito non cade solo a luglio. La piovosit\u00e0 annua \u00e8 di circa 400\u00a0mm. La durata del periodo con manto nevoso \u00e8 di almeno 240 giorni. "}
{"id": "1631747", "revid": "14450358", "url": "https://it.wikipedia.org/wiki?curid=1631747", "title": "Maria Assunta in cielo", "text": ""}
{"id": "1631757", "revid": "1603714", "url": "https://it.wikipedia.org/wiki?curid=1631757", "title": "Nicol\u00f2 Semitecolo", "text": "Biografia.\nViene citato per la prima volta in un atto notarile stilato a Venezia il 7 marzo 1353, in cui compaiono \u00abDonatus et Nicoletus Simithecollo pictores Santi Luce\u00bb (ovvero attivi nella parrocchia di San Luca). Nelle tavolette con le \"Storie di san Sebastiano\", firmate e datate 1367, \u00e8 invece attestata la sua nascita veneziana.\nQuanto al legame con Padova, sappiamo che la sua famiglia possedeva una casa in via Altinate, non lontano dalla chiesa degli Eremitani dove avrebbe lavorato. Inoltre, Marco Semitecolo, pievano di Sant'Agnese dal 1315 al 1334 (lo stesso Nicol\u00f2 ricoprir\u00e0 questa carica nel 1364), era in rapporti con il futuro doge Marino Faliero, che fu podest\u00e0 della Signoria di Padova tra il 1337 e il 1339 e nel 1350.\nRiguardo alla sua formazione, l'impiego del verdaccio per gli incarnati e di colori preziosi e smaltei per le vesti, nonch\u00e9 l'impostazione scenica, fanno pensare a contatti con Paolo Veneziano e il Guariento di Arpo. Fu forse vicino anche agli artisti Caterino e Stefano (altro pievano di Sant'Agnese) i quali, assieme a Lorenzo Veneziano, raccolsero l'eredit\u00e0 di Paolo.\nForse Semitecolo conobbe il Guariento quando questi si trovava a Venezia per lavoro - nel 1361 dipinse la tomba del doge Giovanni Dolfin e nel 1365 affresc\u00f2 il \"Paradiso\" nella sala del Maggior Consiglio in Palazzo Ducale. Successivamente, fu Semitecolo a seguirlo a Padova, collaborando nella decorazione degli Eremitani (met\u00e0 degli anni 1360); proprio a lui sono assegnate le quattro \"Storie di sant'Agostino\" e la \"Croce stazionale\" nell'abside.\nSi tratta tuttavia di mere attribuzioni, in quanto l'unico suo lavoro firmato sono le gi\u00e0 citate \"Storie di san Sebastiano\", ovvero quattro tavolette dipinte - completate da altre quattro con diversi soggetti -, provenienti dalla sagrestia dei Canonici della cattedrale di Santa Maria Assunta di Padova e oggi al Museo diocesano d'arte sacra. In origine dovevano far parte di un armadietto, di una cassetta per reliquie o di una pala che si apriva come il dossale della Pala d'oro. Su di esse sono raffigurati, su fondo oro, i \"Santi Sebastiano, Marco e Marcellino davanti agli imperatori Diocleziano e Massimiano\" (recante la firma \u00abNicholeto Simitecholo da Veniexia inpe[n]se\u00bb), \"San Sebastiano trafitto dalle frecce\", \"San Sebastiano bastonato e ucciso\" e il \"Seppellimento di San Sebastiano\" (con la data \u00abMCCCLXVII ad\u00ec XV d[e] dece[m]bre\u00bb). Le altre tavolette raffigurano la \"Trinit\u00e0\", la \"Madonna dell'umilt\u00e0\", due mezze figure di \"San Daniele\" e \"San Sebastiano\" (forse comprendente anche un frammento con \"Santa Giustina\") e il \"Cristo in piet\u00e0 tra la Vergine e san Giovanni evangelista\" (quest'ultima conservata alla Fondazione Sorlini di Calvagese della Riviera).\nA Venezia, nella volta dell\"'Oratorio dei Lucchesi\", che fu devastato da un incendio nel 1769, si trovavano decorazioni di questo pittore. \nNel 1370 il Semitecolo dipinse l\"'Istoria del Volto Santo\" per la \"Confraternita dell'Oratorio dei Lucchesi\". La \"Cappella del Volto Santo\", detta dei Lucchesi, si trova nelle adiacenze della Chiesa di Santa Maria dei Servi, nel Sestiere di Cannaregio.\nNella Cattedrale di Padova si trova l'opera del Semitecolo: \"Due Cristiani davanti ai Giudici\". Suo \u00e8 anche il grande \"Crocifisso\" dietro l'altare maggiore del presbiterio nella Chiesa degli Eremitani."}
{"id": "1631758", "revid": "697352", "url": "https://it.wikipedia.org/wiki?curid=1631758", "title": "Marino Torlonia", "text": "Biografia.\nMarino Torlonia nacque a Roma il 6 settembre 1795; fu Duca di Bracciano, di Poli e di Guadagnolo.\nEra amante delle arti e della mondanit\u00e0 Romana. Da non confondere con il nonno paterno Marino Torlonia \"senior\" (1725-1785).\nMarino Torlonia il 7 ottobre 1821 spos\u00f2 Donna Anna Sforza Cesarini e con questo matrimonio la sua famiglia giunse in possesso della villa gi\u00e0 stata dei Ludovisi a Frascati. Dal matrimonio nacquero a Roma Giulio Torlonia (15 aprile 1824 - 22 giugno 1871) e Giovanni Torlonia (22 febbraio 1831 - 9 novembre 1858). Uno dei suoi nipoti, Don Leopoldo (1853-1918), figlio di Giulio e di Teresa Chigi della Rovere Albani, fu deputato, Sindaco di Roma tra il 1882 e il 1888, Senatore del Regno d'Italia dal 1909.\nMarino Torlonia, di bell'aspetto, amava la mondanit\u00e0 e ambiva primeggiare in societ\u00e0 pur non trascurando gli affari in cui cercava di rivaleggiare con il pi\u00f9 abile fratello minore Alessandro Raffaele.\nI discendenti in linea maschile di Marino Torlonia, fondatore del ramo primogenito della famiglia, daranno lustro al Casato imparentandosi con i Borbone di Spagna e contemporaneamente con i Battenberg tramite il matrimonio di suo pronipote Alessandro Torlonia, V principe di Civitella-Cesi con l'infanta Beatrice di Borbone-Spagna (1909-2002) figlia terzogenita di re Alfonso XIII di Spagna, pronipote per parte materna della regina Vittoria d'Inghilterra e zia del precedente re di Spagna Juan Carlos di Spagna.\nMor\u00ec a Roma il 30 settembre 1865."}
{"id": "1631761", "revid": "373302", "url": "https://it.wikipedia.org/wiki?curid=1631761", "title": "Guerra austro-napoletana", "text": "La guerra austro-napoletana del 1815 fu combattuta tra il Regno di Napoli murattiano e l'Impero austriaco. Durante i Cento giorni di Napoleone, il Regno di Napoli scese in guerra contro l'Impero austriaco per sostenere l'imperatore francese e per impedire il tentativo di restaurazione dei Borbone sul trono di Napoli: l'esercito napoletano, guidato dal re Gioacchino Murat, avanz\u00f2 attraverso l'Italia centrale fino a raggiungere Occhiobello, in Veneto, dove sub\u00ec una prima sconfitta. La ritirata da Forl\u00ec, occupata dal generale Adam Albert von Neipperg, segn\u00f2 l'abbandono dell'Italia settentrionale. Murat fu definitivamente sconfitto nella battaglia di Tolentino.\nLa sconfitta di Murat a Tolentino e quella di Napoleone nella battaglia di Waterloo causarono la caduta di Murat e il ritorno di Ferdinando IV sul trono partenopeo; ci\u00f2 nonostante, l'intervento austriaco in Italia diede inizio alla catena di eventi che portarono al Risorgimento italiano, di cui la guerra austro-napoletana, con il suo Proclama di Rimini, rappresent\u00f2 l'antesignana.\nAntefatti.\nPrima delle guerre rivoluzionarie francesi (1792-1802), il Regno di Napoli era governato dal sovrano borbone Ferdinando IV. Ferdinando si schier\u00f2 contro Napoleone Bonaparte al fianco della terza coalizione, ma dopo la sconfitta nella battaglia di Austerlitz e la conseguente pace di Presburgo (dicembre 1805), fu obbligato a cedere il regno alla Francia all'inizio del 1806 e a ritirarsi in Sicilia.\nAll'inizio il trono napoletano fu dato ad un fratello di Napoleone, Giuseppe Bonaparte, che per\u00f2, nel 1808, divenne re di Spagna: al suo posto sal\u00ec al trono di Napoli il cognato e generale di Napoleone, Gioacchino Murat. All'inizio Murat regn\u00f2 introducendo il sistema legale e sociale francese e fu un leale alleato dei francesi, ma dopo la disastrosa battaglia di Lipsia (1813) abbandon\u00f2 la Grande Armata per salvare il proprio trono. L'incombente sconfitta nella guerra della Sesta coalizione convinse Murat ad allontanarsi sempre pi\u00f9 da Napoleone, fino a firmare un trattato con l'Impero austriaco nel gennaio 1814 e schierarsi con gli alleati per la campagna d'Italia.\nCon il Congresso di Vienna, per\u00f2, la posizione di Murat si fece sempre pi\u00f9 traballante, in quanto all'orizzonte cominciava ad intravedersi una possibile restaurazione dei Borboni sul trono partenopeo; i maggiori pericoli per il sovrano di Napoli venivano dal governo del Regno Unito, sostenitore e garante di Ferdinando in Sicilia. Per questo motivo Murat, non appena fu informato della fuga di Napoleone dall'isola d'Elba, all'inizio dei Cento giorni torn\u00f2 a schierarsi col proprio vecchio comandante e dichiar\u00f2 guerra all'Austria.\nGuerra.\nAvanzata napoletana.\nGioacchino Murat dichiar\u00f2 guerra all'Austria il 15 marzo 1815, cinque giorni prima che Napoleone Bonaparte entrasse a Parigi all'inizio dei suoi Cento Giorni. Gli austriaci erano pronti alla guerra, in quanto la richiesta avanzata qualche settimana prima da Murat, di permettere il passaggio nei territori austriaci alle truppe napoletane dirette contro la Francia, li aveva insospettiti: gli austriaci avevano quindi rinforzato le proprie truppe in Lombardia, poste sotto il comando di Heinrich Johann Bellegarde, poco prima dell'inizio della guerra.\nAll'inizio della guerra, Murat afferm\u00f2 di aver raccolto un esercito forte di 82.000 uomini, inclusi 7.000 cavalieri e 90 cannoni, allo scopo di incoraggiare gli italiani ad unirsi alla sua causa; in realt\u00e0 aveva circa 45.000 uomini in totale. Lasciato in patria un contingente, che avrebbe dovuto provvedere alla difesa del regno in caso di attacco dalla Sicilia (la 4\u00aa Divisione, in fase di costruzione circa 6.500 soldati pi\u00f9 7.000 guardie provinciali), Murat invi\u00f2 le sue due divisioni della Guardia (circa 5.500 soldati in totale e 20 cannoni) nello Stato Pontificio, costringendo papa Pio VII a rifugiarsi a Genova; con il resto dell'esercito (3 divisioni, la 1\u00aa, la 2\u00aa e la 3\u00aa, circa 26.500 soldati e 36 cannoni), il re pose il proprio quartier generale ad Ancona (circa 2.200 soldati della riserva e 10 cannoni) e avanz\u00f2 verso Bologna. Il 30 marzo, giunto a Rimini, emise il Proclama di Rimini, col quale incitava gli italiani a sollevarsi al suo fianco contro gli stranieri.\nLa popolazione italiana aveva timore dell'Austria asburgica, in quanto temeva l'aumento dell'influenza austriaca in Italia: dopo diciannove anni di occupazione francese, gli austriaci si stavano, infatti, reinsediando in Lombardia, mentre dei principi vicini alla casa d'Austria erano installati nel Granducato di Toscana e nel Ducato di Modena. Per questo motivo Murat contava di coagulare una rivolta contro gli austriaci sotto la propria bandiera: in realt\u00e0 molti italiani ritennero che Murat stesse difendendo la propria corona, mentre gli austriaci ebbero vita facile a reprimere i pochi focolai di rivolta.\nL'esercito austriaco in Italia del nord, forte di 50.000 uomini, era stato mobilitato per attaccare Napoleone in Francia, ma la minaccia di Murat fece cambiare i piani allo stato maggiore austriaco, che assegn\u00f2 parte delle truppe alla difesa dell'Italia settentrionale e parte, sotto il comando di Johann Maria Philipp Frimont, a contrastare l'avanzata di Murat: Frimont, a tale scopo, stabil\u00ec il proprio quartier generale a Piacenza, per sbarrare al re di Napoli la strada per Milano.\nNel frattempo, nello stesso giorno del Proclama di Rimini, l'avanguardia austriaca, al comando del generale Federico Bianchi, fu sconfitta in uno scontro nei pressi di Cesena e costretta a ritirarsi verso Modena, schierandosi sulla difensiva dietro il fiume Panaro; Murat avanz\u00f2 verso Bologna, che conquist\u00f2 il 3 aprile, per poi ingaggiare e sconfiggere Bianchi quello stesso giorno nella battaglia del Panaro, respingendolo fino a Borgoforte, mentre i napoletani avanzarono su Modena. Mentre la divisione comandata dal generale Michele Carrascosa occupava Modena, Carpi e Reggio Emilia, Murat avanz\u00f2 su Ferrara, la cui guarnigione, per\u00f2, resistette a lungo nella cittadella, impegnando Murat in un dispendioso assedio.\nLe due divisioni della guardia che Murat aveva inviato nello Stato pontificio erano penetrate indisturbate in Toscana, occupando Firenze, la capitale del Granducato, l'8 aprile e costringendo il granduca Ferdinando III a fuggire a Pisa, mentre la guarnigione austriaca di Firenze (circa 4.000 austro-toscani), sotto il comando del generale Laval Nugent von Westmeath, fu costretta a ritirarsi a Pistoia, inseguita dall'esercito napoletano. Nugent, per\u00f2, s'install\u00f2 in una forte posizione difensiva, in attesa dei rinforzi in arrivo da nord, impedendo cos\u00ec la congiunzione delle due branche delle forze murattiane presso la via Emilia.\nMurat aveva ricevuto, fino a quel momento, uno scarso sostegno dalle popolazioni italiane che aveva incontrato (circa 400 volontari); riteneva, per\u00f2, che, una volta attraversato il Po ed entrato nel territorio sotto diretto controllo austriaco, avrebbe ricevuto un'accoglienza differente. La regione, allora dominata dagli austriaci, era stata, infatti, sotto controllo del Regno d'Italia, uno stato creato da Napoleone, e giungevano notizie di 40.000 uomini, per lo pi\u00f9 veterani delle guerre napoleoniche, disposti a schierarsi con Murat una volta che questi fosse giunto a Milano. Per questo motivo, l'8 aprile, Murat si apprest\u00f2 ad attraversare il Po a Occhiobello, nei pressi di Ferrara, per entrare in territorio austriaco: ad opporglisi trov\u00f2 l'esercito nemico, comandato da Frimont.\nControffensiva austriaca.\nLa battaglia di Occhiobello fu il punto di svolta della guerra: dopo due giorni di combattimento (8-9 aprile) e dopo aver perso 2.000 uomini, l'esercito napoletano di Gioacchino Murat fu costretto a rinunciare all'attraversamento del Po e a ritirarsi; a peggiorare le cose venne la dichiarazione di guerra del Regno Unito, che invi\u00f2 in Italia la propria flotta.\nNel frattempo, Frimont aveva ordinato un attacco per liberare la guarnigione di Ferrara sotto assedio: un corpo al comando di Federico Bianchi si mosse su Carpi, difesa da una brigata comandata da Guglielmo Pepe, mentre una seconda colonna aveva il compito di tagliargli la via della ritirata. Michele Carrascosa, al comando delle truppe napoletane acquartierate nei pressi di Modena, si accorse del pericolo e ordin\u00f2 di ripiegare su una linea difensiva dietro il Panaro, dove fu raggiunto dal resto delle sue truppe, evacuate da Reggio Emilia e Modena. Anche dopo il ripiegamento di Carrascosa, Murat fu in grado di continuare l'assedio di Ferrara: Frimont ordin\u00f2, allora, ad un corpo al comando di Adam Albert von Neipperg un attacco contro il fianco destro trincerato di Murat. La battaglia di Casaglia, combattuta il 12 aprile, obblig\u00f2 le truppe napoletane ad abbandonare le proprie posizioni trincerate: Murat dovette allora interrompere l'assedio di Ferrara e ritirarsi fino a Bologna; sebbene un tentativo di Frimont di attraversare il Panaro, il 14 aprile, risultasse in un insuccesso, Murat e le sue truppe abbandonarono la citt\u00e0 felsinea, subito ripresa dagli austriaci, il 16 aprile. Le due divisioni della Guardia di Murat, intanto, si erano ritirate da Firenze per riunirsi al resto dell'armata napoletana a Pesaro, e le truppe austriache di Nugent occuparono la capitale toscana il 15 aprile.\nFrimont ordin\u00f2 di inseguire Murat per sferrargli il colpo decisivo: mentre Bianchi doveva marciare su Foligno via Firenze, minacciando di tagliare la via della ritirata all'esercito napoletano, Neipperg ebbe l'incarico di inseguire e attaccare Murat durante la sua ritirata su Ancona. A questo punto, per\u00f2, Frimont ricevette l'ordine di tornare in Lombardia a preparare le truppe austriache per l'invasione della Francia: a combattere Murat rimasero solo tre corpi austriaci, per un totale di 35.000 uomini, comunque in netta superiorit\u00e0 rispetto ai napoletani. Il re di Napoli, intanto, si ritirava lentamente, fidandosi della forza delle sue divisioni della Guardia per fermare Bianchi e Nugent, attaccando persino due volte gli inseguitori, sul Ronco e sul Savio; ci\u00f2 non di meno, l'avanguardia austriaca colse di sorpresa la retroguardia napoletana due volte, a Cesenatico e a Pesaro. Affrettando la propria ritirata, Murat raggiunse Ancona nel tardo aprile, dove si ricongiunse alle due divisioni della Guardia.\nBattaglia di Tolentino.\nFederico Bianchi avanz\u00f2 su Firenze il 20 aprile, poi occup\u00f2 Foligno il 26 dello stesso mese, minacciando la via della ritirata di Murat, mentre Neipperg era giunto a Fano (29 aprile); sebbene le due armate austriache fossero vicine, ad appena due giorni di marcia l'una dall'altra, erano ancora separate: Murat decise di attaccare e sconfiggere rapidamente Bianchi, prima che si potesse ricongiungere a Neipperg, per poi affrontare quest'ultimo. Come Napoleone prima della battaglia di Waterloo, Murat invi\u00f2 a nord un contingente, al comando di Michele Carrascosa, con lo scopo di rallentare Neipperg, mentre con il grosso delle forze marci\u00f2 a occidente incontro a Bianchi, progettando di affrontarlo in battaglia vicino alla citt\u00e0 di Tolentino.\nIl 29 aprile, per\u00f2, Bianchi aveva conquistato Tolentino, facendone evacuare la piccola guarnigione napoletana e fortificandosi sulle colline ad oriente della citt\u00e0: malgrado ci\u00f2, a causa dell'approssimarsi dell'esercito di Neipperg, Murat fu obbligato a dare battaglia a Tolentino (2 maggio 1815): dopo due giorni di scontri senza successo, il Re di Napoli fu informato che Neipperg aveva aggirato e sconfitto Carrascosa nella battaglia di Scapezzano e che stava giungendo a Tolentino; Murat, venendo a conoscenza della pericolosa avanzata di Nugent verso gli Abruzzi, dovette allora ordinare la ritirata.\nLa battaglia, in cui morirono molti ufficiali veterani di Murat, ebbe un effetto decisivo sul morale delle truppe napoletane, che si ritirarono scompaginate. Il 5 maggio una flotta anglo-austriaca blocc\u00f2 il porto di Ancona, prendendone poi prigioniera l'intera guarnigione; il 12 maggio, Bianchi, dopo essersi riunito con le forze di Neipperg, prese L'Aquila e il suo castello, marciando poi su Popoli. Il giorno seguente, il 13 maggio, Bianchi sconfisse le truppe del generale Andrea Pignatelli di Cerchiara nella battaglia di Castel di Sangro.\nNel frattempo, Nugent era avanzato da Firenze su Roma, entrando nell'Urbe il 30 aprile e rimettendo papa Pio VII sul trono, per poi avanzare verso Ceprano, dove ottenne un'altra vittoria. A met\u00e0 maggio, Nugent intercett\u00f2 Murat nei pressi di San Germano (la moderna Cassino): il Re di Napoli decise di affrontare il nemico in battaglia (battaglia di San Germano), ma l'avvicinarsi del grosso delle truppe austriache, al comando di Bianchi, l'obblig\u00f2 a ritirarsi il 16 maggio; subito dopo, le armate austriache si ricongiunsero nei pressi di Calvi, avanzando su Napoli.\nMurat fu costretto a fuggire, prima in Corsica e poi a Cannes, travestito da marinaio su una nave danese, dopo che una flotta britannica aveva bloccato il porto di Napoli e distrutto tutte le cannoniere l\u00ec presenti.\nIl 20 maggio, i generali napoletani Michele Carrascosa e Pietro Colletta chiesero la pace, firmando il trattato di Casalanza con gli austriaci e ponendo fine alla guerra. Il 23 maggio, l'esercito austriaco entr\u00f2 a Napoli, rimettendo sul trono Ferdinando IV.\nLa guarnigione di Gaeta, comandata dal generale Alessandro Begani, per\u00f2 rifiutava di arrendersi, e cos\u00ec, il 28 maggio, gli austriaci posero sotto assedio la citt\u00e0. Nella battaglia l'Austria fu supportata dalle navi della Royal Navy. Dopo una strenua resistenza, l'8 agosto i napoletani dovettero arrendersi. Gaeta fu l'ultima citt\u00e0 italiana in assoluto ad arrendersi alla coalizione antifrancese.\nDopo la guerra.\nMurat fece un tentativo di riprendere il proprio trono; infatti, tornato dall'esilio, sbarc\u00f2 con ventotto uomini a Pizzo Calabro l'8 ottobre 1815: a differenza di Napoleone, per\u00f2, Murat non ricevette un'accoglienza trionfale e fu presto catturato e messo a morte nel castello della citt\u00e0, ponendo cos\u00ec fine alle guerre napoleoniche.\nDopo la fine della guerra, i regni di Napoli e Sicilia furono riuniti a formare il Regno delle Due Sicilie: difatti, sebbene i due regni fossero stati governati dallo stesso sovrano sin dal 1735, la loro unione avvenne solo nel 1816. In tale occasione, il re Ferdinando IV di Napoli e Sicilia assunse il nome di Ferdinando I delle Due Sicilie.\nIntanto gli austriaci consolidarono il proprio potere in Italia settentrionale costituendo il Regno Lombardo-Veneto, retto da un vicer\u00e9 austriaco.\nSebbene Murat non fosse riuscito a salvare la propria corona o a sollevare la popolazione italiana, il suo \"Proclama di Rimini\" diede inizio ad un dibattito sull'unificazione dell'Italia, della quale la guerra austro-napoletana \u00e8 considerata il primo episodio: gli stessi austriaci vincitori di Murat erano la forza straniera pi\u00f9 potente in Italia, e furono quindi gli avversari delle tre guerre di indipendenza che caratterizzarono il Risorgimento."}
{"id": "1631765", "revid": "2519", "url": "https://it.wikipedia.org/wiki?curid=1631765", "title": "Siti di interesse comunitario dell'Abruzzo", "text": "I siti di interesse comunitario dell'Abruzzo, individuati in base alla Direttiva Habitat (Direttiva 1992/43/CEE) e appartenenti alla rete Natura 2000, sono 42, a questi si aggiungono 12 aree che sono sia SIC/ZSC sia zona di protezione speciale (ZPS) individuate ai sensi della Direttiva Uccelli (Direttiva 2009/147/CE)."}
{"id": "1631770", "revid": "295921", "url": "https://it.wikipedia.org/wiki?curid=1631770", "title": "Filip David", "text": "Biografia.\nNato a Kragujevac, nella Serbia Centrale, da una famiglia ebraica, David diresse per tanti anni la programmazione teatrale della televisione di Belgrado (RTB). Ma nel 1991 venne allontanato per aver fondato il sindacato indipendente della Radio Televisione Belgrado.\nLa sua attivit\u00e0 di scrittore venne frenata negli anni '80 e '90 quando cominci\u00f2 a dedicarsi a tempo pieno all'impegno politico.\nNel 1989 a Sarajevo fond\u00f2 l'Associazione degli scrittori indipendenti, che aveva per membri alcuni degli scrittori pi\u00f9 significativi di tutta la letteratura ex-jugoslava. Nel 1990 fond\u00f2 il \u201cCircolo di Belgrado\u201d (\"Beogradski Krug\"). Il Circolo avvers\u00f2 sin dagli inizi il radicalismo nazionale serbo e il regime di Milo\u0161evi\u0107. David venne perseguitato e il Circolo chiuso.\nFu membro del Gruppo 99, creato alla Fiera del libro di Francoforte nel 1999. Nel dicembre 1999 fond\u00f2 il \u201cForum degli scrittori\u201d(associazione letteraria indipendente) fondata nel dicembre 1999. Il gruppo si schier\u00f2 apertamente contro l'Associazione degli scrittori serbi, schierata col regime . Partecip\u00f2 alla fondazione del Partito liberal-democratico (LDP), ora guidato da \u010cedomir Jovanovi\u0107. Attualmente \u00e8 un docente all'Accademia delle Belle Arti di Belgrado.\nOpera.\nNarrativa.\nHa pubblicato tre libri di racconti: \"Bunar u tamnoj \u0161umi\" (\u201cIl pozzo nella foresta scura\u201d, 1964), \"Zapisi o stvarnom i nestvarnom\" (\u201cAnnotazioni sul reale e l'irreale\u201d, 1969), \"Princ vatre\" (\u201cIl principe del fuoco\u201d, 1987 - Zandonai, Rovereto 2009; Premio Andri\u0107 per il miglior libro dell'anno).\nNel 1995 pubblic\u00f2 il romanzo \"Hodo\u010dasnici neba i zemlje\" (\u201cPellegrini del cielo e della terra\u201d).\nFino all'inizio della guerra scrisse un certo numero di saggi politicamente impegnati, raccolti sotto il titolo \"Zapisi iz mra\u010dnih vremena\". I testi vennero trasmessi dalla radio francese RFI e pubblicati sui giornali Na\u0161a borba, Feral Tribune e molti altri giornali e riviste locali e all'estero. Nel 1998 pubblic\u00f2 la raccolta di saggi \"Jesmo li \u010dudovi\u0161ta\" (\u201cSiamo mostri?\u201d, 1996), seguita da \"Fragmenti iz mra\u010dnih vremena\" (\u201cFrammenti di tempi tenebrosi\u201d, traduzione di Silvio Ferrari, 1998) e \"Svetovi u haosu\" (\u201cMondi nel caos\u201d, 2004). Assieme a Mirko Kova\u010d pubblic\u00f2 \"Knjiga pisama 1992-1995\" (\u201cLettere 1992-1995\u201d).\nDiverse sue opere vennero premiate in Serbia e nell'allora Jugoslavia: Premio Milan Raki\u0107, Premio \u0106opi\u0107, Premio BIGZ, Premio Prosveta.\nSceneggiature.\nDavid \u00e8 anche un prolifico sceneggiatore di film e serie televisive. Inizi\u00f2 negli anni '60-'70 scrivendo alcune serie TV (\"Veliki posao\", \"Zovem se Eli\", \"Balada o povratku\" e altre). Nel 1980 collabor\u00f2 assieme a Du\u0161an Kova\u010devi\u0107 alla sceneggiatura di \"Ko to tamo peva\" di Slobodan \u0160ijan. Dal 1980 in poi collabor\u00f2 alla scrittura di diversi film di Goran Paskaljevi\u0107 (\"Poseban tretman\", 1980; \"Bure baruta\", 1998; \"Nonostante la nebbia\", 2019). Sceneggi\u00f2 tra 1986 e 1988 la serie TV \"Ve\u010dernja zvona\" con la regia di Lordan Zafranovi\u0107. Nel \"Boomerang\" (2001) di Dragan Marinkovi\u0107."}
{"id": "1631772", "revid": "1305772", "url": "https://it.wikipedia.org/wiki?curid=1631772", "title": "Kasabian (album)", "text": "Kasabian \u00e8 l'album di debutto del gruppo musicale britannico Kasabian, pubblicato il 13 settembre 2004 nel Regno Unito e l'8 marzo 2005 negli Stati Uniti. Nel 2013 l'album \u00e8 arrivato a vendere circa un milione di copie nel solo Regno Unito.\nTracce.\nTesti di Sergio Pizzorno, musiche di Sergio Pizzorno e Christopher Karloff."}
{"id": "1631773", "revid": "438678", "url": "https://it.wikipedia.org/wiki?curid=1631773", "title": "Cosca", "text": ""}
{"id": "1631774", "revid": "1543377", "url": "https://it.wikipedia.org/wiki?curid=1631774", "title": "Winger (album)", "text": "Winger \u00e8 il primo album in studio del gruppo musicale statunitense Winger, pubblicato il 10 agosto 1988 dalla Atlantic Records.\nA differenza dei lavori di diverse altre band hair metal, l'album si contraddistingue per una maggiore complessit\u00e0 sonora e alcuni elementi progressive.\nL'uscita fu accompagnata da una serie di singoli che ricevettero massiccio airplay in radio e televisione, tra cui \" Headed for a Heartbreak\" e \"Seventeen\", che permisero all'album di raggiungere la posizione numero 21 della Billboard 200 nel febbraio 1989. Complessivamente, il disco ha collezionato un totale di 63 settimane di permanenza in classifica.\nLa scritta \"Sahara\", che appare in basso nella parte destra della copertina, doveva inizialmente rappresentare il titolo dell'album e il nome della band. Tuttavia ai tempi era gi\u00e0 utilizzato da un altro gruppo, per cui la scelta ricadde su \"Winger\". Il vecchio nome venne comunque inserito sulla copertina finale."}
{"id": "1631779", "revid": "360738", "url": "https://it.wikipedia.org/wiki?curid=1631779", "title": "Seligman (Arizona)", "text": "Seligman \u00e8 un \"census-designated place\" (CDP), nella Contea di Yavapai (Arizona), USA. Nel censimento del 2000, la popolazione ammontava a 456 abitanti.\nSi tratta di una piccola citt\u00e0 che si trova lungo la Route 66, della quale conserva ancora il sapore.\nStoria.\nLa citt\u00e0 \u00e8 stata fondata nel 1895, successivamente al completamento della ferrovia di cui divent\u00f2 un importante scalo noto come \"Prescott Junction\".\nNegli anni venti, Seligman fu raggiunta anche dalla Route 66 che divenne la principale fonte di guadagno per la citt\u00e0.\nA partire dagli anni settanta, a seguito dell'inizio della costruzione dell'Interstate 40, Seligman inizi\u00f2 ad essere tagliata fuori, infine, ad aggravare la situazione, nel 1985 la Santa Fe Railroad cess\u00f2 la propria attivit\u00e0 in loco.\nIl glorioso passato di Seligman \u00e8 ancora evidente sulla strada principale dove sono sopravvissuti Motel come l'Aztec, il famoso Snow Cap, Caf\u00e9 come il Copper Cart ed il 66 Road Kill e numerosi negozi di articoli da regalo sul tema della Route 66, come The Rusty Bolt.\nFonte di ispirazione del film Disney Cars - Motori ruggenti\nGeografia fisica.\nLa citt\u00e0 \u00e8 sul percorso della Route 66 e della precedente Mojave Road.\nSecondo l'United States Census Bureau, il CDP comprende un'area totale di 16,5 km\u00b2.\nNegozi e servizi.\n\"Snow Cap\"\nJuan Delgadillo nel 1953, con a disposizione pochissimo denaro e del legname di scarto, costru\u00ec lo Snow Cap Drive-In che, nell'arco di 50 anni, grazie al buon cibo, ma soprattutto per merito del divertente proprietario (noto come il clown della Route 66), divent\u00f2 famoso in tutto il mondo."}
{"id": "1631781", "revid": "1305772", "url": "https://it.wikipedia.org/wiki?curid=1631781", "title": "In the Heart of the Young", "text": "In the Heart of the Young \u00e8 il secondo album in studio del gruppo musicale statunitense Winger, pubblicato il 24 luglio 1990 dalla Atlantic Records.\nL'album replic\u00f2 le vendite del precedente, raggiungendo la posizione numero 15 della Billboard 200."}
{"id": "1631786", "revid": "1543377", "url": "https://it.wikipedia.org/wiki?curid=1631786", "title": "Tour de Japon", "text": "Tour de JAPON music from FINAL FANTASY \u00e8 un concerto in tour dove sono stati suonati brani tratti dalla serie del popolare videogioco Final Fantasy. Le date vanno dal 12 marzo fino al 16 aprile 2004. Il concerto \u00e8 nato dopo il successo di \"20020220 music from Final Fantasy\".\nTour de Japon \u00e8 la traduzione in francese di Tour del Giappone.\nDescrizione.\nTutti i brani del concerto sono stati scritti da Nobuo Uematsu, ben conosciuto per aver scritto i brani che compaiono nella serie Final Fantasy, ed arrangiati da Shir\u014d Hamaguchi. Il concerto \u00e8 stato invece diretto da Taiz\u014d Takemoto.\nSi inizia con il tema iniziale di Final Fantasy VII \"Bombing Mission\". A differenza degli altri concerti tratti dai brani di Final Fantasy in questo non c'\u00e8 un coro: l'unica performance vocale l'abbiamo in \"Opera Maria and Draco\" tratto da Final Fantasy VI. La performance di Yokohama \u00e8 stata registrata nel DVD per il fanclub giapponese. Esso contiene \"Bombing Mission\",\"Zanarkand\" (Final Fantasy X),\"Not Alone\", \"Main Theme\" (Final Fantasy V), e \"Opera Maria and Draco\" (Final Fantasy VI).\nDurante l'ultimo pezzo Takemoto offre a Uematsu la conduzione e qui scoppia l'applauso. Ma egli con esitazione rifiuta, prende dal taschino della maglietta la sua bacchetta e dirige il resto del pezzo."}
{"id": "1631789", "revid": "2139727", "url": "https://it.wikipedia.org/wiki?curid=1631789", "title": "Wilfred Patrick Thesiger", "text": "Il giovane Wilfred studi\u00f2 all'Eton College. Torn\u00f2 in Africa nel 1930 su invito personale dell'imperatore d'Etiopia Hail\u00e9 Selassi\u00e9. Nel 1933 partecip\u00f2 ad una spedizione, parzialmente finanziata dalla Royal Geographical Society, per esplorare il corso del fiume Auasc cartografandone il corso fino alla foce. Fu il primo europeo ad entrare nel sultanato di Aussa e visitare il lago Abbe.\nLa sua notoriet\u00e0 \u00e8 legata ai resoconti delle sue esplorazioni: \"Arabian Sands\" (\"Sabbie arabe\"), pubblicato nel 1959, narra la sua traversata del deserto del Rub' al-Khali tra il 1945 e il 1950 e descrive lo stile di vita dei suoi abitanti, i Beduini. Cronologicamente Thesiger fu il terzo europeo a compiere l'attraversamento di questo deserto, dopo Bertram Thomas e St John Philby.\nIl libro \"Marsh Arabs\" (\"Gli arabi delle paludi\", 1964) si incentra sulla descrizione dei Ma\u02bfd\u0101n - chiamati arabi delle paludi - un'etnia che viveva nelle zone umide dell'Iraq meridionale e con cui aveva convissuto sette anni tra il 1951 e il 1958."}
{"id": "1631792", "revid": "22475", "url": "https://it.wikipedia.org/wiki?curid=1631792", "title": "Wei (stato)", "text": "Lo Stato di Wei (cinese: \u9b4f; pinyin: W\u00e8i) fu uno Stato della Cina nel Periodo dei regni combattenti. Il suo territorio era situato fra gli Stati di Qin e Qi ed includeva parte delle odierne regioni di Henan, Hebei, Shanxi e Shandong. Quando la sua capitale fu trasferita da Anyi a Daliang (l'odierna Kaifeng) durante il regno di Hui di Wei, lo Stato di Wei fu anche chiamato \"stato di Liang\".\nLo Stato raggiunse la massima potenza sotto i marchesi Wen e Wu. Il re Hui di Wei, terzo sovrano dello Stato, si concentr\u00f2 sullo sviluppo economico e port\u00f2 avanti progetti di irrigazione intorno al Fiume Giallo.\nLo Stato di Wei tent\u00f2 l'espansione verso est, ma fu fermato in una serie di battaglie, come quella di Maling nel 341 a.C. Ad ovest, lo Stato di Qin gli sottrasse la regione di Hexi, un'area strategica sulla riva occidentale del Fiume Giallo. Lo Stato di Wei si coalizz\u00f2 militarmente con lo Stato di Han, ma l'esercito Qin ebbe ragione delle forze coalizzate nella battaglia di Yique (293 a.C.).\nLo Stato di Wei si arrese ai Qin nel 225 a.C., dopo l'inondazione della capitale Daliang provocata dal generale Qin Wan Fen.\nOrigine.\nSecondo lo Shiji, l'antenato del Wei era un discendente del Duca di Bi, un membro della famiglia reale Zhou, durante il tempo del re Wu, ma i suoi discendenti persero il loro feudo ed erano cittadini comuni. Alcuni risiedevano nei Regni di Mezzo; gli altri, tra i barbari Yi e Di.\nUno dei suoi discendenti si chiamava Bi Wan; ha servito il duca Xian di Jin ed \u00e8 stato al suo fianco in spedizioni militari di successo. Alla fine ricevette dal duca Xian il territorio di Wei nel 661 e il titolo di grande ufficiale (ta-fu) dello stato di Jin. Nel tempo, il Wei divenne un clan di grandi feudatari Jin.\nAlla fine del periodo primaverile e autunnale, il Jin, la cui casa regnante era gi\u00e0 notevolmente indebolita, fu tormentato da lotte interne tra i suoi sei grandi principi (\u516d\u537f), potenti potentati regionali, tra cui il clan Wei, che ha discusso sul suo territorio. Nel 453 a.C., le famiglie Fan e Zhongxing furono spazzate via e la loro terra fu divisa tra le quattro famiglie Zhi, Zhao, Wei e Han; l'anno successivo Zhao, Wei e Han si unirono per trionfare sulla famiglia Zhi: cos\u00ec, i sei alti dignitari del paese di Jin furono ridotti a tre, per la soppressione di due, poi di uno. di loro. Il Jin fu diviso e le sue terre divise in tre stati.\nNel 403 a.C., Wei ha ricevuto il titolo di Signore dal re Zhou, insieme a Zhao e Han. Cos\u00ec fu consumato lo smembramento del regno di Jin.\nPeriodo degli Stati Combattenti.\nLo stato raggiunse l'apice del suo potere durante i termini del marchese Wen (445-396 a.C.) e Wu (396-370 a.C.). Il primo conquist\u00f2 Zhongshan (406 a.C.) e ricacci\u00f2 Qin a ovest. Ha inoltre consentito al suo primo ministro, Zhai Huang, di realizzare riforme amministrative e lavori di irrigazione.\nIl suo terzo marchese, Hui, si proclam\u00f2 re indipendente nel 344 a.C. Si \u00e8 concentrato sullo sviluppo dell'economia effettuando grandi lavori di irrigazione sul fiume Giallo. Sottovalutando lo Stato di Qin come un vicino povero e innocuo, si mise alla conquista dell'est. La sua espansione a spese di Zhao fu contenuta dall'intervento di Qi a Maling (341 a.C.). Ignorando Qin, ha permesso al suo governo di attuare riforme di successo che gli hanno dato una potenza economica e militare senza precedenti. Intorno al 340 a. C. Wei ha perso Hexi a ovest contro Qin; una regione di pascolo strategica situata sulla riva occidentale del fiume Giallo, al confine con le attuali province di Shanxi e Shaanxi. Il re Hui mor\u00ec nel 319 a.C., lasciando un regno in declino.\nIl potere militare di Qin non smise di crescere e ruppe la coalizione Wei e Han nella battaglia di Yique nel 293 a.C. Wei si arrese a Qin nel 225 a.C., dopo che il generale Qin Wang Fen ha inondato la sua capitale Daliang con acqua gialla.\nWei ha prodotto alcuni generali e politici di grande importanza come Li Kui (\u674e\u609d), riformatore e primo ministro di Wei, Yue Yang, antenato di Yue Yi e conquistatore dello stato di Zhongshan, e Pang Juan, che conquist\u00f2 molti luoghi ma fu sconfitto di fronte a Tian Ji e Sun Bin a Maling.\nRegnanti.\nTutti i regnanti sono uno il figlio del precedente."}
{"id": "1631793", "revid": "1305772", "url": "https://it.wikipedia.org/wiki?curid=1631793", "title": "Pull (Winger)", "text": "Pull \u00e8 il terzo album in studio del gruppo musicale statunitense Winger, pubblicato il 18 maggio 1993 dalla Atlantic Records.\nL'album presenta un cambio significativo nel sound del gruppo, distaccandosi dal pop metal che aveva caratterizzato i due lavori precedenti, in favore di uno stile pi\u00f9 cupo e aggressivo con una buona dose di tematiche sociopolitiche in brani come \"Blind Revolution Mad\", \"In for the Kill\" e \"Who's the One\". Si tratta per cui di un disco molto pi\u00f9 ricercato e meno immediato rispetto ai primi due.\nNonostante venga spesso citato come il lavoro preferito dai fan del gruppo, l'album si rivel\u00f2 un insuccesso commerciale e raggiunse solamente la posizione numero 83 della Billboard 200.\nIl disco fu registrato dai Winger come trio, in seguito all'abbandono di Paul Taylor dopo il tour promozionale di \"In the Heart of the Young\" sul finire del 1991.\nTracce.\nTutte le canzoni sono state composte da Kip Winger e Reb Beach, eccetto \"Spell I'm Under\" scritta da Winger."}
{"id": "1631795", "revid": "107887154", "url": "https://it.wikipedia.org/wiki?curid=1631795", "title": "Mandato del cielo", "text": "Il mandato del cielo () fu un concetto tradizionale di sovranit\u00e0 utilizzato per legittimare e sostenere il regno dei sovrani della dinastia Zhou e successivamente delle dinastie imperiali della Cina. Secondo questo concetto, il cielo benediceva l'autorit\u00e0 del sovrano giusto e virtuoso conferendogli il mandato a regnare, ma poteva ritirare il mandato ad un sovrano corrotto e ingiusto, conferendolo ad un sovrano pi\u00f9 meritevole. Cataclismi come alluvioni e carestie potevano essere quindi interpretati come segni del ritiro del mandato da parte del Cielo.\nIl Mandato non aveva limiti di tempo, ma richiedeva che il sovrano si comportasse in modo saggio e virtuoso. Un imperatore legittimo non doveva necessariamente essere di nascita nobile; in effetti potenti dinastie come gli Han e i Ming furono fondate da uomini di nascita comune.\nI primi documenti scritti che parlano del \"mandato del cielo\" sono quelli relativi al Duca di Zhou, fratello minore del re Wu e reggente per il figlio del re, Zhou Cheng. La nozione di \"Mandato del cielo\" fu ripresa da Mencio, considerato il secondo pensatore dopo Confucio.\nSuccessivamente, il \"Mandato del Cielo\" venne sempre pi\u00f9 legato al concetto di ciclo dinastico.\nDinastie Shang e Zhou.\nIl \"Mandato del Cielo\" fu usato per la prima volta dalla dinastia Zhou per giustificare il rovesciamento della dinastia Shang. Durante la dinastia Shang i regnanti erano legittimati dalla loro parentela col potere divino, in quanto i re vantavano ascendenze sovrannaturali, visto che la tradizione voleva i re Shang discendessero dagli dei. Gli Zhou, rifacendosi alla storia tramandata dalla tradizione, sostenevano che anche l'antica dinastia Xia era stata detronizzata perch\u00e9 aveva perso il Mandato del cielo, e questo legittimava la loro ascesa al trono ai danni della dinastia Shang.\nPeriodo delle Cinque Dinastie.\nLo storico Xue Juzheng scrisse la \"Storia delle Cinque Dinastie\" (\u4e94\u4ee3\u53f2) fra il 960 e il 970, dopo la conquista da parte della dinastia Song della Cina settentrionale, col proposito di giustificare il passaggio del \"Mandato del Cielo\" attraverso le cinque dinastie fino alla dinastia Song. Le cinque dinastie avrebbero avuto tutti i requisiti per poter sostenere che fossero in possesso del \"Mandato del cielo\", sebbene non avessero regnato sull'intera Cina. Ma il comportamento tirannico di Zhu Wen e dell'ultima parte della dinastia Liang aveva provocato la revoca del mandato. Le tre dinastie seguenti, le dinastie Tang, J\u00ecn e Han erano state tutte rette da sovrani non cinesi, e nessuna fra loro era riuscita a riunificare la Cina. Questo, nell'opinione di Xue Juzheng, spiegava il passaggio del \"Mandato del Cielo\" alla dinastia Song.\nConfronti.\nIl \"Mandato del Cielo\" \u00e8 un concetto simile al principio europeo del diritto divino dei re, che legittimava il potere monarchico in quanto manifestazione della volont\u00e0 di Dio. La differenza principale \u00e8 che il \"Mandato del Cielo\" consentiva la detronizzazione del sovrano ingiusto. In entrambi i sistemi la ribellione era considerata ingiusta, ma nel pensiero cinese, una rivolta contro il tiranno che fosse coronata da successo era considerata una prova che il \"Mandato del cielo\" era passato in altre mani. \nSecondo J.P. Duteil, l'Imperatore K\u0101ngx\u012b, il pi\u00f9 grande imperatore della storia della Cina, nonch\u00e9 artefice della grande apertura culturale, scientifica e politica verso l'occidente, vedeva di buon grado il Cristianesimo anche in virt\u00f9 del fatto che questo si faceva portatore di un concetto di Mandato Celeste diverso, che metteva il sovrano al riparo da rovesciamenti di potere giustificati in questo modo."}
{"id": "1631800", "revid": "666668", "url": "https://it.wikipedia.org/wiki?curid=1631800", "title": "Motomondiale 1970", "text": "La stagione 1970 \u00e8 stata la ventiduesima del Motomondiale; il calendario present\u00f2 pochissime novit\u00e0 rispetto all'anno precedente, le prove restarono sempre 12 e tutte disputate in Europa.\nIl contesto.\nMaggiori novit\u00e0 sotto il punto di vista del regolamento tecnico: dopo la Classe 50, anche la classe 125 e la 250 videro delle limitazioni nel numero dei cilindri, non pi\u00f9 di due, e nel numero dei rapporti al cambio che non potevano essere pi\u00f9 di sei. Tutte le regole sui punteggi rimasero invariate.\nAltro doppio mondiale per Giacomo Agostini e la MV Agusta in 350 e 500. Rispetto alla stagione precedente, per\u00f2, ci furono delle novit\u00e0: a partire dal GP delle Nazioni Agostini venne affiancato da Angelo Bergamonti, fino ad allora pilota Aermacchi (era dal 1965 che \"Ago\" non aveva un compagno di squadra). Inoltre \u00e8 da registrare il debutto nel motomondiale della Kawasaki 500 H1R, prima delle \"2 tempi\" che, qualche anno pi\u00f9 tardi, egemonizzeranno la classe regina fino all'avvento della Moto GP.\nIn 250 il titolo sar\u00e0 appannaggio dell'inglese Rodney Gould in sella ad una Yamaha assistita dalla filiale europea della Casa nipponica, davanti a una muta di moto della Casa dei tre diapason. Il tedesco Dieter Braun vinse il titolo della 125 con una delle vecchie Suzuki gi\u00e0 appartenute a Hans-Georg Anscheidt, mentre \u00c1ngel Nieto si riconferm\u00f2 per la seconda volta campione del mondo della 50 con la Derbi, rendendo inutile la rincorsa della Kreidler di Aalt Toersen. Riconferma del titolo anche per il tedesco Klaus Enders nei sidecar (sebbene con due passeggeri diversi durante la stagione).\nIl GP di Cecoslovacchia della 125 vide la prima vittoria della debuttante Morbidelli, con Gilberto Parlotti (prima vittoria anche per il centauro triestino d'adozione).\nAnche questa stagione richiese il suo tributo di sangue: tocc\u00f2 allo spagnolo Santiago Herrero perdere la vita durante il Lightweight TT, in una edizione del Tourist Trophy nella quale morirono, oltre al centauro spagnolo, altri cinque piloti. La OSSA decider\u00e0 di ritirarsi dalle corse in seguito all'incidente.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nLa classe 500 non fu presente in occasione del Gran Premio motociclistico di Cecoslovacchia e si disput\u00f2 pertanto sulle 11 prove; in 10 di queste si registr\u00f2 la vittoria di Giacomo Agostini sulla sua MV Agusta che ottenne in questo modo il suo quinto titolo consecutivo nella classe regina.\nAlle sue spalle Ginger Molloy e Angelo Bergamonti con quest'ultimo unico altro pilota ad ottenere una vittoria in un singolo gran premio; in 10 occasioni fu Agostini a tagliare per primo il traguardo, ottenendo in 9 occasioni anche il giro pi\u00f9 veloce.\nClasse 350.\nCome gi\u00e0 nella categoria superiore, il connubio Giacomo Agostini/MV Agusta la fece da padrone anche in classe 350; anche per quanto riguarda le singole prove, che per questa categoria furono 10, il centauro italiano si aggiudic\u00f2 9 vittorie, lasciando l'ultima al suo compagno di squadra Angelo Bergamonti che cos\u00ec ottenne la doppia vittoria (classe 350 e 500) nel Gran Premio motociclistico di Spagna.\nNelle altre prime posizioni in classifica si trovarono piloti equipaggiati con Yamaha e Benelli con Kel Carruthers che ottenne il secondo posto e Renzo Pasolini il terzo.\nClasse 250.\nLa quarto di litro fu tutta una lotta fra piloti equipaggiati con moto Yamaha, in particolare dopo il ritiro della OSSA durante la stagione, essendo stata la casa spagnola l'unica a dimostrarsi in grado di competere con quella giapponese. L'unica vittoria che sfugg\u00ec agli alfieri Yamaha fu infatti al Gran Premio motociclistico di Jugoslavia vinto da Santiago Herrero due settimane prima di perdere la vita al Tourist Trophy.\nIl titolo and\u00f2 a Rodney Gould (con 6 vittorie nei singoli GP) che precedette Kel Carruthers (4 vittorie e campione iridato in carica) e Kent Andersson (1 vittoria e secondo l'anno precedente).\nClasse 125.\nIl campione in carica dell'anno precedente, Dave Simmonds sulla Kawasaki non riusc\u00ec a ripetere gli stessi buoni risultati e giunse solo al quarto posto. Il titolo iridato, in questa classe ottenuto dopo 11 prove (con le 125 che non furono presenti al Gran Premio motociclistico dell'Ulster) fu cos\u00ec di Dieter Braun su Suzuki ad aggiudicarsi 4 gran premi e il titolo iridato, precedendo il vincitore del titolo della classe 50 \u00c1ngel Nieto su Derbi (anch'egli con 4 vittorie nei singoli GP) e B\u00f6rje Jansson su Maico.\nDurante l'anno anche altre due case riuscirono a iscrivere il loro nome dell'albo d'oro: la Aermacchi che ottenne una vittoria con John Dodds e la Morbidelli con Gilberto Parlotti.\nClasse 50.\nCome nelle due categorie di massima cilindrata, anche in classe 50 si ripet\u00e9 il risultato del 1969 con \u00c1ngel Nieto su Derbi che ottenne nuovamente il titolo, precedendo nuovamente Aalt Toersen. Al terzo posto Rudolf Kunz con la Kreidler. Il pilota spagnolo ottenne il successo in met\u00e0 delle 10 prove previste.\nClasse sidecar.\nUna situazione abbastanza curiosa nei sidecar, con uno scambio di passeggeri: Wolfgang Kalauch che aveva fatto per molte corse il passeggero di Helmut Fath, conquistando anche il titolo iridato, pass\u00f2 a gareggiare con Klaus Enders, ottenendo, se pur in societ\u00e0 con Ralf Engelhardt un nuovo titolo; Fath da parte sua comunicher\u00e0 il suo ritiro dalle gare a met\u00e0 stagione."}
{"id": "1631803", "revid": "741864", "url": "https://it.wikipedia.org/wiki?curid=1631803", "title": "Insignes", "text": " Insignes \u00e8 un'enciclica di papa Leone XIII, datata 1\u00ba maggio 1896, scritta all'Episcopato ungherese in occasione del Millennio della conversione dell'Ungheria."}
{"id": "1631805", "revid": "247667", "url": "https://it.wikipedia.org/wiki?curid=1631805", "title": "1-2+3-4...", "text": ""}
{"id": "1631807", "revid": "247667", "url": "https://it.wikipedia.org/wiki?curid=1631807", "title": "1-2+3-4", "text": ""}
{"id": "1631808", "revid": "247667", "url": "https://it.wikipedia.org/wiki?curid=1631808", "title": "1 - 2 + 3 - 4 +", "text": ""}
{"id": "1631810", "revid": "247667", "url": "https://it.wikipedia.org/wiki?curid=1631810", "title": "1 - 2 + 3 - 4", "text": ""}
{"id": "1631811", "revid": "247667", "url": "https://it.wikipedia.org/wiki?curid=1631811", "title": "1-2+3-4+", "text": ""}
{"id": "1631813", "revid": "827882", "url": "https://it.wikipedia.org/wiki?curid=1631813", "title": "IV (Winger)", "text": "IV \u00e8 il quarto album in studio del gruppo musicale statunitense Winger, pubblicato il 20 ottobre 2006 dalla Frontiers Records. \nSi tratta del primo disco composto interamente di inediti dai tempi di \"Pull\" nel 1993, nonch\u00e9 del lavoro che ha sancito la definitiva riunione del gruppo dopo diversi anni di inattivit\u00e0.\nLa copertina dell'album \u00e8 stata disegnata da Ethan Van Sciver, fumettista noto per la sua militanza nella DC Comics."}
{"id": "1631814", "revid": "247667", "url": "https://it.wikipedia.org/wiki?curid=1631814", "title": "1-2+3-4+...", "text": ""}
{"id": "1631815", "revid": "247667", "url": "https://it.wikipedia.org/wiki?curid=1631815", "title": "1 - 2 + 3 - 4 + \u00b7 \u00b7 \u00b7", "text": ""}
{"id": "1631816", "revid": "125982713", "url": "https://it.wikipedia.org/wiki?curid=1631816", "title": "Miacis", "text": "Il miacide (gen. Miacis) \u00e8 un genere estinto di Mammiferi carnivori, vissuti tra il tardo Paleocene e l'Eocene (55,8-33,9 milioni di anni fa). I suoi resti sono stati ritrovati in Europa e Nordamerica.\nIl carnivoro pi\u00f9 primitivo.\nDella taglia di una martora (circa 30 centimetri di lunghezza), il miacide \u00e8 considerato uno dei pi\u00f9 antichi e primitivi tra tutti i carnivori. Possedeva ancora caratteristiche arcaiche simili a quelle dei suoi antenati Creodonti, come un cranio basso e lungo, un corpo allungato e zampe corte. Anche la formula dentaria a 44 denti era tipica delle pi\u00f9 antiche forme carnivore ma questa caratteristica si \u00e8 poi evoluta nell'ultima specie comparsa, il \"Miacis cognitus\" (ritrovato unicamente a Reeves Bonebed in Texas) che ne presenta solo 42 approfittando della riduzione di 2 premolari (tratto riconoscibile di tutte le successive forme di carnivori).\nVarie caratteristiche, per\u00f2, sono evolute: la pelvi era simile a quella dei canidi e le vertebre erano specializzate; inoltre gli artigli erano protrattili e le orbite erano costruite in modo tale da fornire all'animale una visione binoculare, fondamentale per la caccia e la vita arborea. Sembra inoltre che il miacide e le forme a esso imparentate fossero forniti di un cervello pi\u00f9 grande di quello dei creodonti; \u00e8 possibile che l'aumentata intelligenza fosse stato un fattore determinante nello sviluppo dei miacidi, che diedero origine alle varie famiglie di carnivori attuali. \nDiffusione e specie.\nPrimo esponente della famiglia Miacidi ad essere scoperto da Edward Cope sin dal 1872, ha poi finito per essere la specie simbolo di tutta la famiglia e ad attribuirne il nome iniziale a tutti gli esemplari scoperti. A tutt'oggi c'\u00e8 ancora discordanza tra gli studiosi sull'appartenenza di alcune specie al genere Miacis o a nuove classificazioni.\nLe prime specie conosciute risalgono agli inizi dell'Eocene (55,8 milioni di anni fa) e sono state ritrovate nello stato del Wyoming: nel bacino del Bighorn sono emerse dentature di \"M. rosei\" e \"M. deutschi\" (assieme a resti di \"Uintacyon gingerichi\" e \"Vassacyon bowni\") considerate basali dell'intero genere. Le loro ridotte dimensioni rispetto alle forme successive avvalorano l'ipotesi che il riscaldamento globale verificatosi nel primo Eocene abbia favorito il fenomeno del \"nanismo\" nelle specie.\nDello stesso periodo sono anche \"M. petilus\" e \"M. igniculus\" ritrovato a Red Hot nello stato del Mississippi.\nLe specie successive raggiungono Colorado e Utah e in depositi risalenti a 50,3 milioni di anni fa troviamo esponenti delle specie \"M. exiguus\", \"M. latidens\" e \"M. parvivorus\".\nRisalgono invece al medio Eocene di 48,6 milioni di anni fa i resti fossili ritrovati in Cina e iscritti nelle specie \"M. boqinghensis\", \"M. invictus\" e \"M. lushiensis\".\n46,2 milioni di anni compaiono invece specie californiane come \"M. hookwayi\", \"M. medius\" e forme inizialmente attribuite al genere Miacis salvo essere poi attribuite a nuovi generi \"Harpalodon sylvestris\" e \"Prodaphaenus uintensis\". Tuttora dibattuta \u00e8 l'assegnazione a Miacis delle specie \"M. gracilis\" e \"M. washakius\".\nSi riducono infine alla sola presenza texana la diffusione delle ultime specie di Miacis, \"M. australis\" e \"M. cognitus\" classificate da E.P.Gustafson nel 1986."}
{"id": "1631818", "revid": "124145400", "url": "https://it.wikipedia.org/wiki?curid=1631818", "title": "Spettanze", "text": "Le spettanze, nel diritto del lavoro in Italia, sono i diritti maturati dal lavoratore che devono essere corrisposti in ogni caso di interruzione del rapporto di lavoro, sia in presenza di dimissioni che di licenziamento per giusta causa o giustificato motivo (oggettivo o soggettivo).\nDescrizione.\nIl datore di lavoro deve liquidare le spettanze entro tre mesi dalla data di interruzione del rapporto di lavoro. In presenza di ricorsi presso il pretore del lavoro (es. impugnazione del licenziamento per reintegra o pagamento di un'indennit\u00e0), il termine di 3 mesi decorre dalla data della sentenza che eventualmente confermi l'interruzione del rapporto di lavoro.\nTrattandosi di un diritto acquisito del lavoratore, ammontare, termini e modalit\u00e0 di pagamento delle spettanze non sono oggetto di contenzioso.\nTipologie principali.\nLe spettanze includono:\nIl lavoratore pu\u00f2 promuovere davanti al giudice un'azione esecutiva e ottenere il pignoramento dei beni del datore per il soddisfacimento del proprio credito.\nTutela giurudica.\nSe il datore di lavoro sia dichiarato insolvente o fallisca, i lavoratori sono iscritti nella lista dei creditori privilegiati insieme agli istituti di credito (legge n. 426 del 1975, art. 251-bis c.c. numero 1, e, per i contributi previdenziali e assistenziali, art. 2116).\nSe dalla vendita all'incanto dei beni il dipendente non ottiene piena copertura del credito, interviene un fondo di garanzia istituito presso l'INPS, per la copertura del TFR e delle ultime tre mensilit\u00e0 non pagate."}
{"id": "1631819", "revid": "22475", "url": "https://it.wikipedia.org/wiki?curid=1631819", "title": "Wei (stato del Periodo delle primavere e degli autunni)", "text": "Lo Stato di Wei (cinese: \u536b; pinyin: W\u00e8i), fondato sotto la dinastia Zhou, divenne preminente durante il periodo delle primavere e degli autunni.\nI suoi sovrani avevano il nome familiare Ji (\u59ec), lo stesso dei re Zhou. Agli inizi della dinastia Zhou, infatti, al fratello minore del re Wu fu assegnato un feudo intorno a Chaoge, la capitale della dinastia Shang. In seguito, il feudo si espanse ulteriormente e prese il nome di Wei. Il rango del regnante di Wei fu elevato a quello di \"hou\", corrispondente pi\u00f9 o meno al titolo di marchese. \nDurante le insurrezioni del 771 a.C., quando la capitale degli Zhou fu saccheggiata e il principe ereditario fugg\u00ec ad est, lo Stato di Wei diede protezione al sovrano. Come riconoscimento dell'appoggio ricevuto, il regnante di Wei fu elevato al rango di \"gong\", equivalente a quello di duca.\nLo Stato di Wei raggiunse l'apice della potenza durante il periodo delle primavere e degli autunni sotto il marchese Wu di Wei. Sotto il duca Yi di Wei le popolazioni Rong attaccarono la capitale ed uccise il sovrano. L'ordine fu riportato dal duca Huan di Qi, che trasfer\u00ec la capitale a Chuqiu."}
{"id": "1631825", "revid": "92723", "url": "https://it.wikipedia.org/wiki?curid=1631825", "title": "Sunfish", "text": "Il Sunfish \u00e8 una diffusa deriva introdotta negli anni '50. Pu\u00f2 portare fino a tre persone ma viene generalmente condotta in singolo. Le sue ridotte dimensioni e peso ne permettono il trasporto sul portapacchi di una normale vettura. Il Sunfish viene utilizzato come deriva per uscite giornaliere e in regate in tutto il mondo.\nDescrizione.\nIl Sunfish pu\u00f2 essere governato tramite una sola scotta e la barra del timone; \u00e8 presente anche la drizza della randa che per\u00f2 non viene regolata in navigazione. Nei Sunfish attrezzati da regata si aggiunge un cunningham e un vang per regolare meglio la forma della vela. L'unica vela triangolare (vela latina) \u00e8 inferita su una penna e il boma tramite una scotta arrotolata intorno all'armo e passante per degli ochielli presenti sulla vela.\nUna sola persona pu\u00f2 facilmente governare il Sunfish, il minimo bordo libero, la ridotta altezza dell'albero, privo di sartie e il piccolo pozzetto autosvuotante la rendono facile da gestire in caso di scuffia (rovesciamento). Lo scafo quasi piatto e la potenza della vela latina rendono molto facile portare in planata il Sunfish. Grazie al suo costo ridotto e alla facilit\u00e0 di conduzione ha incontrato una notevole popolarit\u00e0, soprattutto negli Stati Uniti.\nRegata.\nSi tengono ogni anno campionati regionali, nazionali e mondiali. Recentemente il XXXVII Campionato del Mondo si \u00e8 tenuto in New Jersey (USA), vinto da Sebastian \u00a8Chan\u00a8 Mera della Repubblica Dominicana.\nStoria.\nNegli anni 1940, Cortlandt Heyniger and Alex Byran fondarono la ditta \"Alcort\" (sincrasi dei loro nomi).\nLa prima barca costruita dall\"'Alcort\" \u00e8 stata il \"Sailfish\". Lanciato nel 1945 era il predecessore del Sunfish avendo le stesse dimensioni e identico armo, differiva per lo scafo, in legno e compensato marino, ancora pi\u00f9 semplice del Sunfish, privo di pozzetto, simile a una grossa tavola da surf con una deriva di legno che si infilava in una fessura passante lo scafo. Veniva venduto in kit per l'autocostruzione o come barca finita.\nCarl Meinelt - uno dei primi dipendenti dell'Alcort - cre\u00f2 il primo modello di Sunfish, ancora in legno e compensato, nel 1951 come kit di montaggio. Dal 1959 lo scafo venne commercializzato in fibra di vetro. Attualmente, i diritti di costruzione del Sunfish sono detenuti dalla LaserPerformance.\nLa classe Sunfish divenne popolare tra gli anni 1960 e 1970. L'associazione di classe fu fondata dall'AMF/Alcort nel 1969 e divenne la Classe Internazionale Sunfish (ISCA) nel 1984 con il riconoscimento ufficiale da parte della International Yacht Racing Union (ora la International Sailing Federation).\nEvoluzione.\nLa barca \u00e8 stata modificata nel 1972 con la modifica dell'attacco del timone, per ovviare al problema dello sgancio (previsto per proteggere il timone dagli urti contro bassi fondali o scogli) del timone in caso di violente manovre.\nNel 1970 AMF lanci\u00f2 un nuovo tipo di chiglia arrotondata denominata \"AMFlite\" e dopo il 1972 un'ulteriore modifica: \"Windflite\" mantenendo, in entrambi i casi, lo stesso modello di coperta del Sunfish tradizionale.\nSuper Sunfish.\nDal 1976 fino al 1980 l'AMF costrui una variante denominata \"Super Sunfish\". La modifica consisteva nell'introduzione di un armo simile a quello del Laser (barca a vela). Il Super Sunfish veniva venduto anche come kit di modifica per i Sunfish esistenti.\nLa superficie velica maggiore consentiva una maggiore velocit\u00e0 a discapito di una maggiore complicazione dell'armamento."}
{"id": "1631828", "revid": "14451416", "url": "https://it.wikipedia.org/wiki?curid=1631828", "title": "Xam Abegglen", "text": ""}
{"id": "1631833", "revid": "339392", "url": "https://it.wikipedia.org/wiki?curid=1631833", "title": "Principio generale", "text": ""}
{"id": "1631836", "revid": "72396", "url": "https://it.wikipedia.org/wiki?curid=1631836", "title": "Campionato d'Europa UEFA 2008", "text": ""}
{"id": "1631840", "revid": "14451860", "url": "https://it.wikipedia.org/wiki?curid=1631840", "title": "Wilfred Thesiger", "text": ""}
{"id": "1631845", "revid": "799504", "url": "https://it.wikipedia.org/wiki?curid=1631845", "title": "Coppa diatreta", "text": " \nLa coppa diatreta (in greco: \"\u03b4\u03b9\u03ac\u03c4\u03c1\u03b7\u03c4\u03c9\u03bd\"; latino: \"vas diatretum\", al plurale \"diatreta\") \u00e8 una tipologia di contenitore in vetro romano di lusso, diffusosi intorno al IV secolo circa, e considerato \u00abil pinnacolo delle potenzialit\u00e0 dei romani nella lavorazione del vetro\u00bb. Le \"diatreta\" consistono di un contenitore interno e di una gabbia o un guscio decorativo esterno che si distacca dal corpo della coppa, al quale resta attaccato tramite corti supporti.\nTra frammenti e pochi esemplari quasi completi, appena cinquanta coppe diatrete si sono conservate. La maggior parte possiede una gabbia con decorazioni geometriche circolari, spesso con un'\u00abiscrizione\u00bb, composta da lettere poste nel reticolo; alcune presentano una flangia aperta sotto l'iscrizione e sopra il motivo decorativo inferiore. Ancora pi\u00f9 rare sono le coppe con decorazioni figurative, tra le quali la Coppa di Licurgo, conservata al British Museum, \u00e8 l'unico esemplare conservatosi integralmente.\nTecnologia.\nLe \"diatreta\" sono menzionate nella letteratura romana, e le datazioni assegnate agli esemplari conservatisi vanno dalla met\u00e0 del III alla met\u00e0 del IV secolo, lo stesso periodo associato alla diffusione del vasellame romano in vetro a cameo. Sembra infatti che fossero costruiti con vetro simile, ed esistono indizi che suggeriscono che alcuni esemplari pi\u00f9 tardi siano una combinazione di diatreta e di vetro a cameo. La suddivisione principale \u00e8 tra le coppe con figure, accompagnate o meno da decorazioni a reticolo, e quelle senza figure. Alcuni esemplari hanno iscrizioni e flange con decorazioni ad ovolo, assenti in altri; la maggior parte ha una forma a bricco, mentre alcune coppe sono a scodella ampia.\nSin dalla prima pubblicazione sull'argomento (1680) \u00e8 quasi unanimemente accettato che le coppe fossero realizzate tagliando e molando un vaso di vetro grezzo, pieno e spesso, con una laboriosa tecnica nota a Greci e Romani grazie alla loro esperienza nell'incisione della pietra e delle gemme semi-preziose. Una vecchia teoria, minoritaria ma riproposta recentemente, vuole invece che vaso e gabbia fossero realizzati e lavorati separatamente e poi congiunti a caldo. Alcuni esemplari, come una coppa ritrovata a Corinto negli anni 1960, non mostrano indizi di saldatura alla giunzione tra gabbia e coppa anche quando esaminati al microscopio. \nUn piccolo frammento di argento reticolato con un motivo a traforo si \u00e8 conservato in un ricco tesoro di argenti romani sminuzzati nel V secolo per il suo valore venale, sepolto in Scozia a Traprain Law ed ora esposto al Royal Museum of Scotland. Il frammento mostra un motivo basato su circonferenze, molto simile alle \"diatreta\" di vetro, e suggerisce che lo stesso stile possa essere stato usato per il vasellame in argento.\nAlcuni esemplari presentano un'ulteriore complicazione nel processo di lavorazione dovuta all'uso di differenti colori per la gabbia, come nel caso delle coppe di Milano e Colonia, ma la maggior parte delle coppe sono monocolore, come nel caso della coppa di Monaco e di quella di Corning. Un esemplare, la Coppa di Licurgo, fu lavorata in modo da ottenere un vetro dicroico, il cui colore, cio\u00e8, cambia quando la luce vi passa attraverso.\nDiffusione e tecnica di realizzazione.\nGli oggetti di questo tipo rinvenuti in Italia e altre regioni europee sono databili al periodo compreso tra il III ed il IV secolo.\nIl termine \u201cdiatreta\u201d deriva dal verbo greco \u03b4\u03b9\u03b1\u03c4\u03c1\u03b1\u03c9 = \"diatrao\" e si riferisce alla particolare tecnica di lavorazione dell'oggetto, che anticamente consisteva nella soffiatura di un vaso grezzo di spessore notevole, sul quale veniva dopo intagliata una raffinatissima lavorazione a reticolo, conferendo al manufatto il tipico aspetto di un vaso che sembra essere avvolto da un finissimo reticolo. Questa particolare tecnica veniva praticata forse in alcune manifatture della zona del Reno, ed ancora nasconde alcuni interrogativi per gli specialisti del vetro.\nUn esempio pregevole \u00e8 la Coppa trivulziana (l'iscrizione , \u00abBevi, che tu viva molti anni\u00bb) risalente al IV secolo e conservata al Museo archeologico di Milano."}
{"id": "1631849", "revid": "767487", "url": "https://it.wikipedia.org/wiki?curid=1631849", "title": "Ciuperceni (Teleorman)", "text": "Ciuperceni \u00e8 un comune della Romania di 1.769 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Ciuperceni e Poiana."}
{"id": "1631854", "revid": "110157", "url": "https://it.wikipedia.org/wiki?curid=1631854", "title": "Con\u021be\u0219ti (Teleorman)", "text": "Con\u0163e\u015fti \u00e8 un comune della Romania di 3.650 abitanti, ubicato nel distretto di Teleorman, nella regione storica della Muntenia. "}
{"id": "1631855", "revid": "177966", "url": "https://it.wikipedia.org/wiki?curid=1631855", "title": "Fonzie", "text": "Arthur Herbert Fonzarelli, soprannominato \"Fonzie\" (o anche \"The Fonz\" in originale, derivato dalla contrazione del suo cognome), \u00e8 uno dei personaggi immaginari, co-protagonista della celebre sitcom statunitense \"Happy Days\" (1974-1984), interpretato da Henry Winkler e doppiato in italiano da Antonio Colonnello.\nNato inizialmente come un personaggio minore, divenne invece popolare gi\u00e0 dalla seconda stagione della serie, tanto da diventare uno dei personaggi principali. La sua figura, infatti, incarna le caratteristiche del motociclista ribelle, sicuro di s\u00e9, interpretando i valori positivi di un ragazzo che, pur non avendo ricevuto educazione ed istruzione, \u00e8 cresciuto rispettando i valori facendosi rispettare.\nBrillante, capace, esperto di motori e di ragazze, diventa un punto di riferimento sia per Joanie \"Sottiletta\" sia per Warren \"Potsie\" Weber, Ralph e, soprattutto, Richie Cunningham; infatti, orfano di entrambi i genitori e cresciuto fra mille difficolt\u00e0, Fonzie elegger\u00e0 i Cunningham quasi a sua famiglia adottiva.\nCaratteristiche.\nMeccanico di moto e di automobili, Fonzie incarna il tipico \"latin lover\" di grande successo. \u00c8 nato da una famiglia Italo americana. Lui e sua madre sono stati abbandonati dal padre. Inizialmente appare un soggetto un po' sbandato e ribelle, quasi ispirato alla figura di James Dean (del quale possiede anche un poster nel suo appartamentino, che si trova sopra il garage dei Cunningham). Si scopre poi, essere un personaggio di grande esperienza, che si contrappone, in modo metaforico, ai genitori Cunningham, tipici borghesi perbene.\nLa figura di Fonzie si alterna tra le rocambolesche avventure del famoso trio di amici della serie di \"Happy Days\", ovvero Richie Cunningham, Warren \"Potsie\" Weber e Ralph, quindi la sorella minore di Richie, Joanie \"Sottiletta\", la vita di Milwaukee e del locale Arnold's, e la sua vita privata, ricca di innumerevoli ragazze, corse di motociclette, spirito di libert\u00e0 e di indipendenza. Nelle varie avventure dei tre amici, alla fine \u00e8 quasi sempre Fonzie a tirare fuori dai guai Richie, Warren \"Potsie\" Weber e Ralph (i \"pivelli\" come li chiama lui), o addirittura fa loro discorsi di morale, che spesso la signora Cunningham fa a lui. Marion Cunningham infatti, \u00e8 l'unica ad avere autorevolezza su Fonzie. Rappresenta un po' la sua famiglia, visto che lui \u00e8 cresciuto in strada e suo padre lo ha lasciato consigliandogli solo: \"Quando piove non uscire mai con i calzini\". Marion Cunningham \u00e8 anche l'unica che pu\u00f2 chiamarlo Arthur, tuttavia anche Richie, oltre a essere il suo migliore amico, ha spesso il coraggio di discutere con Fonzie quando questi sbaglia; anche Howard Cunningham \u00e8 una figura molto rispettata dal ragazzo, soprattutto per le sue qualit\u00e0 di padre. Con Joanie Cunningham invece, la sorella minore di Richie (soprannominata affettuosamente \"sottiletta\" proprio da Fonzie), invece ha un sentimento di protezione, ed \u00e8 un suo fidato consigliere.\nFonzie \u00e8 perennemente vestito con una giacca di pelle marrone (nera nelle ultime stagioni) e blue-jeans, ed \u00e8 famoso per il suo intercalare \"Ehi!\", esclamato alzando il pollice. Un altro suo famoso intercalare rimane l'esclamazione \"Wow!\".\nIl suo carattere \u00e8, spesso, emotivamente distaccato, fermo e sicuro, mantenendo un aspetto sempre ordinato, mai spettinato. Spesso lo si vede arrivare con la sua motocicletta, della quale ha molta cura, una Triumph TR5 Trophy, la stessa che usava James Dean, anche se a Milwaukee c'\u00e8 la sede della Harley-Davidson; tuttavia, nei primi episodi, lo si vede cavalcare una Harley Knucklehead del 1936. \nFonzie non ha nessun problema a rimorchiare ragazze, tanto da richiamarne a quantit\u00e0 con un semplice schiocco di dita. \nA partire dalla terza stagione della serie, gli autori pensano bene di rendere pi\u00f9 \"umano\" il suo personaggio mettendo in evidenza alcune sue debolezze mai apparse prima, come la vergogna a portare gli occhiali, di commuoversi o di farsi vedere dalle ragazze mentre zoppica, in seguito ad un incidente con la moto.\n\"Saltare lo squalo\".\nDurante il terzo episodio della quinta stagione, si vede Fonzie saltare uno squalo con gli sci nautici. Questa trovata fu considerata sciocca dagli spettatori e fu l'emblema dell'inizio del declino della serie. Negli Stati Uniti l'espressione \"saltare lo squalo\" (in inglese \"jumping the shark\"), quindi, divenne una metafora con la quale contrassegnare l'inversione di popolarit\u00e0 di una qualsiasi serie televisiva.\nLavori.\nOltre che meccanico, \u00e8 stato anche co-proprietario del ristorante \"Arnold's\" (dalla 7\u00aa stagione), insegnante di meccanica al liceo \"Jeffersons High\" (dall'8\u00aa stagione) e preside della scuola \"Patos High\" (dall'11\u00aa stagione).\nLa giacca di pelle.\nDurante l'intervista di Henry Winkler a \"Che tempo che fa\", l'attore ha rivelato che le giacche di pelle di Fonzie sono state sei. La prima giacca, che si vede nella prima e seconda stagione della serie, \u00e8 stata rubata. Una \u00e8 stata venduta, una si trova in un museo, una \u00e8 di propriet\u00e0 dello stesso Henry Winkler e due sono ancora in circolazione (una si trova allo Smithsonian Institution).\nL'importanza di questa giacca al livello collezionistico \u00e8 di fama mondiale, ed \u00e8 ricercata da migliaia di persone, dato che Fonzie non se ne \u00e8 mai separato durante il corso di quasi tutta la serie. Nella prima stagione, Fonzie non indossava la famosa giacca di pelle (tranne in pochissime scene) ma quasi sempre dei giubbotti di stoffa, di diverse sfumature ma comunque di colore chiaro.\nDurante la sua partecipazione alla trasmissione \"I migliori anni\" di Raiuno del 13 novembre 2009, Winkler spieg\u00f2 che alla ABC preferirono non fargli indossare un giubbotto di pelle per il timore che Fonzie potesse sembrare un gangster. In seguito al successo della serie, Garry Marshall richiese alla rete televisiva di poter far indossare a Winkler un giubbotto almeno nelle scene in cui il personaggio compariva accanto alla sua moto; ottenuto questo permesso, il produttore ordin\u00f2 agli sceneggiatori di mettere in scena una moto ogni volta che compariva Fonzie, che quindi avrebbe sempre indossato il suo giubbotto."}
{"id": "1631862", "revid": "1305772", "url": "https://it.wikipedia.org/wiki?curid=1631862", "title": "Cosme\u0219ti (Teleorman)", "text": "Cosme\u015fti \u00e8 un comune della Romania di 2.758 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Ciuperceni e Cosme\u0219ti."}
{"id": "1631867", "revid": "88740", "url": "https://it.wikipedia.org/wiki?curid=1631867", "title": "Walter Rodney", "text": "\u00c8 noto per le sue posizioni anti-colonialiste e per la sua dura critica della condotta delle nazioni europee nei confronti delle colonie africane e americane, ed \u00e8 considerato uno dei padri del panafricanismo.\nBiografia.\nWalter Rodney \u00e8 nato nel 1942 in una famiglia della classe operaia. Da giovane, Rodney si distinse negli studi, frequentando prima il Queen's College in Guyana e poi la celebre University of West Indies in Giamaica. Dopo la laurea (1963) consegu\u00ec il dottorato presso la School of Oriental and African Studies di Londra. La sua dissertazione sul commercio degli schiavi nella Guyana superiore ebbe una vasta risonanza nell'ambiente accademico, poich\u00e9 rivelava l'infondatezza di numerosi elementi della visione tradizionale della storia della regione.\nRodney in Giamaica.\nNel 1968 ha insegnato storia africana all'Universit\u00e0 delle Indie Occidentali (UWI) nel distretto di Mona a Kingston, in Giamaica. Organizza inoltre regolarmente conferenze informali nel cuore dei vari ghetti di West Kingston, durante le quali diffonde alla popolazione le sue idee panafricaniste, anti-colonialiste e marxiste. I suoi dibattiti e gli scambi con i seguaci rastafariani lo hanno ispirato a scrivere il libro The Gounding with my Brother, che \u00e8 diventato un'opera di riferimento per il movimento Caribbean Black Power. In questo libro, Walter Rodney ha denunciato l'atteggiamento del governo giamaicano che, secondo lui, serviva gli interessi degli stati capitalisti occidentali a scapito della popolazione nera dell'isola.\nNell'ottobre 1968, il primo ministro Hugh Shearer approfitt\u00f2 del viaggio di Walter Rodney in Canada, dove avrebbe partecipato al Congresso degli scrittori neri, per emanare un divieto di viaggio contro di lui in Giamaica. Dopo aver appreso la notizia, gli studenti del campus dell'Universit\u00e0 di Mona hanno organizzato una manifestazione di protesta e si sono diretti verso il centro della citt\u00e0, raggiunti da migliaia di persone lungo il percorso. La folla \u00e8 stata fermata da uomini armati dell'ILOU che hanno sparato sui manifestanti dal loro quartier generale di Duke Street. I disordini che ne sono seguiti, conosciuti come i Rodney Riots, hanno causato tre morti, molti feriti e numerosi incendi.\nRodney in Tanzania.\nParte per la Tanzania, dove \u00e8 vicino a C.L.R. James, tra gli altri, e sostiene il governo socialista di Julius Nyerere. Mentre il suo lavoro accademico ha contribuito \"alla nascita delle scienze sociali africane decolonizzate\", Rodney ha lavorato per diffondere la conoscenza nei villaggi della Tanzania, dove parlava il kiswahili, la lingua del popolo. Continua il suo attivismo panafricano e, analizzando le cause del sottosviluppo del continente, pubblica \"How Europe Underdeveloped Africa\" nel 1972. In preparazione del Congresso panafricano del 1974, ha preparato un testo su \"La lotta di classe internazionale in Africa, nei Caraibi e nelle Americhe\". In essa denunciava i leader che, come F\u00e9lix Houphou\u00ebt-Boigny, Jean-Claude Duvalier, Idi Amin Dada e Mobutu Sese Seko, si rivolgevano al tribalismo con il pretesto della \"negritudine\". \nRitorno in Guyana.\nA met\u00e0 degli anni Settanta, Walter Rodney torn\u00f2 nella sua Guyana natale, dove fond\u00f2 la Working People Alliance (WPA), con la quale si oppose ferocemente al potere dittatoriale in atto e alle divisioni etniche. La WPA mira a \"creare una coscienza politica, sostituendo la politica etnica con organizzazioni rivoluzionarie basate sulla solidariet\u00e0 di classe\".\nSi impegna a scrivere una storia popolare della Guyana, che rimarr\u00e0 incompiuta.\nFu assassinato il 13 giugno 1980 a Georgetown da un membro delle forze speciali di difesa della Guyana, che fu poi esfiltrato nella Guyana francese, dove visse fino alla morte.\nIl governo della Guyana, emerso dal Congresso Nazionale del Popolo (PNC), ha a lungo suggerito che Walter Rodney si sia ucciso fomentando un attacco. Una parte della popolazione continua a credere a questa versione degli eventi. Nel 2014 \u00e8 stata aperta una commissione d'inchiesta sulle circostanze dell'assassinio di Walter Rodney. In un rapporto pubblicato nel 2016, si afferma che l'assassino \"ha agito come un agente dello Stato, con il supporto di individui in posizioni di comando nell'apparato statale, e al fine di realizzare i desideri dell'amministrazione della PNC\". "}
{"id": "1631869", "revid": "14512211", "url": "https://it.wikipedia.org/wiki?curid=1631869", "title": "Fritz-Ren\u00e9 Mueller", "text": ""}
{"id": "1631870", "revid": "1775883", "url": "https://it.wikipedia.org/wiki?curid=1631870", "title": "Enrique Iglesias (album)", "text": "Enrique Iglesias \u00e8 l'album di debutto del cantante spagnolo Enrique Iglesias, pubblicato nel 1995. A causa del grande successo, l'album \u00e8 stato ristampato nel 1996, in una nuova versione cantata in italiano."}
{"id": "1631872", "revid": "1305772", "url": "https://it.wikipedia.org/wiki?curid=1631872", "title": "Cr\u00e2ngeni", "text": "Cr\u00e2ngeni \u00e8 un comune della Romania di 3.310 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 4 villaggi: Balta S\u0103rat\u0103, Cr\u00e2ngeni, Doroban\u021bu, Stejaru."}
{"id": "1631875", "revid": "287204", "url": "https://it.wikipedia.org/wiki?curid=1631875", "title": "Crangeni", "text": ""}
{"id": "1631877", "revid": "580197", "url": "https://it.wikipedia.org/wiki?curid=1631877", "title": "Lake Louise", "text": "Lake Louise \u00e8 un'\"hamlet\" canadese di abitanti, situato nella provincia dell'Alberta, nella Divisione No. 15. Si trova a un'altitudine di all'interno del Parco nazionale Banff, poco distante dalla cittadina di Banff e nelle vicinanze dell'omonimo lago. Sia la localit\u00e0 sia il lago prendono il nome dalla principessa Luisa, duchessa di Argyll.\nGeografia fisica.\nLake Louise si trova nelle Montagne Rocciose Canadesi nella valle bagnata dal fiume Bow. Dista circa dall'omonimo lago glaciale. \u00c8 circondata da diversi picchi delle montagne rocciose dell'Alberta, in particolare, la catena montuosa dello Slate Range sul lato orientale della vallata e il monte Temple sul lato sud-occidentale della vallata e del lago.\nStoria.\nIl primo insediamento risale al 1884 come campo per ospitare gli operai che lavoravano alla costruzione della nascente linea ferroviaria della Canadian Pacific Railway. L'insediamento venne chiamato prima Holt City e poi Laggan. Nel 1914 venne, infine, rinominato Lake Louise come il vicino lago, il quale era stato scoperto nel 1882 dagli operai della compagnia ferroviaria. Il lago era stato inizialmente chiamato lago di smeraldo (\"Emerald lake\" in inglese) e poi nel 1884 lago Louise (\"Lake Louise\" in inglese) in onore della principessa Luisa, quarta figlia della regina Vittoria e moglie del marchese di Lorne, governatore generale del Canada dal 1878 al 1883.\nCon l'inserimento di Lake Louise all'interno del parco nazionale Banff nel 1892, l'\"hamlet\" \u00e8 stato amministrato da diverse agenzie governative. Negli anni \u00e8 diventato un'importante localit\u00e0 turistica a livello nazionale e internazionale, grazie al vicino lago e all'omonima stazione sciistica, situata lungo il versante meridionale della catena montuosa dello Slate Range nelle Montagne Rocciose Canadesi.\nSport.\nIl Lake Louise Ski Resort \u00e8 una delle tre principali stazioni sciistiche situate all'interno del parco nazionale Banff. Gli impianti si trovano a nord-est rispetto all'abitato e lungo il versante meridionale dello Slate Range. Le piste si sviluppano sui lati del monte Whitehorn e sono circondate dalle cime del monte Richardson, del Ptarmigan Peak, del Pika Peak e del Monte Redoubt. La stazione sciistica \u00e8 anche sede della Coppa del Mondo di sci alpino, generalmente per delle prove veloci disputate nei mesi di novembre e dicembre. Le prime gare vennero disputate nel 1980 e sono state disputate continuativamente dal 1992 al 2019. Vi sono state disputate anche gare valide per la Nor-Am Cup e per la Coppa del Mondo di snowboard."}
{"id": "1631880", "revid": "1305772", "url": "https://it.wikipedia.org/wiki?curid=1631880", "title": "Cr\u00e2ngu", "text": "Cr\u00e2ngu \u00e8 un comune della Romania di 1.604 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Cr\u00e2ngu e Secara.\nNel 2003 si sono staccati da Cr\u00e2ngu i villaggi di Dracea, Florica e Zlata, andati a formare il comune di Dracea."}
{"id": "1631881", "revid": "287204", "url": "https://it.wikipedia.org/wiki?curid=1631881", "title": "Crangu", "text": ""}
{"id": "1631884", "revid": "599013", "url": "https://it.wikipedia.org/wiki?curid=1631884", "title": "Francisco Javier Gonz\u00e1lez", "text": "Biografia.\nSuo figlio Nico \u00e8 anch'egli un calciatore, cos\u00ec come suo fratello Jos\u00e9 Ram\u00f3n.\nCarriera.\nClub.\nCon il Deportivo La Coruna ha giocato per diciassette anni dal 1988 al 2005, occupando il ruolo di centrocampista di fascia, prevalentemente quella sinistra.\nNazionale.\nFran ha militato nella nazionale di calcio spagnola per circa 6 anni, mettendo insieme 16 presenze con 2 reti, e ha partecipato a Euro 2000."}
{"id": "1631885", "revid": "767487", "url": "https://it.wikipedia.org/wiki?curid=1631885", "title": "Vivir (Enrique Iglesias)", "text": "Vivir \u00e8 il secondo album del cantante spagnolo Enrique Iglesias pubblicato nel 1997."}
{"id": "1631892", "revid": "1305772", "url": "https://it.wikipedia.org/wiki?curid=1631892", "title": "Crevenicu", "text": "Crevenicu \u00e8 un comune della Romania di 1.642 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Crevenicu e R\u0103dule\u0219ti."}
{"id": "1631897", "revid": "120798758", "url": "https://it.wikipedia.org/wiki?curid=1631897", "title": "Immagine solida", "text": "L'immagine solida \u00e8 un prodotto della geomatica che consente di ottenere informazioni tridimensionali da una singola immagine bidimensionale.\nIl concetto di Immagine solida (the solid image).\nL'immagine solida \u00e8 un prodotto di integrazione tra immagine digitale e modello di forma tridimensionale di tipo denso (DDSM) prodotto da sensori laser a scansione (laser scanner) o da tecniche di fotogrammetria digitale che mantiene completamente intatte le caratteristiche geometriche e radiometriche dell'immagine digitale e permette la gestione contemporanea di tutte le informazioni tridimensionali geometriche dell'oggetto.\nL'immagine solida si presenta all'utente come una classica immagine digitale ad alta risoluzione (prospettica, non ortorettificata, RGB), integrata con una matrice numerica della stessa dimensione e risoluzione, che contiene l'informazione metrica tridimensionale dell'oggetto rilevato. Ad ogni pixel \u00e8 associata l'informazione sulla relativa posizione espressa in coordinate tridimensionali in un determinato sistema di riferimento.\nSemplicemente posizionando il cursore del mouse su un punto qualsiasi dell'immagine solida, utilizzando un apposito visualizzatore, sono mostrate in tempo reale le coordinate del punto collimato. Allo stesso modo \u00e8 possibile utilizzare l'immagine solida per effettuare misura di angoli e distanze tridimensionali, si possono determinare aree e generare sezioni e profili, senza alcun ausilio di tecniche di visione tridimensionali.\nL'idea nasce nel 2003.\nIl concetto di Immagine solida ed i primi risultati ottenuti sono stati presentati all'incontro internazionale ISPRS (International Society for Photogrammetry and Remote Sensing - )com. V, Ancona, Italia 01-03 July, 2003 e al CIPA 2003 XIXth Symposium \u2013 Antalya, Turchia 30 settembre - 4 ottobre 2003.\nL'idea iniziale \u00e8 del Prof. Sergio Dequal, DITAG - Dipartimento di Ingegneria del Territorio, dell'Ambiente e delle Geotecnlogie del Politecnico di Torino (), in seguito sviluppata in collaborazione con un gruppo di ricercatori del DITAG del Politecnico di Torino. (Prof. Fulvio Rinaudo, Prof. Andrea Lingua, Dott. Leandro Bornaz)"}
{"id": "1631898", "revid": "104586", "url": "https://it.wikipedia.org/wiki?curid=1631898", "title": "MTV Our Noise", "text": ""}
{"id": "1631899", "revid": "1924342", "url": "https://it.wikipedia.org/wiki?curid=1631899", "title": "Cosas del amor (Enrique Iglesias)", "text": "Cosas del amor \u00e8 il terzo album del cantante spagnolo Enrique Iglesias pubblicato nel 1998."}
{"id": "1631900", "revid": "1413567", "url": "https://it.wikipedia.org/wiki?curid=1631900", "title": "Peach Springs", "text": "Peach Springs (Lingua hualapai: H\u00e0k\u0111ugwi:v) \u00e8 un \"census-designated place\" (CDP), nella Contea di Mohave (Arizona), USA. Nel censimento del 2000, la popolazione ammontava a 600 abitanti. Peach Springs \u00e8 sede dell'amministrazione per il popolo Hualapai (che significa \"Popolo dei Pini Alti\") e si trova nella Riserva Hualapai.\nGeografia fisica.\nSecondo l'United States Census Bureau, il CDP comprende un'area totale di 17,8 km\u00b2.\nNegozi e servizi.\nPeach Springs dispone di un \"lodge\", l'Hualapai Lodge e di un piccolo negozio di alimentari, ma non sono presenti stazioni di servizio. Si tratta della citt\u00e0 pi\u00f9 vicina a Hualapai Hilltop, luogo da cui partono gli escursionisti a piedi seguendo un percorso di 13\u00a0km con un dislivello di 900 m per raggiungere la citt\u00e0 di Supai, da cui si possono visitare quattro cascate, fra cui le Havasu.\nCuriosit\u00e0.\nPeach Springs \u00e8 stata il modello per la creazione della citt\u00e0 di fantasia Radiator Springs nel film \"Cars\" della Pixar."}
{"id": "1631901", "revid": "287204", "url": "https://it.wikipedia.org/wiki?curid=1631901", "title": "Fran", "text": ""}
{"id": "1631906", "revid": "1647404", "url": "https://it.wikipedia.org/wiki?curid=1631906", "title": "One in a Million (singolo Aaliyah)", "text": "One in a Million \u00e8 una ballata R&amp;B della cantante statunitense Aaliyah, scritta da Missy Elliott e prodotta da Timbaland, che d\u00e0 il titolo al secondo album della cantante. La canzone \u00e8 stata pubblicata come secondo singolo estratto dall'album \"One in a Million\" in Nord America nel novembre del 1996, mentre in Eurasia come terzo singolo nel 1997. Il singolo \u00e8 arrivato al numero 1 delle classifiche Billboard Hot R&amp;B/Hip Hop Airplay Singles ed \u00e8 entrato nelle classifiche di vari paesi. \u00c8 considerata la canzone di identificazione di Aaliyah; soprattutto dopo la sua morte, i suoi fan la citano per ricordare come l'artista stessa fosse una persona unica.\nComposizione e testo.\nIl singolo \u00e8 una ballata R&amp;B che presenta influenze soul e soprattutto hip hop. Il produttore Timbaland ha composto il beat usando scratch e piatti, oltre al campionamento del canto di grilli, che dona al pezzo un'atmosfera notturna, misteriosa e futuristica (questa tecnica \u00e8 caratteristica delle produzioni di Timbaland, e un utilizzo simile ne \u00e8 stato fatto in \"Are You That Somebody?\"). Il brano \u00e8 stato scritto da Missy Elliott, che presta la sua voce all'intro e all'outro della canzone, ed \u00e8 una dichiarazione d'amore al proprio uomo. Aaliyah canta nella prima strofa di come tra lei e il suo partner ci sia un'ottima chimica, per cui dimostra di non avere nessuna intenzione di sostituirlo con qualcun altro, ma di voler passare tutta la vita con lui e condividere ogni cosa con lui. Il ritornello spiega appunto che il suo amore \u00e8 \"uno su un milione\" e che la fa stare bene per tutto il giorno. La cantante continua dicendo che gli dar\u00e0 tutto quello di cui ha bisogno e racconta di come si sia innamorata della sua personalit\u00e0, del suo sorriso e del suo stile.\nQuesto \u00e8 il secondo singolo di Aaliyah composto da Timbaland e Missy, dopo \"If Your Girl Only Knew\".\n\"One in a Million\" aveva una struttura e una sonorit\u00e0 completamente diverse da tutto quello che circolava in radio in quel periodo. Missy Elliott ha ricordato spesso l'impatto che il brano ha avuto sulla musica:\n\"Ero in un locale una sera, e il DJ l'ha messa DIECI VOLTE, non mento. E questo mentre metteva dischi di Biggie e Tupac, e a un certo punto partiva \"One in a Million\" in mezzo a tutto quel rap di strada! Quello che ho detto \u00e8 stato, OK, si tratta di qualcosa di diverso - stiamo andando oltre, stiamo cambiando la musica.\"\nVideo.\nIl videoclip del brano vede il regista Paul Hunter al suo debutto nel mondo dei video musicali. La prima scena mostra la cantante in un completo di pelle nero e attillato, sdraiata sul cofano di una Ford Mustang nera attorniata da giornalisti e fan che cercano di strappare autografi e foto all'artista. Nei sedili anteriori dell'auto siedono Timbaland e Missy Elliott. La scena principale del video vede la cantante con una sorta di benda metallica su un occhio e un bikini argentato che controlla da un monitor i movimenti de suo amante, interpretato da Ginuwine, il quale cerca di raggiungerla e capire dove si trovi. Aaliyah decide di mostrarsi e irrompe nella stanza dove si trova il ragazzo, approcciandolo e togliendogli la giacca, per mostrare un tatuaggio sul suo bicipite che porta il nome della cantante. La coreografia \u00e8 eseguita in una stanza completamente bianca in cui l'artista danza in coppia con un solo ballerino, entrambi vestiti di bianco. Il video si conclude con la cantante in sella a una moto guidata da un altro uomo.\nIl video ha delle ambientazioni high tech, molto futuristiche e minimaliste.\nRemix.\n\u00c8 presente anche una versione remix del video, in cui Timbaland e Missy Elliott appaiono nella scena girata all'interno della camera bianca insieme alla cantante, e dove Ginuwine duetta con l'artista. Anche il remix in questione \u00e8 stato prodotto da Timbaland, e la base del pezzo presenta delle affinit\u00e0 con \"Pony\" di Ginuwine, tra cui l'uso di vocalizzi deformati.\nRicezione.\nLa canzone ha avuto un buon successo nelle radio Statunitensi, tanto da spingere le vendite dell'album da cui \u00e8 tratta. Il singolo ha raggiunto la prima posizione delle \"R&amp;B Airplay Charts\" durante la settimana del 4 gennaio 1997, rimanendovi per sei settimane consecutive. Il singolo ha speso 29 settimane in questa classifica. Nella Hot 100 Airplay \u00e8 arrivato invece alla numero 25. Il brano ha avuto successo anche nelle classifiche dance, grazie ai remix da club che sono stati prodotti. Nella A.R.C. Top 40 \u00e8 arrivato alla posizione numero 15, non entrando per\u00f2 n\u00e9 nella Billboard Hot 100 n\u00e9 nella Billboard Hot R&amp;B/Hip hop Singles &amp; Tracks, perch\u00e9 nel 1997 non era ancora possibile entrare in queste classifiche ai singoli pubblicati esclusivamente per il mercato radiofonico. Nonostante ci\u00f2, la canzone \u00e8 diventata una delle pi\u00f9 famose della cantante, e quella in cui Aaliyah viene pi\u00f9 identificata. Inizialmente il brano ha trovato delle difficolt\u00e0 nell'essere inserito sul mercato, a causa del suo beat innovativo. Jomo Hankerson, cugino di Aaliyah e cofondatore della Blackground Records, ha dichiarato a tale proposito:\n\"Abbiamo ricevuto molta resistenza quando l'abbiamo mandato come singolo. Alcune direttori di programmi radiofonici avevano davvero un problema con i grilli, il direttore di una radio a Chicago a quel tempo disse letteralmente che non avrebbe mandato un disco con dei grilli. Non rientrava in nessuna categoria. Era un pezzo da club, ma era anche una \"ballad\". Era \"bass heavy\", ma era anche un gran pezzo pop. E sfortunatamente, per come funziona la radio, a loro piace catalogare un brano quando lo ascoltano. [...] Ci \u00e8 voluto molto tempo, ma quando \u00e8 esploso, ci \u00e8 rimasto per sempre. Ha aperto la strada ad Aaliyah per diventare la trendsetter che \u00e8 diventata. Sentivamo di essere all'avanguardia. Sapevamo davvero che Tim 15 anni pi\u00f9 tardi avrebbe ancora dominato? Sapevamo che aveva le abilit\u00e0 per farlo, ma chi poteva immaginarselo?\"\nAll'estero il singolo \u00e8 stato pubblicato nella primavera del 1997 insieme a una riedizione di \"If Your Girl Only Knew\". Nel Regno Unito \u00e8 arrivato al numero 15, diventando il primo singolo della cantante ad entrare nella top15 britannica. Anche in Nuova Zelanda \u00e8 stato il suo primo singolo a entrare nella top15, entrando al numero 14 l'8 giugno 1997 e raggiungendo la sua posizione pi\u00f9 alta, la 11, la settimana successiva.\nCover.\nIl brano \u00e8 stato reinterpretato nel 2010 dal cantautore The-Dream e nel 2011 dal cantante Omarion. Entrambe le cover sono state oggetto di aspre critiche. \nUn sample del brano \u00e8 stato incluso nel singolo \"Wild Side\" (2021) di Normani in collaborazione con Cardi B.\nTracce.\nUK Promo 12-inch Remixes single\nU.S. Promo 12-inch Remixes single\nU.S. Promo CD single"}
{"id": "1631907", "revid": "1305772", "url": "https://it.wikipedia.org/wiki?curid=1631907", "title": "Dide\u0219ti", "text": "Dide\u0219ti \u00e8 un comune della Romania di 1.338 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Dide\u0219ti, \u00censur\u0103\u021bei, Satu Nou.\nDide\u0219ti ha dato i natali allo scrittore e teologo Gala Galaction (1879-1961)"}
{"id": "1631908", "revid": "1305772", "url": "https://it.wikipedia.org/wiki?curid=1631908", "title": "Bailamos Greatest Hits", "text": " Bailamos Greatest Hits \u00e8 il primo album di \"Greatest Hits\" del cantante spagnolo Enrique Iglesias pubblicato nel 1998."}
{"id": "1631909", "revid": "287204", "url": "https://it.wikipedia.org/wiki?curid=1631909", "title": "Didesti", "text": ""}
{"id": "1631910", "revid": "204012", "url": "https://it.wikipedia.org/wiki?curid=1631910", "title": "Istruttoria", "text": ""}
{"id": "1631918", "revid": "1543377", "url": "https://it.wikipedia.org/wiki?curid=1631918", "title": "Enrique (album)", "text": " Enrique \u00e8 il quarto album del cantante spagnolo Enrique Iglesias e primo album di debutto in lingua inglese che \u00e8 stato pubblicato nel 1999.\nDescrizione.\nDopo il successo del suo primo singolo in inglese, \"Bailamos\", Enrique Iglesias firm\u00f2 un contratto per pi\u00f9 album con la Interscope Records, e trascorse i due mesi successivi impegnato nella registrazione del suo primo album in inglese. Sapendo che Enrique Iglesias era un fan di Bruce Springsteen, il presidente della Interscope Jimmy Iovine gli sugger\u00ec di incidere una cover della canzone di Springsteen \"Sad Eyes\". L'album contiene inoltre un duetto con Whitney Houston, dal titolo \"Could I Have This Kiss Forever\", che Iglesias e la Houston incisero a distanza: lui a Los Angeles e lei ad Amburgo. I due cantanti si incontrarono nel momento di incidere nuovamente la canzone in una nuova versione per il singolo. Nell'album compare anche \"Bailamos\", canzone precedentemente gi\u00e0 contenuta come bonus track dell'album di Enrique \"Cosas del Amor\" e nella colonna sonora di \"Wild Wild West\".\nLo scatto per la copertina dell'album fu realizzato da Pepe Botella.\n\"Enrique\" ha venduto oltre 10 milioni di copie nel mondo, diventando uno degli album di maggior successo di Enrique Iglesias."}
{"id": "1631920", "revid": "767487", "url": "https://it.wikipedia.org/wiki?curid=1631920", "title": "Dobrote\u0219ti (Teleorman)", "text": "Dobrote\u015fti \u00e8 un comune della Romania di 4.906 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Dobrote\u0219ti e Meri\u0219ani."}
{"id": "1631922", "revid": "1305772", "url": "https://it.wikipedia.org/wiki?curid=1631922", "title": "Guerra cecena", "text": "Con guerra cecena ci si pu\u00f2 riferire ad alcuni conflitti combattuti in Cecenia, in particolare:"}
{"id": "1631925", "revid": "125264435", "url": "https://it.wikipedia.org/wiki?curid=1631925", "title": "Cesare Luporini", "text": "Biografia.\nNato a Ferrara, ma vissuto fin dall'infanzia a Firenze, Luporini si laurea all'Universit\u00e0 di Firenze nel 1933 con una tesi su Kant, discussa con Pasquali e Lamanna. Subito dopo la laurea, nel 1933, si reca a Friburgo, dove frequenta le lezioni di Heidegger (gi\u00e0 frequentato da studente nel 1931) e, dopo l'adesione di Heidegger al nazismo, a Berlino, dove ascolta le lezioni sull'etica di Hartmann. In seguito alla pubblicazione di primi saggi su Scheler e Leopardi, e dopo avere iniziato l'attivit\u00e0 di insegnamento nei licei toscani, viene chiamato da Gentile nel 1939 a ricoprire il ruolo di lettore di tedesco alla Scuola Normale Superiore di Pisa, dove rimane fino alla fine della guerra. Nel dopoguerra continua l'insegnamento universitario come professore di Storia della filosofia e poi di Filosofia morale, nelle Universit\u00e0 di Cagliari, Pisa e Firenze. \nNegli anni Trenta e Quaranta, Luporini \u00e8 una delle voci pi\u00f9 interessanti dell'esistenzialismo italiano, con una riflessione incentrata sulla libert\u00e0 del singolo di fronte alla situazione storica che costantemente lo condiziona e lo limita, riflessione nella quale rielabora in senso progressivo la lezione di Heidegger, Scheler e Gentile (\"Situazione e libert\u00e0 nell'esistenza umana\", 1941). Nello stesso periodo, politicamente, \u00e8 (con Bobbio, Capitini e Calogero) tra fondatori del movimento liberal-socialista e animatore della resistenza anti-fascista.\nCon la fine della guerra, Luporini passa dall'esistenzialismo al marxismo e si iscrive al Partito Comunista Italiano. Con Bianchi Bandinelli e Bilenchi fonda a Firenze, nel 1945, la rivista interdisciplinare \"Societ\u00e0,\" una delle voci pi\u00f9 interessanti della rinascita culturale del dopoguerra. L'attivit\u00e0 politica prosegue per tutta la sua vita: dal 1956 entra nel Comitato Centrale del PCI e vi rimane fino allo scioglimento del partito. Viene eletto senatore nella terza legislatura (1958-1963). Tra le iniziative parlamentari, \u00e8 cofirmatario, insieme a Donini, del progetto di legge (n. 359, 21 gennaio 1959) per un'organica riforma della scuola media inferiore, considerata passaggio fondamentale per la democratizzazione della vita civile (\"Cesare Luporini politico\", 2016). Durante il duro confronto politico che nel 1989 porta allo scioglimento del PCI e alla formazione del PDS, si schiera con Ingrao contro la \"svolta\" di Occhetto, per la difesa e il rilancio dell'orizzonte comunista. \nMuore a Firenze nel 1993, i suoi resti riposano nella cappella di famiglia al cimitero delle Porte Sante di Firenze.\nLa filosofia marxista.\nDopo importanti studi di storia della filosofia dedicati a Leopardi, Fichte, Hegel, Scheler (\"Leopardi progressivo\", 1947; \"Filosofi vecchi e nuovi\", 1947) Luporini intraprende una prima elaborazione filosofica marxista tesa a coniugare il carattere scientifico del marxismo con la rivalutazione del ruolo della soggettivit\u00e0 nella societ\u00e0 e nella storia, e caratterizzata dal rifiuto di letture dogmatiche e di deteriori forme di economicismo e meccanicismo (1954-1964). Dal 1965 Luporini propone di leggere il pensiero di Marx nell'ottica di una critica radicale allo storicismo, basata sul rifiuto di ogni concezione continuistica e finalistica dello processo storico. Poco prima, nel 1962, Luporini aveva aperto una polemica con Della Volpe e la sua scuola sul ruolo in Marx della contraddizione e della \"oggettivit\u00e0 reale\", che per Luporini testimoniano, contrariamente alla lettura di Della Volpe, un collegamento di Marx con Hegel anche dopo la fase giovanile della sua riflessione. \nCentrale nel ripensamento di Luporini \u00e8 l'avvicinamento allo strutturalismo di Althusser, con il quale intrattiene una stretta amicizia, testimoniata da un fitto scambio epistolare. Ma di Althusser Luporini non condivide l'anti-umanismo: le strutture sociali e i rapporti di produzione non sono concepibili senza gli individui umani che ne sono portatori e i cui bisogni rimangono come finalit\u00e0 dell'azione politica. Elemento centrale in questa interpretazione anti-storicistica del marxismo \u00e8 la sottolineatura dell'importanza del materialismo storico (i rapporti di produzione come elemento condizionante di tutti gli altri rapporti sociali e delle forme culturali) e la proposta di una sua integrazione in un pi\u00f9 ampio materialismo naturale, di carattere fisico e biologico (\"Introduzione\" a \"Dialettica e materialismo\", 1974). Il marxismo si configura in questo senso come parte di una pi\u00f9 generale teoria dei condizionamenti umani. Il materialismo storico consente di comprendere come i rapporti di produzione si riflettano nella coscienza dei singoli, nelle relazioni intersoggettive e nelle radici stesse della vita morale, la quale presenta per\u00f2, oltre alla radice sociale, una radice biologica permanente.\nIn questa lettura di Marx, risulta fondamentale il concetto di formazione economico-sociale, il quale apre alla possibilit\u00e0 di costituire modelli per l'analisi del modo di produzione capitalistico e delle formazioni sociali su di esso basate. La struttura economica viene cos\u00ec indagata secondo una logica scientifica e secondo un \"criterio oggettivo\". Nei saggi degli anni Sessanta e Settanta, Luporini sottolinea che il modello teorico con cui viene costruito il Capitale di Marx \u00e8 un misto tra elemento teorico-sistematico e elemento storico-genetico. L'approccio storico-genetico non \u00e8 un \"continuum\" evoluzionistico come nella tradizione storicistica, \u00e8 la fase dell'osservazione empirica e dipende dall'approccio genetico-formale, cio\u00e8 dall'indagine che permette di stabilire la categoria dominante di una determinata fase storica. Il modello de \"Il Capitale\" pu\u00f2 dunque aspirare all'universalit\u00e0, ma anche alla flessibilit\u00e0 di applicazione. \nDopo il 1983, Luporini interrompe il lavoro dentro Marx, per dedicarsi allo studio di Leopardi che lo accompagna fino alla morte (\"Decifrare Leopard\"i, 1998). Secondo Luporini, Leopardi non \u00e8 solo poeta ma anche filosofo, e la filosofia di Leopardi non \u00e8 permeata dal pessimismo ma da un nichilismo che apre alla resistenza attiva. La formazione filosofica del poeta, illuminista e materialista, permette di leggere ad esempio, nelle \"magnifiche sorti e progressive\" de \"La Ginestra\", una possibilit\u00e0 di rinnovamento politico-sociale come un compito storico degli esseri umani.\nRiconoscimenti.\nNel 1954 Luporini \u00e8 stato insignito di un premio per il libro \"La mente di Leonardo\" nell'ambito del Premio Viareggio"}
{"id": "1631933", "revid": "767487", "url": "https://it.wikipedia.org/wiki?curid=1631933", "title": "Le magnifiche 7", "text": "Le magnifiche 7 \u00e8 un film del 1961 diretto da Marino Girolami con lo pseudonimo di Wilson Fred."}
{"id": "1631934", "revid": "123567", "url": "https://it.wikipedia.org/wiki?curid=1631934", "title": "2sls", "text": ""}
{"id": "1631939", "revid": "110157", "url": "https://it.wikipedia.org/wiki?curid=1631939", "title": "Dracea", "text": "Dracea \u00e8 un comune della Romania di 1.869 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Dracea, Florica, Zlata.\nDracea \u00e8 divenuto comune autonomo nel 2003, staccandosi dal comune di Cr\u00e2ngu."}
{"id": "1631940", "revid": "1543377", "url": "https://it.wikipedia.org/wiki?curid=1631940", "title": "The Best Hits", "text": " The Best Hits \u00e8 il sesto album del cantante spagnolo Enrique Iglesias pubblicato nel 1999."}
{"id": "1631942", "revid": "92723", "url": "https://it.wikipedia.org/wiki?curid=1631942", "title": "Kleine Berlin", "text": "Kleine Berlin (\"piccola Berlino\" in tedesco, in realt\u00e0 errato, perch\u00e9 in lingua tedesca Berlin non \u00e8 femminile, \u00e8 Kleines Berlin) \u00e8 il pi\u00f9 esteso complesso di gallerie antiaeree sotterranee, risalenti alla seconda guerra mondiale, ancora esistente a Trieste.\nData la sua conformazione collinare, Trieste \u00e8 percorsa da numerose gallerie antiaeree, ma il complesso della kleine Berlin \u00e8 particolare per la sua ampiezza, la sua estensione, e per il fatto di essere visitabile dal pubblico.\nIl complesso \u00e8 collocato praticamente nel centro della citt\u00e0, alla base del colle di Scorcola, e precisamente all'inizio della via Fabio Severo, di fronte al n\u00b0 11.\nEsso \u00e8 formato da due settori ben distinti ma comunicanti:\nI lavori iniziarono negli anni antecedenti il secondo conflitto mondiale e proseguirono quindi negli anni successivi sino alla fine della guerra.\nStoria.\nPer capire l'importanza di questo manufatto sotterraneo bisogna specificare che, dopo l'8 settembre 1943, i tedeschi crearono il cosiddetto \"Adriatisches K\u00fcstenland\" (Litorale Adriatico), un vasto territorio la cui \u201ccapitale\u201d era, appunto, Trieste. Essendo il centro logistico di tutte le operazioni dell'alto Adriatico, la citt\u00e0 divenne anche sede del comando generale delle \"SS und Polizei in der Operationszone Adriatisches K\u00fcstenland\"; comandante supremo fu nominato Odilo Lotario Globocnik \u2013 per inciso, triestino di nascita \u2013 che rispondeva del suo operato direttamente ed esclusivamente al Reichesf\u00fchrer SS Heinrich Himmler.\nCome centro nevralgico del comando SS venne scelta la zona di piazza Oberdan \u2013 Foro Ulpiano (dove si trova anche il tribunale), ed \u00e8 all'interno di tale zona perci\u00f2 che si trova la Kleine Berlin.\nLa struttura.\nCome detto precedentemente, il complesso sotterraneo era \u2013 ed \u00e8 tuttora\u00a0\u2013 diviso in due settori strutturalmente diversi l'uno dall'altro.\nLa parte italiana \u00e8 costituita da una serie di gallerie parallele collegate da altre perpendicolari, attrezzate alla meglio con panche in legno (oggi si notano solo gli incastri sul pavimento), da un vano infermeria e da uno di servizi igienici ed \u00e8 servita da tre entrate che danno tutte sulla via Fabio Severo.\nLa parte tedesca, invece, \u00e8 formata da un insieme di stanzoni perpendicolari a una lunga galleria principale (solo questo settore occupa una superficie di circa 1.000\u00a0m\u00b2) ed era, all'epoca, occupata esclusivamente da truppe SS, anche perch\u00e9 veniva adoperata da Globocnik per raggiungere, dalla sua abitazione, gli uffici situati nel palazzo del tribunale, senza uscire allo scoperto. Essa era servita, in totale, da quattro ingressi: uno nel giardino della soprastante villa Ara, abitazione di Globocnik; uno negli scantinati del Palazzo di Giustizia; due, tra cui il principale, sulla via Fabio Severo. Di questi, l'unico oggi agibile \u00e8 quello principale.\nI vani del settore tedesco.\nDopo aver percorso il primo tratto, si giunge a una biforcazione: proseguendo diritti si arriva in una stanza dove, all'epoca, era sistemato un gruppo elettrogeno che dava corrente a parte del complesso ipogeo; procedendo sulla destra si percorre invece, in leggera discesa, la galleria che conduceva, prima che venissero murati i tratti terminali, alla seconda uscita su via Fabio Severo ed a quella sotto il tribunale di Trieste.\nRitornati alla biforcazione, si entra nel complesso vero e proprio del rifugio. Un breve tratto a gomito immette nella grande galleria dalla quale si diramano delle stanze, sia sulla destra che sulla sinistra. In pi\u00f9 punti rimangono i resti dell'originale impianto elettrico, di quello idraulico (resti di tubazioni, lavandini, gabinetti, ecc.) e di quello di aerazione forzata. Nella terza galleria di sinistra, invece, si possono notare le tracce della scala a chiocciola in legno che scendeva dal pozzo sovrastante attraverso il quale Globocnick scendeva per recarsi nei suoi uffici al Palazzo di Giustizia.\nI vani del settore italiano.\nAl termine della grande galleria tedesca, una porta immette nel ricovero italiano. Qui si pu\u00f2 riscontrare come\u00a0\u2013 data la differenza di materiale da costruzione \u2013 la natura stia gradatamente riprendendo possesso dell'ipogeo: stalattiti, stalagmiti e vaschette di concrezione, nelle quali scorre perennemente un velo d'acqua, danno pi\u00f9 l'impressione di essere entrati in una grotta naturale piuttosto che in una condotta artificiale.\nAttraverso la porta di comunicazione tra i due complessi, si giunge a met\u00e0 della galleria comunale. A destra la galleria, che risulta abbondantemente concrezionata, prosegue in linea retta cambiando, alla fine, morfologia. L'ultimo tratto, infatti, \u00e8 rimasto allo stato di scavo, non essendo stata completata. Dalla parte opposta la galleria, in leggera discesa, pur conservando un leggero velo di acqua corrente sul pavimento, perde gradatamente i suoi connotati di \u201cgrotta naturale\u201d. Prima di arrivare all'uscita, sulla destra, si pu\u00f2 accedere a un'altra serie di gallerie parallele e perpendicolari a quella comunale.\nAl settore italiano si pu\u00f2 anche accedere esternamente solo dal terzo ingresso, lungo il muraglione di via Romagna, in quanto gli altri due ancora esistenti sono stati dati in affitto ai gestori di alcuni distributori di benzina e, di conseguenza, chiusi verso l'interno, dopo una decina di metri.\nIl recupero.\nIl luogo, oltre alla sua grande estensione, riveste una grande importanza storica, non solo per la citt\u00e0 di Trieste.\nOggi il luogo \u00e8 stato riportato alla luce, preservato, consolidato e reso fruibile.\nNel 1995, nel corso di un'esplorazione, la \"Sezione Ricerche e Studi su Cavit\u00e0 Artificiali\" del \"Club Alpinistico Triestino\" si rese conto che, piano piano, questa testimonianza del passato recente sarebbe andata irrimediabilmente perduta, un poco per l'incuria delle persone (nonostante poca gente potesse entrare, i danni vi erano comunque), un po' per l'abbandono.\nChiesta ed ottenuta dal Comune di Trieste la sub concessione della parte tedesca, il Club Alpinistico Triestino, a proprie spese, ha iniziato il ripristino del complesso con l'illuminazione quasi totale del settore.\nQuesto in funzione di un progetto pi\u00f9 vasto, cio\u00e8 che la Kleine Berlin venga riconosciuta come \u201cmuseo minore\u201d. Un programma senz'altro ambizioso che, visti i costi facilmente immaginabili, sar\u00e0 senz'altro a lunga scadenza ma che, comunque, \u00e8 gi\u00e0 iniziato.\nDall'inizio degli anni 2000 alcuni locali della struttura vengono utilizzati per esporre diverse mostre a tema, che hanno ottenuto un successo superiore alle aspettative. Alcune di queste mostre sono:"}
{"id": "1631946", "revid": "858648", "url": "https://it.wikipedia.org/wiki?curid=1631946", "title": "In capo al mondo", "text": ""}
{"id": "1631947", "revid": "767487", "url": "https://it.wikipedia.org/wiki?curid=1631947", "title": "Arthur Sewall", "text": "Proveniente dal Maine. Fece parte del Democratic National Committee dal 1888 fino al 1896."}
{"id": "1631949", "revid": "110157", "url": "https://it.wikipedia.org/wiki?curid=1631949", "title": "Chiesa di San Paternian", "text": "La chiesa di San Paternian (dizione veneziana per San Paterniano) era un edificio religioso della citt\u00e0 di Venezia situato nel sestiere di San Marco.\nStoria.\nLa chiesa, fatta erigere (secondo la leggenda) dalla famiglia Muazzo, occupava parte dell'area dell'odierno campo Manin, allora di dimensioni pi\u00f9 contenute, con un pozzo al centro e denominato campo San Paternian.\nLa chiesa, di origine molto antica, \u00e8 presente anche nella pianta di Venezia del XII secolo (la pi\u00f9 antica mappa conosciuta della citt\u00e0, riscoperta e pubblicata dal Temanza). Presentava una struttura di stile romanico, disegni e foto d'epoca mostrano una facciata piuttosto essenziale, priva di particolari decorazioni.\nLa caratteristica pi\u00f9 curiosa era data dal piccolo campanile, anch'esso di stile romanico, che si presentava con una assolutamente inusuale pianta pentagonale, piuttosto che quadrata o circolare. Risalente probabilmente alla fine del X secolo durante la sua demolizione furono rinvenuti mattoni con marche romane, rilievi bizantini e una croce in marmo greco, ornata a girali.\nLa chiesa venne chiusa dopo la soppressione della parrocchia con i provvedimenti del 1807.\nNel terzo quarto del XIX secolo il campo San Paternian venne ampliato e decisamente ristrutturato per ospitare il monumento a Daniele Manin, che diede il nuovo nome al campo. Ne furono riedificati gli edifici di contorno, compreso quello destinato a diventare sede bancaria (poi sostituito nella seconda met\u00e0 XX secolo dall'attuale palazzo Nervi-Scattolin). In quell'occasione fu eliminato il pozzo, mentre l'antico campanile e la chiesa di San Paternian, gi\u00e0 trasformata in magazzino, tipografia, officina fabbrile, vennero demoliti."}
{"id": "1631951", "revid": "919135", "url": "https://it.wikipedia.org/wiki?curid=1631951", "title": "Serie di Grandi", "text": "La somma infinita 1 \u2212 1 + 1 \u2212 1 + ..., chiamata anche serie di Grandi, scoperta da Guido Grandi nel 1703, \u00e8 una serie simile alla serie 1 \u2212 2 + 3 \u2212 4 + \u00b7 \u00b7 \u00b7 e alla serie 1 + 1 + 1 + 1 + \u00b7 \u00b7 \u00b7 (o serie sommativa unitaria).\nEssa si pu\u00f2 rappresentare con la formula:\nLa serie di Grandi \u00e8 irregolare, nel senso che la successione delle sue somme parziali non possiede limite. Tuttavia la sua somma di Cesaro (che \u00e8 un'estensione del concetto classico di serie convergente basata sulle somme parziali) \u00e8 formula_2. In modo informale (e senza tenere effettivamente conto dell'applicabilit\u00e0 di metodi algebrici a serie non convergenti), tale serie pu\u00f2 essere riscritta sia come:\ndove l'evidente risultato della sommatoria \u00e8 0, sia come:\ndove il risultato della sommatoria \u00e8 evidentemente 1. Esiste per\u00f2 un terzo modo per scrivere la serie:\nda cui:\nQuindi, quello che intuitivamente ci si aspetta dalla serie di Grandi \u00e8 che la sua somma, che non esiste, \"dovrebbe\" essere formula_2. E questo \u00e8 quello che la somma di Cesaro coglie estendendo il concetto di convergenza.\nGuido Grandi, nel suo libro \"Quadratura circula et hyperbolae per infinitas hyperbolas geometrice exhibita\", ottenne il terzo risultato a partire da una variante della serie geometrica, utilizzando lo sviluppo binomiale\ncon formula_11.\nDefinizioni rigorose della somma.\nCon la definizione classica di somma della serie come limite delle somme parziali, la serie di Grandi non converge ed \u00e8 oscillante. \nTuttavia, esistono definizioni generalizzate della somma di una serie, come la gi\u00e0 richiamata somma di Cesaro, la somma di Abel, la somma di Eulero, che forniscono il valore 1/2.\nIn particolare, la somma di Cesaro definisce la somma della serie come il limite della media delle somme parziali, che \u00e8 appunto 1/2."}
{"id": "1631952", "revid": "339392", "url": "https://it.wikipedia.org/wiki?curid=1631952", "title": "182\u00b0 Reggimento Fanteria Corazzata Garibaldi", "text": ""}
{"id": "1631955", "revid": "14691", "url": "https://it.wikipedia.org/wiki?curid=1631955", "title": "1 \u2212 1 + 1 \u2212 1 + \u00b7 \u00b7 \u00b7", "text": ""}
{"id": "1631956", "revid": "2153076", "url": "https://it.wikipedia.org/wiki?curid=1631956", "title": "Escape (album Enrique Iglesias)", "text": " Escape \u00e8 il settimo album del cantante spagnolo Enrique Iglesias pubblicato nel 2001."}
{"id": "1631957", "revid": "125962162", "url": "https://it.wikipedia.org/wiki?curid=1631957", "title": "Prima guerra cecena", "text": "La prima guerra cecena venne combattuta tra Russia e Cecenia dal 1994 al 1996 e fin\u00ec con la dichiarazione d'indipendenza della Cecenia dalla Russia e la nascita della Repubblica Cecena d'I\u010dkeria.\nDopo la campagna iniziale del 1994-1995, culminata con la devastante battaglia di Groznyj, le forze federali russe cercarono di controllare le varie aree montuose della Cecenia ma vennero respinti dalla guerriglia cecena e dai raid condotti in pianura, nonostante la preponderante maggioranza di uomini russi, la superiorit\u00e0 negli armamenti e il supporto aereo di cui fruivano. La diffusa demoralizzazione delle forze federali e la quasi universale opposizione dell'opinione pubblica russa riguardo al conflitto, portarono il governo di Boris El'cin a dichiarare il cessate il fuoco nel 1996 e a siglare un trattato di pace l'anno seguente.\nLe stime ufficiali indicano 5.500 vittime tra i militari russi, mentre altre fonti le indicano tra 3.500 e 7.500, altre ancora fino a 14.000. Stime ufficiali e accurate per i guerriglieri ceceni non ci sono, i numeri vanno da 3.000 a 14.000. Le vittime civili oscillano tra le 30.000 e le 100.000 e pi\u00f9 di 200.000 feriti; pi\u00f9 di 500.000 persone furono costrette a lasciare la loro terra e le citt\u00e0, cos\u00ec come molti villaggi, vennero lasciate in rovina lungo tutto il paese.\nIl contesto storico e l'indipendenza della Cecenia.\nDalla Russia Imperiale all'Unione Sovietica.\nI Cosacchi vissero nelle pianure della Cecenia (Terek) sin dal XVI secolo. La Russia invase per la prima volta gli altopiani ceceni durante il regno di Pietro I il Grande, agli inizi del XVIII secolo. Dopo una serie di feroci battaglie, la Cecenia fu sconfitta e annessa all'Impero nel 1870. I successivi tentativi ceceni di riconquistare l'indipendenza dopo la caduta dell'Impero fallirono. Nel 1922 la Cecenia venne incorporata nella Russia Bolscevica e successivamente nell'Unione Sovietica (URSS).\nA seguito della Rivoluzione russa del 1917 la popolazione cecena ricostitu\u00ec l'antico \"Imamato caucasico\" sorto nella regione agli inizi del XIX secolo, comprendente la Cecenia, e parti del Daghestan e dell'Inguscezia. Parallelamente a questa realt\u00e0 politica nacque anche la Repubblica delle Montagne del Caucaso Settentrionale; durante la guerra civile russa queste due nazioni si trovarono su fronti opposti, ma entrambe vennero destituite dall'occupazione delle truppe bolsceviche nel 1922. Nel 1936, Cecenia ed Inguscezia si unirono per dare vita alla Repubblica Socialista Sovietica Autonoma Ceceno-Inguscia.\nI movimenti per l'indipendenza.\nNel 1936, il leader sovietico Iosif Stalin decise di creare la Repubblica Autonoma Socialista Sovietica Ceceno-Inguscia. Nel 1944, per ordine del capo dell'NKVD Lavrentij Berija, pi\u00f9 di un milione di ceceni, ingusci ed altri popoli caucasici settentrionali furono deportati in Siberia e in Asia Centrale, ufficialmente come punizione per aver collaborato e appoggiato l'invasione della Germania nazista. La politica di Stalin rese la Cecenia una \"non entit\u00e0\". Nel 1941 scoppi\u00f2 una nuova insurrezione guidata dal nazionalista Khasan Israilov che port\u00f2 alla deportazione in massa del popolo ceceno nel 1944 nei territori della repubblica kazaka e nella repubblica kirghiza, nella cosiddetta \"Operazione Lentil\". Soltanto nel 1957, dopo la morte di Stalin, che aveva ordinato la deportazione di massa, il primo segretario sovietico Nikita Chru\u0161\u010d\u0451v garant\u00ec al popolo ceceno e a quello inguscio il permesso di ritornare nella terra d'origine e di restaurare la repubblica autonoma.\nLa situazione economica e sociale dopo la fine dell'URSS.\nLa Russia divenne una nazione indipendente dopo il crollo dell'Unione Sovietica nel dicembre 1991. La Russia fu largamente accettata come lo Stato successore dell'URSS, ma perse allo stesso tempo la maggior parte della sua forza militare ed economica. Mentre l'etnia russa componeva pi\u00f9 del 70% della popolazione della Repubblica Socialista Sovietica Federata Russa, significanti differenze etniche e religiose divennero un elemento di concreta minaccia di disintegrazione politica in molte altre regioni. Durante il periodo sovietico, ad alcune delle oltre cento nazionalit\u00e0 in Russia, erano garantite delle enclavi etniche con propri diritti formali concessi dalla federazione. Le relazioni di queste entit\u00e0 con il governo federale e le richieste di maggiore autonomia irruppero come una fondamentale questione politica all'inizio del 1990.\nLa dichiarazione d'indipendenza cecena.\nNel frattempo, il 6 settembre 1991, militanti del partito del Congresso Nazionale del Popolo Ceceno (NCCHP), creato dall'ex generale sovietico D\u017eochar Dudaev, convocarono una sessione del Soviet Supremo dell'ASSR Ceceno-Inguscia con l'obiettivo di dichiarare l'indipendenza. Uccisero il rappresentante del Partito Comunista dell'Unione Sovietica a Groznyj tramite defenestrazione, linciarono molti altri membri del partito ed ufficialmente dissolsero il governo della Repubblica Autonoma dell'Unione Sovietica Ceceno-Inguscia.\nIl mese seguente Dudaev ottenne in maniera schiacciante il sostegno popolare per spodestare l'amministrazione \"ad-interim\" appoggiata dal governo federale. Divenuto presidente, decret\u00f2 unilateralmente l'indipendenza dall'URSS. Nel novembre 1991, il presidente El'cin invi\u00f2 delle truppe a Groznyj, ma esse furono costrette a ritirarsi quando le forze di Dudaev, schieratesi in assetto di combattimento, riuscirono ad evitare che esse lasciassero l'aeroporto. Dopo che la Cecenia pronunci\u00f2 l'iniziale dichiarazione di sovranit\u00e0, la Repubblica Autonoma Ceceno-Inguscia si divise in due zone nel giugno del 1992, nel bel mezzo del conflitto armato Inguscio con l'altra Repubblica russa dell'Ossezia del Nord. La Repubblica dell'Inguscezia in seguito conflu\u00ec nella Federazione Russa, mentre la Cecenia dichiar\u00f2 la piena indipendenza nel 1993 con il nome di Repubblica cecena di Ichkeria (ChRI).\nIl colpo di stato e l'intervento russo.\nDal 1991 al 1994 decine di migliaia di persone di etnia non cecena, per la maggioranza russa, lasciarono la repubblica riportando notizie riguardo alle violenze contro le popolazioni non cecene (soprattutto russi, ucraini ed armeni). L'industria della Cecenia inizi\u00f2 a decadere come risultato dell'abbandono della regione da parte di molti ingegneri e lavoratori russi, il pi\u00f9 delle volte ufficialmente espulsi dalla repubblica. Durante la guerra civile non dichiarata nel paese, le varie fazioni pro e contro Dudaev combatterono per il potere, a volte in vere e proprie battaglie campali con l'utilizzo di armamenti pesanti.\nNel marzo 1992, l'opposizione tent\u00f2 un colpo di stato, ma il tentativo venne vanificato con la forza. Un mese pi\u00f9 tardi, Dudaev si arrog\u00f2 direttamente i poteri presidenziali e, nel giugno 1993, sciolse il parlamento per evitare un referendum su di un voto di sfiducia. Le forze federali inviate per il conflitto Ossezia-Inguscezia vennero deviate sul confine ceceno alla fine dell'ottobre 1992 e Dudaev, che percep\u00ec la cosa come un \"atto di aggressione contro la Repubblica Cecena\" dichiar\u00f2 lo stato d'emergenza e minacci\u00f2 la mobilitazione totale se le truppe russe non si fossero ritirate immediatamente. Dopo aver organizzato un altro golpe nel dicembre 1993, l'opposizione convoc\u00f2 un Consiglio Provvisorio con il ruolo di potenziale governo alternativo per la Cecenia, chiedendo l'assistenza di Mosca.\nNell'agosto del 1994, quando la coalizione delle forze d'opposizione, con base nel nord della Cecenia, lanci\u00f2 una campagna armata per deporre il governo di Dudaev, Mosca decise di aiutare le forze ribelli tramite supporto finanziario, armi ed equipaggiamento militare. La Russia sospese tutti i voli civili per Groznyj mentre, allo stesso tempo, l'aviazione militare e le truppe di confine pianificarono un embargo della repubblica. Il 30 ottobre 1994, aeromobili non identificati russi iniziarono a bombardare la capitale Groznyj. Le forze d'opposizione, alle quali si erano aggiunte le truppe russe, lanciarono un assalto clandestino ma male organizzato a Groznyj alla met\u00e0 di ottobre del 1994. Esso fu seguito da un secondo e pi\u00f9 potente attacco, indicato anche come \"Battaglia di Groznyj\", tra il 26 ed il 27 novembre. La Guardia Nazionale Cecena di Dudaev respinse per\u00f2 gli attacchi. Con grande imbarazzo per il Cremlino, riusc\u00ec anche a catturare circa 20 regolari dell'esercito russo ed altri 50 cittadini russi legati segretamente al controspionaggio russo (FSK).\nIl 29 novembre il presidente Boris El'cin emise un ultimatum a tutte le fazioni belligeranti della Cecenia, ordinando loro il disarmo e la resa. Nel momento in cui il governo di Groznyj rifiut\u00f2, il presidente El'cin ordin\u00f2 un attacco per ristabilire l'\"ordine costituzionale\". Fino al primo dicembre le forze russe condussero pesanti bombardamenti aerei su tutta la Cecenia, bersagliando sia siti militari sia la stessa capitale Groznyj.\nL'11 dicembre 1994, cinque giorni dopo che Dudaev e il ministro della Difesa russo, Pavel Gra\u010d\u00ebv, avevano concordato di evitare un ulteriore uso della forza, le forze russe entrarono in Cecenia con l'ordine di \"stabilire l'ordine costituzionale in Cecenia e di preservare l'integrit\u00e0 territoriale della Russia\". Gra\u010d\u00ebv sentenzi\u00f2 che avrebbe potuto eliminare Dudaev in un paio d'ore con un solo reggimento aereo e proclam\u00f2 che \"sarebbe stata una sanguinosa guerra lampo, e che sarebbe durata non oltre il 20 dicembre.\"\nLo svolgimento.\nLe opposizioni in Russia e il disfacimento iniziale delle forze cecene.\nL'11 dicembre 1994 le forze armate russe lanciarono un attacco missilistico su Groznyj da tre fronti. L'attacco principale venne temporaneamente fermato dal vice comandante dell'esercito russo il generale \u0116duard Vorob\u00ebv come protesta perch\u00e9 considerava un \"crimine mandare le forze armate contro il mio stesso popolo\". Molti governatori e militari si opposero alla guerra come Vorob\u00ebv. Il consigliere per gli affari nazionali di Boris El'cin, Emil Pain, il vice Ministro della Difesa Boris Gromov (uno dei comandanti nella guerra in afghanistan) e il gen. Boris Poljakov rassegnarono le dimissioni come protesta contro la guerra. Gromov, alla televisione, disse: \"Sar\u00e0 un bagno di sangue, un altro Afghanistan\". Pi\u00f9 di 800 tra soldati professionisti e ufficiali si rifiutarono di prendere parte all'operazione; di questi 83 vennero condannati dalle corti militari e i restanti assolti. Tempo dopo il generale Lev Rokhlin rifiut\u00f2 la decorazione di Eroe di Russia per aver preso parte alla guerra.\nL'aeronautica cecena venne completamente distrutta nelle prime ore di guerra, mentre 500 persone circa approfittarono dell'amnistia di met\u00e0 dicembre dichiarata da Boris El'cin per i membri dei gruppi armati di D\u017eochar Dudaev. Tuttavia le aspettative del gabinetto di Boris El'cin di un attacco chirurgico, seguito da una capitolazione del regime ceceno, vennero deluse. Il morale delle truppe russe, poco preparate e incoscienti sul dove fossero mandate, era basso fin dall'inizio. Alcune unit\u00e0 russe si rifiutarono di avanzare e in alcuni casi sabotarono il proprio equipaggiamento. In Inguscezia, alcuni civili fermarono la colonna ovest e incendiarono 30 veicoli mentre 70 soldati coscritti disertarono. L'avanzata della colonna nord fu fermata a Dolinskoe dalla resistenza cecena e le forze russe patirono le prime perdite gravi. Un gruppo di 50 truppe aerotrasportate si arrese alla resistenza dopo essere stato scagliato oltre le linee nemiche e abbandonato.\nEl'cin ordin\u00f2 alle forze russe di mostrare autocontrollo, ma queste non erano preparate a ci\u00f2. Le perdite tra i civili aumentarono rapidamente, di conseguenza l'ostilit\u00e0 nei confronti delle forze russe si diffuse anche tra coloro che avevano intenzione di destituire Dudaev. Altri problemi sorsero con l'invio di soldati coscritti, freschi di addestramento, provenienti da regioni lontane, invece che soldati professionisti. Bande di combattenti ceceni, dotati di grandissima mobilit\u00e0, causarono gravi perdite alle truppe russe impreparate e demoralizzate. I comandanti militari russi risposero con bombardamenti a tappeto indiscriminati che portarono a enormi perdite tra la popolazione cecena e russa. Il 29 dicembre, in uno dei rari casi di vittoria piena dei russi, l'aviazione russa sequestr\u00f2 l'aeroporto militare di Groznyj e respinse un contrattacco ceceno nella battaglia di Chankala; il prossimo obiettivo era la citt\u00e0 stessa, con i russi che stavano chiudendo la capitale, i ceceni cominciarono a organizzare le posizioni difensive e a concentrare le loro forze in citt\u00e0.\nIl bombardamento di Groznyj.\nQuando le forze russe assediarono la capitale cecena, migliaia di civili morirono a causa dei raid aerei e dei bombardamenti in quella che fu la pi\u00f9 grande campagna di bombardamenti in Europa dai tempi della distruzione di Dresda. Durante la Seconda guerra mondiale. L'assalto iniziale part\u00ec nella notte di capodanno nel 1995 e culmin\u00f2 in una pesante disfatta russa, con gravi perdite e con il morale delle truppe fortemente colpito. La sconfitta determin\u00f2 tra 1.000 e i 2.000 morti tra i soldati russi, per la maggior parte coscritti poco addestrati e disorientati; la 131\u00aa Brigata \"Majkop\" fu completamente distrutta nei combattimenti vicino alla stazione centrale. Nonostante l'iniziale vittoria cecena, Groznyj fu conquistata dalle forze russe al termine di una dura guerra urbana. Dopo la sconfitta iniziale, le forze russe diedero il via ad un massiccio bombardamento utilizzando l'aviazione e l'artiglieria. Allo stesso tempo accusarono i ceceni di utilizzare gli abitanti come scudi umani, impedendo loro di lasciare la citt\u00e0. Il 7 gennaio 1995 il maggior generale russo Viktor Vorob\u00ebv fu ucciso dai ceceni con un colpo di mortaio. Il 19 gennaio le forze russe, dopo tre settimane, conquistarono il Palazzo Presidenziale ceceno, nel centro della citt\u00e0 ormai distrutto. La battaglia per la parte sud della citt\u00e0 continu\u00f2 fino al 6 marzo 1995, quando ne venne dichiarata ufficialmente la fine.\nIl consigliere di Boris El'cin per i diritti umani Sergej Koval\u00ebv stim\u00f2 che circa 27.000 civili morirono nelle prime cinque settimane di combattimenti. Lo storico e generale russo Dmitrij Volkogonov afferm\u00f2 che i bombardamenti russi provocarono 35.000 vittime civili, inclusi 5.000 bambini, e che la grande maggioranza di queste vittime era di etnia russa. Mentre le vittime tra i soldati non sono conosciute, la parte russa ha ammesso di aver perso 2.000 uomini, uccisi o scomparsi. La battaglia di Groznyj aveva scioccato la russia e il mondo provocando dure critiche verso la guerra. Gli osservatori internazionali dell'OCSE descrissero la scena come una \"catastrofe inimmaginabile\", l'ex leader sovietico Michail Gorba\u010d\u00ebv defin\u00ec la guerra una \"vergognosa avventura sanguinaria\" e il cancelliere tedesco Helmut Kohl \"pura follia\".\nL'offensiva russa.\nDopo la caduta di Groznyj, le forze russe allargarono il controllo nelle zone rurali e in quelle montagnose. In questo periodo venne perpetrato uno dei pi\u00f9 feroci massacri della guerra, il 7 aprile, gli OMON e altre forze federali russe uccisero almeno 103 civili durante la presa del villaggio di frontiera di Sama\u0161ki, mentre diverse centinaia furono arrestate, picchiate o torturate. Il 15 aprile, nelle montagne a sud, le forze russe lanciarono un'offensiva lungo tutto il fronte, avanzando in larghe colonne di 200 - 300 veicoli. Le forze della ChRI difesero la citt\u00e0 di Argun, poi, prima di essere completamente circondate, spostarono il quartier generale nella citt\u00e0 di \u0160ali, successivamente a Ser\u017een-Jurt e infine nella roccaforte di montagna di Vedeno, luogo d'origine di \u0160amil Basaev. Gudermes, la seconda citt\u00e0 pi\u00f9 grande della Cecenia, venne circondata senza combattere, ma il villaggio di Shatoy venne difeso dagli uomini di Ruslan Gelaev. Alla fine, lo Stato Maggiore ceceno, si ritir\u00f2 dalla zona di Vedeno per spostarsi verso il villaggio di Dargo e poi verso Benoj. Secondo una stima dell'Esercito degli Stati Uniti, tra gennaio e giugno del 1995 le forze russe, quando conquistarono la maggior parte del territorio ceceno, ebbero circa 2.800 morti, 10.000 feriti e pi\u00f9 di 500 tra scomparsi o catturati. Comunque, alcuni ribelli ceceni ritornarono nelle zone pacificate nascosti tra i profughi.\nAlla volont\u00e0 di continuare l'offensiva, i separatisti ceceni risposero con frequenti prese di ostaggi per influenzare la popolazione russa e i leader russi. Nel giugno 1995 un gruppo guidato da \u0160amil Basaev prese in ostaggio pi\u00f9 di 1.500 persone nell'ospedale di Bud\u00ebnnovsk nel sud della Russia; prima del cessate il fuoco stipulato da Basaev e dal Primo ministro russo Viktor \u010cernomyrdin, circa 120 civili russi morirono. La situazione impose ai russi di fermare le operazioni belliche consentendo ai ceceni di riorganizzarsi, durante il loro momento pi\u00f9 difficile, e preparare la ribellione nazionale. Il massiccio attacco russo port\u00f2 molti degli oppositori di Dudaev a schierarsi con lui e migliaia di volontari a ingrossare le file dei ribelli. Molti altri formarono delle milizie per difendere le proprie abitazioni dagli attacchi delle forze federali, verso la fine del 1995 secondo fonti ufficiali vi erano 5.000 - 6.000 uomini armati. Complessivamente le forze messe in campo dalla ChRI raggiungeva i 10.000 - 12.000 combattenti, pi\u00f9 i riservisti, secondo il comando ceceno. Secondo un rapporto dell'ONU i ribelli ceceni disponevano di molti bambini-soldato, alcuni di essi avevano 11 anni, incluse le femmine. Pi\u00f9 il territorio controllato dai ribelli diminuiva, pi\u00f9 questi ultimi si avvalsero delle classiche tecniche di guerriglia come trappole esplosive e mine lungo le strade. La tattica di utilizzare ordigni esplosivi e imboscate ebbe un grande successo.\nVerso la fine del 1995 il generale Anatolij Romanov, allora comandante delle truppe federali russe in Cecenia, venne gravemente ferito dalla esplosione di una bomba a Groznyj che gli provoc\u00f2 la paralisi. I sospetti dell'attacco caddero su elementi deviati delle forze armate russe. L'attacco fece cadere ogni speranza di un cessate il fuoco permanente, sviluppatosi dalla fiducia tra il generale Romanov e il comandante delle truppe cecene Aslan Maschadov, in agosto i due comandanti andarono nel sud della Cecenia per cercare di convincere il locale comandante ceceno a rilasciare dei soldati russi prigionieri. Nel febbraio del 1996 le truppe federali e gruppi ceceni pro-Russia aprirono il fuoco su una grossa manifestazione a Groznyj a favore dell'indipendenza, uccidendo diversi dimostranti; il palazzo presidenziale ceceno di Groznyj, ormai in rovina, simbolo dell'indipendenza cecena, venne abbattuto due giorni dopo.\nLe violazioni dei diritti umani e delle leggi di guerra.\nLe organizzazioni per i diritti umani accusarono le forze russe di aver utilizzato in maniera sproporzionata ed indiscriminata la forza quando vi erano episodi di resistenza, determinando in questo modo un alto numero di vittime civili; ad esempio secondo Human Rights Watch nel dicembre 1995 l'artiglieria russa uccise almeno 267 civili durante un raid a Gudermes. Per tutta la campagna i russi utilizzarono principalmente l'artiglieria e gli attacchi aerei, una tecnica che opinioni cecene e occidentali definirono come deliberati attacchi terroristici. Paradossalmente la maggior parte delle vittime civili di questi attacchi era di etnia russa, che non era in grado di trovare buone vie di fuga, mentre i ceceni erano molto pi\u00f9 abili a rifugiarsi nei villaggi circostanti. I villaggi vennero comunque fortemente colpiti fin dalla prima settimana di conflitto; il 3 gennaio 1995 una bomba a grappolo uccise 55 civili. Le truppe russe impedirono spesso ai civili di lasciare le zone sotto attacco e non consentirono l'attivit\u00e0 di organizzazioni umanitarie nell'assistenza dei civili. \u00c8 stato ampiamente confermato che le truppe russe, soprattutto quelle che rispondevano al MVD, hanno commesso spesso, e talvolta sistematicamente, atti di tortura ed esecuzioni sommarie nei confronti dei filo-separatisti, spesso definiti \"za\u010distka\". Gruppi umanitari hanno riportato spesso cronache di stupri e saccheggi commessi dai soldati russi, azioni compiute senza tener contro della nazionalit\u00e0 delle vittime.\nDurante il conflitto anche i separatisti ceceni commisero diversi crimini: presero in ostaggio molte persone alla volta, rapirono o uccisero civili considerati collaboratori dei russi e maltrattarono civili e soldati catturati (soprattutto i piloti) come Evgenij Rodionov, il quale venne decapitato in un video tre mesi prima che la guerra finisse. Alcuni ribelli e membri delle forze federali utilizzarono gli ostaggi come scudi umani durante le operazioni di guerra e di spostamento; ad esempio alcune truppe russe presero in ostaggio circa 500 civili nell'ospedale del 9\u00ba Municicipio di Groznyj.\nLe violenze commesse dai membri delle forze russe furono solitamente tollerate e non furono punite quando vi furono delle indagini. Televisioni e giornali riportarono molte immagini non censurate del conflitto, di conseguenza la popolarit\u00e0 del presidente El'cin diminu\u00ec molto. La guerra in Cecenia ebbe anche l'effetto di aumentare la paura dei russi nei confronti delle altre etnie della federazione.\nL'intervento dei militanti islamici e la diffusione in Inguscezia.\nLa dichiarazione del Gran Muft\u00ec della Cecenia, Akhmad Kadyrov, che il ChRI stesse portando avanti un \"Jih\u0101d\" contro la Russia sollev\u00f2 il timore che molti jih\u0101disti provenienti da altre regioni della russia e da stati stranieri avrebbero combattuto come volontari. Secondo una stima, 5.000 non-ceceni hanno combattuto per motivi religiosi e / o nazionali.\nAlcuni scontri si ebbero anche nella piccola repubblica confinante della Inguscezia, soprattutto quando i comandanti russi ordinarono alle truppe di inseguire i ribelli che attraversavano il confine, mentre 200.000 profughi provenienti non solo dalla Cecenia ma anche dalla Ossezia del Nord indebolirono l'economia del posto gi\u00e0 fortemente provata. In diverse occasioni il presidente ingusco Ruslan Aushev protest\u00f2 per le incursioni arrivando anche a minacciare il ministro della Difesa russo di denuncia per i danni subiti, ricordando come le forze federali avessero in precedenza assistito alla espulsione della popolazione inguscia della Ossezia del Nord. Vi furono resoconti di abusi (omicidi, stupri, pestaggi) commessi dalle truppe russe; in un incidente, parzialmente testimoniato della visita di deputati russi della Duma, almeno 9 civili ingusci e un soldato baschiro furono uccisi da soldati russi apparentemente ubriachi, prima ancora un soldato russo ubriaco uccise un suo commilitone, 5 civili ingusci e il ministro della Sanit\u00e0 ingusco. Scontri pi\u00f9 duri si verificarono in Daghestan, il villaggio di frontiera di Pervomajskoe venne completamente distrutto dalle truppe russe come risposta alla presa di pi\u00f9 di 2.000 ostaggi a Kizljar, provocando forti critiche da parte delle autorit\u00e0 locali e aumento il malcontento interno. I cosacchi del Don, inizialmente simpatizzarono per la causa cecena, successivamente si mostrarono alleati dei russi, la loro cultura ha molte pi\u00f9 affinit\u00e0 verso la Russia che verso la Cecenia, tenendo conto che hanno alle spalle una lunga storia di conflitti con le popolazioni indigene tra cui quella cecena; i cosacchi del Kuban organizzarono delle azioni, come posti di blocco, contro i ceceni che si infiltrarono nei loro territori.\nMentre la guerra in Cecenia continuava, all'interno della federazione russa nacquero nuove forme di ribellione. Si diffuse tra i membri di minoranze etniche una resistenza alla coscrizione, tanto che alcune repubbliche emanarono leggi e decreti riguardanti l'argomento. La Repubblica di Ciuvascia eman\u00f2 una legge che proteggeva i soldati che si rifiutavano di partecipare alla guerra in Cecenia e impose limiti sull'uso di armi federali in conflitti etnici o regionali che vedono coinvolta la Russia. Alcune autorit\u00e0 federali chiesero che venisse proibito l'uso dei coscritti nei conflitti interni, mentre altre auspicavano che venisse vietato l'utilizzo delle forze armate in tali situazioni. Le autorit\u00e0 russe temevano che porre fine al conflitto in tempi brevi avrebbe portato a una serie di tentativi di separazione da parte di altre minoranze etniche.\nIl 6 marzo 1996 un aereo passeggeri cipriota venne dirottato da simpatizzanti ceceni mentre era in volo verso la Germania. Il 9 gennaio 1996 una nave passeggeri turca che trasportava 200 russi venne sequestrata da uomini armati, soprattutto turchi, con l'intenzione di far conoscere la causa cecena. La maggior parte di questi incidenti venne risolta tramite trattative e senza vittime.\nL'intensificarsi dello sforzo bellico russo.\nIl 6 marzo 1996, tra i 1.500 e i 2.000 ribelli ceceni si infiltrarono all'interno di Groznyj e per tre giorni lanciarono attacchi a sorpresa in molte zone della citt\u00e0 riuscendo anche a impossessarsi di armi e munizioni. Sempre a marzo i ceceni attaccarono Sama\u0161ki dove vennero uccisi centinaia di civili; il mese successivo, il 16 aprile, il comandante arabo Ibn al-Khattab nell'agguato di \u0160atoj distrusse una grande colonna di corazzati russi uccidendo 53 soldati (secondo molti 100), in un altro attacco 28 soldati furono uccisi vicino a Vedeno.\nLe perdite militari e le crescenti vittime civili resero la guerra ancora pi\u00f9 impopolare in Russia, le vicine elezioni presidenziali indussero il governo di Boris El'cin alla ricerca di una via d'uscita al conflitto. Nonostante l'uccisione di D\u017eochar Dudaev, avvenuta per mano di un missile guidato russo il 21 aprile 1996, il movimento separatista permase. Il mese successivo, il 28 maggio 1996, il presidente russo El'cin dichiar\u00f2 la vittoria a Groznyj, dopo un temporaneo \"cessate il fuoco\" con il presidente ceceno \"ad interim\" Zelikhan Yandarbiyev, ma le forze armate continuavano la guerra. Il 6 agosto 1996, tre giorni prima che El'cin venisse nominato presidente della Russia per il secondo mandato e quando la maggior parte delle truppe russe venne spostata a sud in attesa dell'offensiva finale nelle roccaforti separatiste in montagna, i ribelli ceceni lanciarono un attacco a sorpresa su Groznyj.\nLa riconquista cecena di Groznyj e l'accordo di Chasav-Jurt.\nNonostante le circa 12.000 truppe russe dislocate dentro e fuori Groznyj, pi\u00f9 di 5.000 ribelli ceceni occuparono i distretti chiave in poche ore in un'operazione preparata e diretta da Maschadov (che la chiam\u00f2 \"Operazione Zero\") e Basaev (che la chiam\u00f2 \"Operazione Jihad\"). I ribelli assediarono le postazioni e le basi russe e la zona del governo nel centro della citt\u00e0 mentre molti ceceni dichiararono di essere collaboratori russi quando venivano radunati, detenuti e talvolta uccisi. Negli stessi momenti le truppe russe di stanza ad Argun e Gudermes erano circondate nelle proprie guarnigioni. Le colonne corazzate che provarono diverse volte a soccorrere le truppe bloccate a Groznyj furono respinte con diverse perdite tra le file russe (il 276\u00ba Reggimento Motorizzato composto da 900 unit\u00e0 perse la met\u00e0 degli uomini nei due giorni in cui prov\u00f2 a raggiungere il centro della citt\u00e0). Gli ufficiali russi affermarono che vi furono pi\u00f9 di 200 morti e circa 800 feriti nei cinque giorni di combattimento mentre il numero dei dispersi \u00e8 sconosciuto. I ceceni parlarono di 1000 soldati russi uccisi. Migliaia di soldati furono presi in ostaggio o circondati, molti vennero disarmati e barbaramente uccisi ed i loro equipaggiamenti sequestrati dai ceceni.\nIl 19 agosto nonostante la presenza di 50.000-200.000 civili ceceni e russi e migliaia di militari a Groznyj, il comandante russo Konstantin Pulikovskij lanci\u00f2 un ultimatum ai ribelli ceceni, o lasciavano la citt\u00e0 in 48 ore oppure sarebbe partito un massiccio attacco con aerei e artiglieria, inclusi bombardieri strategici (non ancora utilizzati in Cecenia) e missili balistici Dopo l'annuncio vi furono scene di panico con civili che cercavano di fuggire prima che incominciasse l'attacco con colonne di profughi e bombe che cadevano. Il bombardamento venne presto fermato dal \"cessate il fuoco\" stipulato dal gen.Aleksandr Lebed', il Consigliere Nazionale per la Sicurezza di Boris El'cin.\nDurante i successivi otto giorni di colloqui Lebed' e Maschadov formularono l'Accordo di Chasav-Jurt, firmato il 31 agosto 1996. Esso prevedeva:\nIl trattato di Mosca e la fine.\nL'Accordo di Chasav-Jurt spian\u00f2 la strada alla firma di altri due accordi tra Russia e Cecenia. A met\u00e0 novembre del 1996 El'cin e Maschadov firmarono un accordo riguardante le relazioni economiche, ed i risarcimenti per i ceceni colpiti dalla guerra. Nel febbraio 1997 la Russia approv\u00f2 un'amnistia per i soldati russi e ceceni separatisti, che avevano commesso azioni illegali nel corso della guerra.\nIl 12 maggio 1997, sei mesi dopo l'Accordo di Chasav-Jurt, il presidente ceceno Maschadov vol\u00f2 a Mosca dove, insieme ad El'cin, firm\u00f2 un trattato \"sulla pace e sui principi delle relazioni russo-cecene\", secondo Maschadov il trattato avrebbe eliminato \"qualunque base per creare cattive relazioni tra Mosca e Groznyj\". Tuttavia poco pi\u00f9 di due anni dopo, alcuni ex comandanti di Maschadov, guidati da radicali come \u0160amil Basaev e Ibn Al-Khattab, lanciarono un'invasione del Daghestan, scatenando la seconda guerra cecena.\nLe conseguenze.\nPerdite.\nSecondo lo Stato Maggiore delle Forze Armate Russe, 3.826 soldati furono uccisi, 17.892 feriti e 1.906 dispersi durante le operazioni. Mentre secondo il NVO (National Virtual Observatory), un autorevole settimanale militare russo indipendente, i soldati russi morti furono almeno 5.362, i feriti o ammalati 52.000 e pi\u00f9 di 3.000 i dispersi fino al 2005. Secondo l'Unione dei comitati delle madri dei soldati russi, i militari russi morti sarebbero 14.000, la cifra si basa su informazioni ottenute da soldati feriti e da parenti dei soldati; nel conteggio si tenne conto solo delle truppe regolari, \"kontraktniki\" e le truppe speciali non vennero considerate.\nIl numero dei morti ceceni arriva a 100.000, forse di pi\u00f9, di cui la maggior parte civili. Diverse altre stime indicano il numero tra 50.000 e 100.000. Il ministro dell'Interno russo Anatolij Kulikov ha affermato che il numero dei civili ceceni morti era inferiore a 20.000. La squadra di Sergej Koval\u00ebv (politico dissidente russo) potrebbe presentare dei documenti che indicano in 50.000 i civili uccisi. Il ChRI porta il numero a 100.000. Secondo il giornale russo \"Gazeta\" 35.000 persone di etnia russa sono state uccise dai soldati russi durante le operazioni in Cecenia, la maggior parte durante i bombardamenti su Groznyj.\nIl ChRI ha dichiarato che i ribelli ceceni uccisi sono 3.000 (di cui 800 caduti durante i primi tre mesi di guerra e la maggior parte morti a causa dei colpi di mortaio), tale numero, nonostante le dichiarazioni, \u00e8 comunque troppo basso. Tony Wood, giornalista e autore, che ha scritto spesso sulla Cecenia, stima in 4000 i morti tra le file dei guerriglieri ceceni. Il numero dei morti tra i ribelli non \u00e8 quantificabile, dato che molti di loro combatterono senza essere sotto il comando di Dudaev. Di conseguenza non furono compresi nel conteggio ufficiale. Le stime russe sono molto pi\u00f9 alte, il Comando delle forze armate russe ha quantificato ben 15.000 ribelli uccisi alla fine del conflitto.\nPrigionieri e scomparsi.\nNell'accordo di Chasav-Jurt entrambe le parti si accordarono per uno scambio di prigionieri da effettuarsi alla fine della guerra. Nonostante questa clausola molte persone rimasero prigioniere. Un'analisi parziale della lista di 1.432 soggetti dati per dispersi mostrava che, in data 30 ottobre 1996, almeno 139 ceceni risultavano ancora prigionieri nel lato russo, non si sa quanti fossero ancora vivi. Secondo Human Rights Watch, a met\u00e0 gennaio 1997 le forze cecene detenevano ancora tra i 700 e i 1000 russi, sia soldati che ufficiali, come prigionieri di guerra. Secondo Amnesty International, nello stesso mese, 1058 tra soldati e ufficiali russi erano prigionieri dei guerriglieri ceceni, i quali li avrebbero liberati in seguito ad uno scambio con membri della guerriglia cecena."}
{"id": "1631958", "revid": "254059", "url": "https://it.wikipedia.org/wiki?curid=1631958", "title": "Ricciarda di Saluzzo", "text": "Biografia.\nNel 1429 spos\u00f2 Niccol\u00f2 III d'Este, che era gi\u00e0 stato sposato due volte con Gigliola da Carrara e Parisina Malatesta.\nMorto Niccol\u00f2 nel 1441, avrebbe in teoria dovuto succedere al padre il primogenito di Ricciarda, in quanto figlio legittimo. Eredit\u00f2 il marchesato invece, secondo le disposizioni testamentarie del padre, Leonello che allontan\u00f2 da Ferrara Ercole e Sigismondo, mandandoli alla corte di Napoli, e la madre. \nIntessendo alleanze, alla morte di Borso, nel 1471 riusc\u00ec a far ottenere al figlio Ercole il Ducato di Ferrara. Ricciarda pot\u00e9 cos\u00ec rientrare a Ferrara dove trascorse gli ultimi anni della sua vita. Fu sepolta accanto al marito nella chiesa di Santa Maria degli Angeli.\nDiscendenza.\nDiede al marito due figli:"}
{"id": "1631959", "revid": "436907", "url": "https://it.wikipedia.org/wiki?curid=1631959", "title": "L'Aura (album)", "text": "L'Aura \u00e8 il terzo album della cantante italiana L'Aura, pubblicato il 29 febbraio 2008 dall'etichetta discografica Sony BMG.\nDescrizione.\nSi tratta di una raccolta contenente alcuni brani tratti dagli album precedenti (\"Okumuki\" e \"Demian\"), pi\u00f9 il brano \"Basta!\", presentato in occasione del Festival di Sanremo 2008, tre inediti (\"Non qui, ma qui\", \"Cos'\u00e8\" e \"Nell'aria\"), una cover della celebre \"Bocca di rosa\" di Fabrizio De Andr\u00e9 e la versione live insieme al GnuQuartet del primo singolo della cantante, \"Radio Star\". Il disco \u00e8 stato interamente prodotto da Enrique Gonzalez M\u00fcller.\nSu iTunes il disco \u00e8 stato diffuso in versione deluxe contenente una versione dal vivo di \"Demons (In Your Dreams)\".\nSuccesso commerciale.\nIl disco \u00e8 rimasto nella classifica dei cento album pi\u00f9 venduti in Italia per 8 settimane, raggiungendo la posizione numero 38, vendendo pi\u00f9 di 20.000 copie aggiudicandosi un disco d'argento."}
{"id": "1631967", "revid": "919135", "url": "https://it.wikipedia.org/wiki?curid=1631967", "title": "Serie sommativa unitaria", "text": "In matematica, la serie sommativa unitaria, indicata anche come 1 + 1 + 1 + 1 + ... \u00e8 una serie divergente. Essa \u00e8 rappresentabile mediante sommatoria come\nTroncando al termine formula_2-esimo si ha:\nTalvolta viene utilizzata, in modo informale, la seguente uguaglianza:\nformula_4\nOccorre per\u00f2 ricordare che questa uguaglianza non \u00e8 formalmente corretta fintantoch\u00e9 si considera la definizione usuale di serie infinita, in quanto la serie sommativa unitaria \u00e8 una serie divergente. Una delle motivazioni di tale scrittura \u00e8 la seguente: se si considera, informalmente, la serie sommativa unitaria come un caso particolare della funzione zeta di Riemann (valutata nel punto 0)\ne si utilizza il prolungamento analitico di tale funzione per dimostrare che:\nsi arriva scrivere formula_4 Questo ragionamento non \u00e8 tuttavia corretto in quanto la definizione di formula_8 in forma di serie non \u00e8 valida in 0 (e non lo \u00e8 in generale per tutti i numeri aventi parte reale minore o uguale a 1). Possiamo al massimo dire che esiste un \"collegamento indiretto\" tra la serie sommativa unitaria (intesa in senso usuale) e il valore -1/2.\nIl fisico spagnolo Emilio Elizalde ha raccontato un aneddoto su questa serie:In un breve periodo di meno di un anno, due fisici distinti, A. Slavnov e F. Yndurain davano seminari a Barcellona, su diverse materie. Era notevole come in entrambe le presentazioni a un certo punto il relatore precisasse con queste parole: \"Come tutti sanno 1 + 1 + 1 + ... = -1/2\"; forse intendendo: \"Se non lo sai \u00e8 inutile che continui ad ascoltare\"."}
{"id": "1631968", "revid": "14691", "url": "https://it.wikipedia.org/wiki?curid=1631968", "title": "You'll never walk alone", "text": ""}
{"id": "1631969", "revid": "1543377", "url": "https://it.wikipedia.org/wiki?curid=1631969", "title": "Quiz\u00e1s", "text": " Quiz\u00e1s \u00e8 l'ottavo album del cantante spagnolo Enrique Iglesias pubblicato nel 2002."}
{"id": "1631975", "revid": "767487", "url": "https://it.wikipedia.org/wiki?curid=1631975", "title": "King of Punk", "text": "King of Punk (in italiano: re del punk) \u00e8 un documentario diretto e prodotto da Kenneth van Schooten e Julie van Schooten. Il film-documentario include interviste con membri band punk fra 1976 e il 1982. Ci sono anche i Ramones, Adicts, Exploited, Avengers, Dead Boys, UK Subs, Zeros, Wayne County &amp; the Electric Chairs e molti altri artisti. Si parla di questo genere e dell'industria della musica in generale. Il titolo del film viene tratto da una canzone di OBGYN, una ragazza tutto pepe che viveva a Fayetteville vicino a New York.\nNel 2007 il documentario \u00e8 stato riproposto in DVD."}
{"id": "1631978", "revid": "838137", "url": "https://it.wikipedia.org/wiki?curid=1631978", "title": "Serie alternata", "text": "In matematica, e pi\u00f9 precisamente in analisi matematica, una serie alternata \u00e8 una serie i cui termini sono alternativamente positivi o negativi. Una definizione alternativa \u00e8 che una serie alternata \u00e8 una serie del tipo\ndove gli \"ai\" sono tutti positivi (o tutti negativi).\nCondizione sufficiente ma non necessaria per la convergenza di una serie alternata \u00e8 che essa sia assolutamente convergente, ovvero che la serie\nsia convergente.\nUn criterio molto potente per stabilire la convergenza di queste serie \u00e8 il criterio di Leibniz: esso afferma che se la successione \"an\" \u00e8 monotona decrescente e il suo limite \u00e8 0, allora la serie alternata\nconverge."}
{"id": "1631982", "revid": "125341728", "url": "https://it.wikipedia.org/wiki?curid=1631982", "title": "NP (complessit\u00e0)", "text": "La classe di problemi formula_1 comprende tutti quei problemi decisionali che, per trovare una soluzione su una macchina di Turing non deterministica, impiegano un tempo polinomiale. La classe \"NP\" prende il suo nome dall'abbreviazione di \"Nondeterministic Polynomial Time\".\nLa classe formula_1 pu\u00f2 essere definita in modo alternativo andando a sfruttare le macchine di Turing non deterministiche. Infatti si avr\u00e0 che dato formula_3 come un insieme di parole su un alfabeto formula_4, allora formula_3 \u00e8 nella classe formula_1 se e solo se esiste una macchina di Turing non deterministica di complessit\u00e0 polinomiale formula_7 che, per ogni input formula_8, ha almeno una computazione che converge.\nIn sostanza formula_9 qualora esiste una macchina di Turing non deterministica che accetta formula_3 (quindi converge per ogni input formula_8).\nPresa una macchina di Turing non deterministica di complessit\u00e0 polinomiale, allora essa accetter\u00e0 un linguaggio formula_3 il quale sar\u00e0 un problema che appartiene alla classe formula_1. Tale macchina di Turing dunque, per ogni input formula_8 avr\u00e0 fra tutte le possibili computazioni su tale input, una che si arresta.\nInvece se l'input formula_15 che si fornisce alla macchina di Turing che accetta formula_3 non appartiene a quest'ultimo linguaggio, allora si avranno solo computazioni infinite o computazioni massimali non accettanti.\nSi ha che formula_17. Da tale affermazione si evince innanzitutto che tutti i problemi di classe P sono anche problemi di classe NP.\nA seguito si mostra che la classe formula_1 pu\u00f2 essere caratterizzata come quella classe di problemi per i quali si \u00e8 in grado di verificare in modo rapido se una possibile soluzione \u00e8 effettivamente tale.\nTeorema di Proiezione.\nSia formula_19 un linguaggio ossia un problema.\nAllora avremo che formula_9 se e solo se esistono un problema formula_21 di classe formula_22 (formula_23) ed un polinomio formula_24 tali che il nostro problema formula_3 pu\u00f2 venire espresso come:\nIn buona sostanza il teorema ci fa capire che il problema formula_3 \u00e8 nella classe formula_1 se esiste un problema formula_21 della classe formula_22 (problema accettato da una macchina di Turing deterministica, che chiamiamo formula_35, in un tempo polinomiale) tale che per ogni formula_36 l'input formula_37 viene accettato da formula_35 in tempo polinomiale, con il vincolo che la lunghezza di formula_39 sia polinomialmente limitata daformula_40.\nQuest'ultima condizione sulla lunghezza di formula_39 \u00e8 fondamentale per assicurare che il controllo sul fatto che essa sia una effettiva soluzione avvenga in tempo polinomiale.\nInfatti non \u00e8 sufficiente che formula_23 e che quindi formula_35 accetti formula_21 in tempo polinomiale. Dunque in buona sostanza possiamo affermare che formula_9 se e solo se per ogni formula_8 sono in grado di associargli una possibile soluzione formula_39 che so verificare in un tempo polinomiale.\nDimostrazione.\nVerso se del teorema) Supponiamo di avere un linguaggio formula_21 della classe formula_22 che viene deciso dalla macchina di Turing deterministica formula_35 ed inoltre supponiamo sia vera la condizione formula_29 vista nel teorema. Allora noi dovremo costruire la macchina di Turing non deterministica formula_7 (che accetta formula_3) in modo che per ogni input formula_15 faccia i seguenti 3 passi:\nLa prima osservazione che si pu\u00f2 fare \u00e8 che la macchina non deterministica formula_7 ha complessit\u00e0 polinomiale in quanto tutti e tre i passi che essa deve svolgere sono tali. Dunque formula_61.\nInoltre osserviamo che se vale formula_29 ed formula_63 allora la computazione di formula_35 si arresta.\nPertanto ricaviamo che se valgono le formula_37 \\in T e formula_29 ed formula_67, formula_8 allora formula_7 accetta formula_3. Ma se formula_7 (macchina di Turing non deterministica di complessit\u00e0 polinomiale) accetta formula_3, significa che formula_9.\nVerso e solo se del teorema) In sostanza occorre mostrare che se formula_9, ossia se formula_3 \u00e8 accettato da una macchina non deterministica di complessit\u00e0 polinomiale, allora vale che formula_23, formula_30 T e che formula_29.\nPer far ci\u00f2 mi devo costruire il linguaggio formula_21 in modo appropriato. A tale scopo supponiamo che formula_7 sia la macchina non deterministica che accetta formula_3. Come sappiamo per una qualunque macchina, sia deterministica che non, ogni computazione \u00e8 rappresentabile come una sequenza di configurazioni successive.\nIn particolare per ogni computazione convergente, avremo che la lista di configurazioni successive \u00e8 una lista finita. Ad ognuna di queste sequenze di configurazioni possiamo associare un numero che nel nostro caso sar\u00e0 binario.\nPer\u00f2 per una macchina di Turing non deterministica, visto che infinite possono essere le possibili computazioni diverse che realizzo, si avranno problemi. Per ovviare a ci\u00f2 possiamo andare a considerare le coppie:\nche come possiamo vedere danno vita all'insieme linguaggio formula_21. Di tale linguaggio formula_21 va verificata l'appartenenza alla classe di problemi formula_22. A tale scopo bisogner\u00e0 controllare che per l'input formula_15 la computazione si arresti veramente.\nIn sostanza va verificato che al primo passo ci si trovi nello stato formula_91 con scritto sul nastro l'input formula_15; poi bisogna verificare che ogni configurazione successiva derivi dalla precedente mediante la funzione di transizione formula_93; infine va verificato che l'ultima configurazione sia una configurazione di tipo terminale. Se tutto ci\u00f2 \u00e8 vero allora formula_23.\nA questo punto va fatto vedere che esiste un polinomio formula_24 tale che formula_29. A tale scopo osserviamo che se la computazione su formula_15 di formula_7 converge allora tale computazione ha un numero polinomiale di passi e ad ogni passo ho una configurazione che ha lunghezza polinomiale rispetto alla lunghezza di formula_15; inoltre anche formula_39 avr\u00e0 lunghezza polinomiale rispetto a formula_15. Dunque avremo il polinomio richiesto."}
{"id": "1631988", "revid": "594360", "url": "https://it.wikipedia.org/wiki?curid=1631988", "title": "Bagnun", "text": "Bagn\u00f9n (in grafia genovese \"bagnon\") \u00e8 il nome dato ad una zuppa di pesce, a base principalmente di acciughe, nata nell'ottocento nella zona di Sestri Levante, in provincia di Genova.\nPreparazione.\nPiatto tipico degli ambienti di mare della Liguria, il Bagnun in origine si cucinava, con il bel tempo, a bordo dei leudi con cui i marinai liguri viaggiavano per commerciare tra la Liguria e la Corsica, utilizzando un semplice fornello a carbonella. Con il passare del tempo ha conservato la semplicit\u00e0 originaria: lo si prepara, ancora oggi, con acciughe freschissime, cipolle rosolate, pomodori pelati, olio d'oliva extravergine e gallette da marinaio oppure crostini di pane.\nStoria.\nUn tempo il Bagnun si mangiava quasi solo d'estate, ma con gli anni la pesca delle acciughe si \u00e8 estesa anche nelle altre stagioni ed oggi quindi pu\u00f2 essere preparato pressoch\u00e9 tutto l'anno. Dal 1960 a Riva Trigoso, frazione della citt\u00e0 di Sestri Levante, durante i giorni di venerd\u00ec, sabato e domenica della terza settimana di luglio, si svolge la \"Sagra del Bagnun\", occasione in cui il Bagnun viene preparato da volontari scelti tra la popolazione locale e distribuito gratuitamente durante la serata del sabato. Il piatto \u00e8 presente anche tra i cibi offerti durante tutto l'anno da numerosi locali pubblici delle stesse localit\u00e0.\nRiconoscimenti.\nIl \"Bagn\u00f9n d'acciughe\" \u00e8 stato riconosciuto nel 2015 come P.A.T.."}
{"id": "1631992", "revid": "1924342", "url": "https://it.wikipedia.org/wiki?curid=1631992", "title": "7 (Enrique Iglesias)", "text": "7 \u00e8 il nono album (il settimo se non si tengono presente i due greatest hits) del cantante spagnolo Enrique Iglesias pubblicato nel 2003."}
{"id": "1631993", "revid": "697352", "url": "https://it.wikipedia.org/wiki?curid=1631993", "title": "Alfonso d'Este (disambigua)", "text": ""}
{"id": "1631994", "revid": "287204", "url": "https://it.wikipedia.org/wiki?curid=1631994", "title": "Basketbolen klub Dunav", "text": "Il Basketbolen klub Dunav (), noto anche come Dunav Ruse, \u00e8 una societ\u00e0 di pallacanestro femminile di Ruse, in Bulgaria. Sponsorizzata dall'Econt, disputa la Zheni P\u0103rva A-1, massima divisione del campionato bulgaro.\nGioca al palazzetto Dunav, che ha una capacit\u00e0 di 1200 spettatori, e i suoi colori sociali sono il bianco e il blu. Nella sua storia non ha mai vinto alcun trofeo nazionale. Vi ha giocato Sa\u0161ka Aleksandrova.\nLa rosa 2007-08 \u00e8 formata da: Diana Najdenova, Hristina Guerdjikova, Daniela Peteva, Petya Djambazka, Anna Rimpova, Roksana Jordanova, Mirena Dencheva, Aneta Miteva, Svetla Asenova, Aleksandra Kancheva, Hristina Minkova, Viktorija Mir\u010deva e Maria Baycheva."}
{"id": "1631996", "revid": "1913206", "url": "https://it.wikipedia.org/wiki?curid=1631996", "title": "Giovanni Battista Manso", "text": "Biografia.\nNel 1571, in seguito alla morte del padre Giulio Manso, ricevette in eredit\u00e0 il feudo e il castello di Bisaccia, in Irpinia. Avendo a quell'epoca soli due anni, venne nominata reggente del feudo l'ava Laura Manso. Questa, per pagare i debiti gravanti sul nipote, vendette nel 1588 al prezzo di 34.500 ducati il feudo di Cuculo (Cuccari) a Ettore Braida, conte di Carafa e marchese di Rapolla. A Gian Battista rimase comunque il castello di Bisaccia.\nFu protettore e amico di Torquato Tasso. Questi, che fu sempre molto riconoscente al marchese di Villalago, gli dedic\u00f2 il dialogo \"Dell'amicizia\" (on line) e nella \"Gerusalemme conquistata\" scrisse i versi \u00ab\"tra' cavalier magnanimi, e cortesi / risplende il Manso, e doni e raggi ei versa\"\u00bb. Il Manso, che percepiva perfettamente il carattere oltremodo sensibile del Tasso, il suo orgoglio, la sua ricerca di una introvabile felicit\u00e0, \u00aboppresso dal pensiero e dal peso del suo io\u00bb, ci lascia del poeta una testimonianza unica e, secondo Eugenio Donadoni, attendibile: il Tasso raramente fu veduto ridere \nDal 1593 fu anche amico e protettore del poeta napoletano Giambattista Marino.\n\u00c8 autore della \"Vita del Tasso\" (on line), la prima biografia in assoluto sul poeta. Sua anche una \"Vita del Marino\", oggi perduta. Nel primo trentennio del XVII secolo cominci\u00f2 a lavorare anche ad un progetto di \"Enceclopedia\", mai ultimato, il cui manoscritto \u00e8 conservato presso la Biblioteca Nazionale di Napoli\nPromotore dell'Accademia degli Oziosi, fond\u00f2 a Napoli il Seminario dei Nobili, detto anche \"Monte Manso\", un'istituzione caritatevole alla quale l'intera aristocrazia napoletana riteneva un dovere contribuire. Ospit\u00f2 il celebre poeta e scrittore inglese John Milton, autore del \"Paradiso perduto\", che gli dedic\u00f2 un carme latino.\nCome poeta compose una raccolta di \"Poesie nomiche\" (Venezia, 1635 e 1640), d'intonazione soprattutto riflessiva e morale, per le quali si valse della collaborazione e dei consigli di molti letterati amici. D'intonazione platonica i 12 dialoghi dell\"'Erocallia\", sulla bellezza (Venezia, 1628; ma precedentemente stampati in edizione pirata a Milano con il titolo \"Paradossi\").\nIl titolo di marchese gli fu concesso, nel 1621, da Filippo IV di Spagna."}
{"id": "1631998", "revid": "72396", "url": "https://it.wikipedia.org/wiki?curid=1631998", "title": "Dunav Econt", "text": ""}
{"id": "1632001", "revid": "247667", "url": "https://it.wikipedia.org/wiki?curid=1632001", "title": "1 + 1 + 1 + 1 + \u00b7 \u00b7 \u00b7", "text": ""}
{"id": "1632004", "revid": "2153076", "url": "https://it.wikipedia.org/wiki?curid=1632004", "title": "Insomniac (Enrique Iglesias)", "text": "Insomniac \u00e8 il decimo album del cantante spagnolo Enrique Iglesias pubblicato nel 2007."}
{"id": "1632007", "revid": "767487", "url": "https://it.wikipedia.org/wiki?curid=1632007", "title": "D (gruppo musicale)", "text": "I sono un gruppo musicale visual kei giapponese fondato nel 2003 e nato dallo scioglimento della band Syndrome.\nBiografia.\nIl bassista KISAKI, una delle pi\u00f9 importanti personalit\u00e0 della scena musicale giapponese, fond\u00f2 nel 2000 la band dei Syndrome, composta da se stesso ed altri quattro membri provenienti ognuno da gruppi musicali diversi. L'esperienza termin\u00f2 alla fine del 2002 dopo un'intensa attivit\u00e0 e produzione, e tre dei componenti (Asagi, SIN e Ruiza) decidono di ricostituire un nuovo progetto musicale; dopo pochi mesi dallo scioglimento dei Syndrome vengono reclutati Lena ed HIROKI: nel marzo del 2003 nascono i D (chiamati cos\u00ec per via della grafia della lettera), e poco dopo viene pubblicato il loro primo mini-album, \"NEW BLOOD\". Poco tempo dopo, SIN decide di lasciare la band e Ruiza viene ricoverato d'urgenza in ospedale; per un breve periodo la band si trova sprovvista di chitarristi, cos\u00ec i restanti Asagi (che nel frattempo cambia grafia del nome in ASAGI), Lena ed HIROKI si esibiscono insieme nella forma di session band per un concerto al \"BIG CAT\" di Osaka sotto il nome di Night of the children. In quell'occasione vengono chiamati come chitarristi tetsu (ex Domestic+Child, noto anche come Satoshi) e HIDE-ZOU (ex S to M).\nDopo la dimissione di Ruiza dall'ospedale, il 27 settembre D tornano ufficialmente in attiva con alla chitarra HIDE-ZOU. La prima performance dei ricomposti D, \"Believe or not Believe\", si \u00e8 tenuta il 27 novembre dello stesso anno, e durante il concerto viene distribuito il singolo \"Alice\".\nNel 2004 i D suonano molti concerti, pubblicano diversi singoli ed un nuovo minialbum, \"Paradox\", che ottiene un buon piazzamento in classifica (13\u00ba posto secondo la classifica indie Oricon). Nel luglio del 2005, per\u00f2, il bassista Lena lascia la band prima delle registraziono del primo album \"The name of the ROSE\", lasciando a HIDE-ZOU il ruolo di bassista in sede live. A rimpiazzarlo in sala di registrazione \u00e8 invece il produttore della band e polistrumentista Tatsuya Kase.\nA dicembre entra far parte del gruppo Tsunehito, che recupera il ruolo lasciato vacante da Lena e completa l'attuale formazione dei D. Nel 2006 l'attivit\u00e0 dei D \u00e8 frenetica: non solo esce nei negozi in una doppia versione il secondo album della band, \"Tafel Anatomie\", ma vengono inoltre stampate e registrate nuovamente alcune vecchie uscite della band. Tuttavia, a partire dall'uscita di \"Tafel Anatomie\", Ruiza (insieme ad ASAGI principale autore dei brani) inizia per la prima volta ad assumere un ruolo pi\u00f9 marginale in fase di composizione.\nOltre alle uscite ufficiali di gruppo, i componenti della band evidenziano un desiderio di emergere dal loro ruolo: a luglio esce un CD solista di Ruiza, \"amenity gain\" (preceduto da un altro nel 2001), ed a settembre quello di ASAGI, intitolato \"Corvinus\". Sempre nel 2006 i D partono per un nuovo tour intitolato \"Ultimate lover\", che sar\u00e0 scelto pochi mesi pi\u00f9 tardi anche come nome del loro fanclub ufficiale, inaugurato il 7 dicembre.\nIl 2007 \u00e8 un anno di svolta. I D pubblicano \"Neo culture ~Beyond the world~\", il loro terzo album, ricevendo subito un'offerta di lavoro da un'importante etichetta discografica, la avex trax, che la band accetta: dal febbraio 2008 i D iniziano un tour di concerti con cui salutano la loro carriera indie; a maggio, la band torna sul palco per presentare al pubblico il loro nuovo singolo e primo della loro carriera major, \"BIRTH\". Il successivo singolo doppia a-side \"Yami no kuni no Alice/Hamon\" verr\u00e0 usato come colonna sonora rispettivamente del film \"Twilight Syndrome\" e del relativo videogioco. Nel 2009 i D realizzano il loro album di maggior successo in assoluto, intitolato \"Genetic World\". I singoli estratti entrano tutti nella top ten dei singoli pi\u00f9 venduti in Giappone, e lo stesso album si piazza all'undicesimo posto vendendo in una settimana oltre dodicimila copie.\nAccusati dai fans pi\u00f9 affezionati di aver perso parte della loro identit\u00e0 a partire dal debutto major, per il successivo disco \"7th Rose\" i D decidono di operare un \u00abritorno alle origini\u00bb, ma subiscono un netto crollo di vendite e affluenza ai concerti. Pochi mesi dopo la band viene trasferita dalla avex trax alla nuova sussidiaria per gruppi visual kei HPQ.\nNel 2011 i D promuovono il loro terzo album major \"VAMPIRE SAGA\" (classificatosi ventinovesimo tra gli album pi\u00f9 venduti della settimana in Giappone, vendendo poco meno di quattromila copie) per la prima volta con un tour mondiale in Giappone, Europa e Stati Uniti.\nDiscografia.\nLe specifiche sono indicate fra parentesi \"()\", le note dopo il punto e virgola \";\"."}
{"id": "1632018", "revid": "799790", "url": "https://it.wikipedia.org/wiki?curid=1632018", "title": "Seven (disambigua)", "text": "Seven (il numero sette in inglese) pu\u00f2 riferirsi a:"}
{"id": "1632021", "revid": "767487", "url": "https://it.wikipedia.org/wiki?curid=1632021", "title": "Broken Teeth", "text": "I Broken Teeth sono una band hard rock statunitense fondata nel 1999 dal cantante Jason McMaster e dal chitarrista Paul Lidel, entrambi uscenti dai Dangerous Toys (band sleaze glam scioltasi nel 1996).\nLa formazione dell'omonimo debut-album della band, uscito nel 1999, vede McMaster alla voce, Lidel alla chitarra solista, Bruce Rivers alla batteria, Willy Yung al basso e Joe-E Yung alla chitarra ritmica. \nNel 2002 esce il secondo full-length, \"Guilty Pleasure\", con due nuovi elementi nella formazione: Jared Tuten alla chitarra (in sostituzione a Joe-E Yung), e Mike Watson (altro ex-Dangerous Toys) al basso.\nLidel lascer\u00e0 la band nel 2006 per concentrarsi nel progetto Adrenaline Factor. Verr\u00e0 sostituito da Dave Beeson, con cui la band registrer\u00e0 l'album \"Electric\", in uscita nel 2008."}
{"id": "1632023", "revid": "120006260", "url": "https://it.wikipedia.org/wiki?curid=1632023", "title": "Girolamo Preti", "text": "Biografia.\nInterruppe gli studi all'Universit\u00e0 di Bologna e si mise al servizio del cardinale Carlo Emmanuele Pio di Savoia e poi di Carlo Gesualdo principe di Venosa. Membro dai primi di dicembre del 1609, dell\u2019Accademia degli Umoristi, strinse rapporti di amicizia con Girolamo Aleandro, Alessandro Tassoni e con altri membri dei circoli letterari romani.\nAccompagn\u00f2 in Spagna il cardinale Francesco Barberini. Nelle sue liriche affiorano motivi neoplatonici e sensuali che preludono ai poeti arcadi. Teorizz\u00f2 la sua maniera nel trattato \"Intorno alla onest\u00e0 della poesia\", premesso al poema di Ridolfo Campeggi \"Le lagrime di Maria Vergine\" a partire dall'edizione bolognese del 1618.\nMor\u00ec quasi all'improvviso, in s\u00e9guito al malore da cui era stato colto durante la traversata dall'Italia alla Spagna. La sua morte fu pianta da Lope de Vega in un sonetto. Nel suo epitaffio fu scritto \"periculosa fractus navigatione\".\nLa sua opera poetica non \u00e8 molto vasta, anche per via dei molti impegni diplomatici, ma ebbe grande successo. \u00c8 interamente raccolta nelle \"Poesie\", stampate la prima volta a Venezia nel 1614 e otto volte ristampate (Venezia 1624 e 1656, Bologna 1618, 1631 e 1644, Milano 1619, Roma 1625, Macerata 1646).\nAmico di Giambattista Marino, venne con lui a contrasto dapprima circa il primato nell'invenzione dell'idillio barocco (1608), poi nella polemica seguita alla dichiarazione di Agazio di Somma, circa una presunta superiorit\u00e0 del Marino rispetto al Tasso (1624).\nA confronto con quella di altri marinisti, la sua lirica ha una vena leggermente retrospettiva, reminiscente dello stilnovo, i cui autori Girolamo Preti aveva studiato accuratamente. Non sempre egli evitava le esagerazioni proprie della maniera barocca. Fama particolare ebbe il suo idillio \"La Salmace\", ispirato a un racconto contenuto nel quarto libro delle \"Metamorfosi\" di Ovidio, che fu tradotto in francese, in spagnolo e in latino. Nel 1647 presso l'editore Humphrey Moseley venne pubblicata una traduzione dell\"'Oronta di Cipro\" di Preti fatta da Thomas Stanley, che verr\u00e0 riedita nel 1650 (questa traduzione era gi\u00e0 uscita nel 1647 in un'edizione a tiratura limitata \u00abper i suoi amici\u00bb dei \"Poems and Translations\" dello Stanley e verr\u00e0 ripubblicata nuovamente nella successiva ampliata edizione del 1651)."}
{"id": "1632024", "revid": "43211", "url": "https://it.wikipedia.org/wiki?curid=1632024", "title": "Antonio Thomas", "text": ""}
{"id": "1632025", "revid": "78273", "url": "https://it.wikipedia.org/wiki?curid=1632025", "title": "Macchina da stampa", "text": ""}
{"id": "1632028", "revid": "120028683", "url": "https://it.wikipedia.org/wiki?curid=1632028", "title": "Antonio Muscettola", "text": "La prima raccolta delle sue \"Poesie\", con le quali si collegava autorevolmente alla schiera dei barocchisti napoletani, apparve a Napoli nel 1659. Una seconda raccolta in tre parti, \"Delle poesie\", fu stampata a Venezia (1661 e 1669) e a Napoli (postuma, 1691).\nScrisse anche tre tragedie, \"Belisa\", \"Rosminda\" (ambo Napoli, 1659) e \"Rosaura\" (Napoli, 1677), molto elogiate da Angelico Aprosio.\nVita e opere.\nLa sua famiglia, originaria di Roma, si era trasferita prima a Ravello e poi a Napoli. Qui nacque, primogenito dei Duchi di Spezzano.\nFece studi soprattutto di filosofia e matematica presso i Gesuiti. In s\u00e9guito si applic\u00f2 allo studio del diritto; come giurista avrebbe avuto probabilmente entrature grazie ai cugini, uno dei quali era Consigliere, l'altro Reggente, ma alla carriera forense o istituzionale prefer\u00ec dedicarsi il pi\u00f9 possibile all'attivit\u00e0 letteraria.\nPass\u00f2 gli anni della giovinezza a Lucera in Puglia, citt\u00e0 della quale il nonno Marc'Antonio Muscettola, duca di Spezzano, era governatore. Qui fond\u00f2 un'accademia che riuniva bimestralmente i \"virtuosi\" (cio\u00e8 i letterati) locali.\nLa sua produzione giovanile, precedente il 1648, doveva comprendere il romanzo \"Armidauro\", la tragicommedia \"La Stella\" (rifacimento di un'opera spagnola), i libretti per musica \"Armida\" e \"Radamisto\" e componimenti satirici: nulla di questa prima produzione sopravvive, in specie le satire, che l'autore stesso provvide a distruggere.\nTornato a Napoli, prese parte alla vita culturale cittadina, prediligendo gli ambienti di linea tardobarocca. Raccolse i primi componimenti maturi per la stampa in due volumi, le \"Poesie\" e la favola drammatica \"La Rosminda\" (o \"Rosmunda\"), ambo stampati a Napoli per gli eredi del Cavallo, nel 1659; una ristampa delle liriche vide la luce a Venezia, per Francesco Baba, nel 1661.\nSeguirono la tragedia \"La Belisa\" (Loano, Gio. Tommaso Rossi, 1664), le \"Prose\" (Piacenza, Gio. Bazacchi 1665) e probabilmente l'operina agiografica \"Vita di s. Barbara\". Si sa che nel 1666 aveva in lavorazione una seconda parte delle \"Poesie\" e una seconda parte delle \"Prose\", e che stava lavorando ad una tragedia di argomento storico spagnolo, a \"Il gabinetto delle Muse\" e ad una \"Parafrasi de' sette Salmi penitenziali\". La seconda parte delle \"Poesie\" e \"Il gabinetto delle Muse\" furono poi stampati nel 1669 da Zaccaria Conzatti, Venezia.\nIl 15 aprile 1660 inizi\u00f2 una corrispondenza con Angelico Aprosio, che gli si dimostr\u00f2 particolarmente amico, dedicandogli uno studio nel 1673, nel quale si raccoglievano i loro carteggi; gi\u00e0 nel 1664, tuttavia, l'Aprosio aveva dedicato al poeta napoletano l'encomio \"Le bellezze della Belisa abbozzate da Oldauro Scioppio, Accademico Incognito e Geniale\", Lovano, per Gio. Tommaso Rossi. Intrattenne rapporti epistolari anche con Antonio Magliabechi; sopravvivono solo 4 missive. Fu amico di Lorenzo Crasso e Lorenzo Magalotti.\nDovette riprendere l'attivit\u00e0 di poeta satirico, dato che nel 1672 circolavano alcuni suoi componimenti di questo genere, manoscritti e destinati ad una circolazione privata, tra amici.\nSotto lo pseudonimo di Costantino Vatelmo stamp\u00f2 nel 1677 la commedia \"La Rosaura overo l'innamorata scaltra\" (Napoli, Antonio Bulifon); del 1678 \u00e8 l'ultima opera, le \"Epistole familiari\" (Napoli, Bulifon).\n\u00c8 verseggiatore chiaro, robusto e corretto, la cui moderata magniloquenza non si associa ad una ricerca metaforico-verbale particolarmente approfondita. Priva di ricercatezze sintattiche, la sua linea risente in minima parte del modello di Giuseppe Battista, al quale pu\u00f2 essere accostato per il frequente ricorso alla prosopopea. La sua figura complessivamente, nonostante la presenza nella sua opera di numerosi componimenti di certo valore, appare pi\u00f9 opaca rispetto a quella dei migliori tra i barocchisti coevi."}
{"id": "1632029", "revid": "68105", "url": "https://it.wikipedia.org/wiki?curid=1632029", "title": "Risoluzione di Messina", "text": ""}
{"id": "1632030", "revid": "729019", "url": "https://it.wikipedia.org/wiki?curid=1632030", "title": "Pressa a caldo", "text": "La pressa a caldo (o termopressa) \u00e8 un macchinario utilizzato per stampare su un substrato (ad esempio un tessuto) attraverso l'applicazione di calore e un'adeguata pressione per un certo lasso di tempo.\n\u00c8 costituita fondamentalmente da due elementi: un piano di lavoro ed un piano riscaldato.\nIl piano riscaldato, generalmente in alluminio, funziona tramite una resistenza interna, che converte l'energia elettrica in calore."}
{"id": "1632040", "revid": "109847074", "url": "https://it.wikipedia.org/wiki?curid=1632040", "title": "Riserva naturale marina Torre Guaceto", "text": "La Riserva naturale marina Torre Guaceto \u00e8 un'area marina protetta della Puglia istituita nel 1991 e situata sulla costa adriatica dell'alto Salento, a pochi chilometri dai centri di Carovigno e San Vito dei Normanni e a 27\u00a0km da Brindisi. \u00c8 classificata come Area Specialmente Protetta di Interesse Mediterraneo.\nTerritorio.\nLa Riserva naturale marina di Torre Guaceto si estende per circa 2.200 ha fino alla linea batimetrica dei 50 m, interessando un tratto di costa di 8\u00a0km, compreso tra Punta Penna Grossa e gli scogli di Apani.\nI punti di delimitazione esterna della Riserva naturale marina sono:\nL'area marina protetta \u00e8 suddivisa in tre zone con diverso grado di tutela:\nIl tratto di litorale che delimita l'area marina protetta \u00e8 caratterizzato da una linea di costa molto varia; in particolare, in corrispondenza del lato meridionale della Torre di Guaceto, la costa \u00e8 lineare ed \u00e8 costituita prevalentemente da una falesia argillosa. In prossimit\u00e0 della Torre e per alcune centinaia di metri rispetto al lato settentrionale della stessa, la costa \u00e8 caratterizzata da una piccola falesia rocciosa con contorni frastagliati che formano una serie di piccole insenature. Nel tratto successivo, continuando verso Punta Penna Grossa,\nla costa diventa bassa e sabbiosa.\nFlora.\nNella Riserva naturale protetta di Torre Guaceto le praterie di \"Posidonia oceanica\" rappresentano uno degli habitat che maggiormente caratterizzano i fondali sabbiosi da 3 fino anche a 25 m di profondit\u00e0, creando una serie di microhabitat che sono fonte di cibo e rifugio per numerosi organismi.\nSui fondali rocciosi importante \u00e8 la presenza delle alghe del genere \"Cystoseira\", che formano fitte postazioni. Comuni sono anche la lattuga di mare (\"Ulva lactuca\") e l'ombrellino di mare (\"Acetabularia acetabulum\"). Tra le alghe brune \u00e8 molto frequente la coda di pavone (\"Padina pavonica\"). Oltre i 25 m di profondit\u00e0, nella zona circalitorale, predominano le alghe rosse calcaree (Corallinaceae).\nFauna.\nLa zona mesolitorale rocciosa \u00e8 popolata da molluschi monovalvi del genere Patella e da pomodori di mare, che sfruttano meccanismi sofisticati di chiusura e apertura sincronizzati con il ritmo delle maree.\nSpugne calcaree e anemoni di mare colonizzano in gran quantit\u00e0 i fondali rocciosi del piano infralitorale. Su questo substrato si muovono anche organismi quali i ricci di mare (\"Arbacia lixula\" e \"Paracentrotus lividus\") e le stelle marine. Gli anfratti rocciosi offrono inoltre protezione ad animali che preferiscono vivere nelle tane, come il polpo e gli sciarrani. I fondali sabbiosi sono invece dominati dalla biocenosi del \"Posidonietum oceanicae\" che ospita numerose specie animali tra cui merita una menzione la \"Pinna nobilis\", un grande mollusco bivalve minacciato di estinzione. Tra gli animali nectonici sono comuni le donzelle, le salpe, le occhiate, i saraghi e gli scorfani.\nIl piano circalitorale infine \u00e8 caratterizzato dalla presenza del pre-coralligeno in cui spiccano le gorgonie dalla forma tipicamente arborescente quali la gialla \"Eunicella cavolinii\" e la bianca \"Eunicella singularis\". Assieme ad esse molto comuni sono i briozoi del genere \"Sertella\" e il falso corallo \"Myriapora truncata\", organismo formato da uno scheletro di carbonato di calcio facilmente sgretolabile."}
{"id": "1632041", "revid": "174925", "url": "https://it.wikipedia.org/wiki?curid=1632041", "title": "Charles Edward Kilmaine", "text": ""}
{"id": "1632043", "revid": "120035049", "url": "https://it.wikipedia.org/wiki?curid=1632043", "title": "Giovan Francesco Maia Materdona", "text": "Biografia.\nNacque a Mesagne, nella penisola salentina, vicino a Brindisi, da Pomponio Maia e Ippolita Materdona, entrambi di famiglia nobile. Una prima raccolta di \"Rime pescherecce\" fu stampata a Bologna nel 1628. Nel 1629 pubblic\u00f2 a Venezia le \"Rime\", poi tre volte ristampate (Milano 1630, Napoli 1632, Genova 1660). In prosa sono le \"Lettere di buone feste\", prontuario di lettere di auguri (Roma 1624 e Venezia 1644).\nPoco dopo la morte di Giambattista Marino, alla cui commemorazione presenzi\u00f2, ebbe in sogno una visione del caposcuola cinto dalle fiamme infernali, che lo esortava a non seguire il suo esempio e a volgersi alla religione. Profondamente colpito, prese gli ordini sacri e, arsi tutti i componimenti profani ancora inediti (1637) attese alla composizione di un voluminoso trattato edificante, \"L'utile spavento del peccatore\" (Roma 1649, Venezia 1665 e 1671), di 907 fitte pagine, interessante per il vigore appassionato dello stile e le parti di analisi poetico-letteraria contenutevi.\nPrima celebre, negli ultimi anni della sua vita riusc\u00ec a far perdere di s\u00e9 ogni traccia."}
{"id": "1632046", "revid": "6923", "url": "https://it.wikipedia.org/wiki?curid=1632046", "title": "Co-NP", "text": "Nella teoria della complessit\u00e0 computazionale, formula_1 \u00e8 la classe di problemi complementari a quelli della classe formula_2. In maniera pi\u00f9 formale si ha che se formula_3 \u00e8 un problema su un alfabeto formula_4 allora esso \u00e8 un problema della classe formula_1 se e solo se formula_6 \u00e8 un problema di classe formula_2.\nPer quanto riguarda l'uguaglianza formula_8 non ci si pu\u00f2 esprimere.\nInfatti per vedere se un certo input formula_9 sia tale da essere di formula_3 o di non esserlo si dovrebbe attendere che tutte le possibili computazioni della macchina di Turing non deterministica che accetta formula_11 facciano il loro corso; ossia per avere la certezza che formula_12 nessuna computazione si dovrebbe arrestare mentre se formula_13 allora almeno una di tali computazioni si dovrebbe arrestare.\nPer far ci\u00f2 non si impiega per\u00f2 un tempo polinomiale.\nEcco perch\u00e9 non si pu\u00f2 dire nulla a proposito dell'uguaglianza formula_1 ed formula_2."}
{"id": "1632049", "revid": "1629429", "url": "https://it.wikipedia.org/wiki?curid=1632049", "title": "Xosroviduxt", "text": "Biografia.\nQuasi nulla si conosce della sua vita, nemmeno la sua data di nascita. Alcune fonti la danno attiva nel IV secolo mentre altre la collocano nell'VIII. Si dice sia appartenuta ad una famiglia reale ma neanche questo \u00e8 chiaramente documentato. Alcune fonti riportano che nell'VIII secolo suo fratello venne imprigionato dai mori; a seguito di questo avvenimento ella fu fatta prigioniera e rinchiusa nella fortezza di Ani-Kamakh, ora conosciuta come Kemah (Erzincan), dove rimase per vent'anni. Secondo altre fonti ella sarebbe stata la sorella del re del IV secolo Tiridate III di Armenia, un nemico del Cristianesimo, che gett\u00f2 San Gregorio Illuminatore in una fossa di serpenti e cerc\u00f2 di stuprare due monache. A seguito di queste atrocit\u00e0, il re fu trasformato in un verro selvatico ed il resto dei suoi sudditi fu colpito da follia. Xosroviduxt parl\u00f2 al popolo di aver avuto una visione che le aveva detto: \"non esiste altra cura per i guai che sono piombati su di voi, che quella di andare nella citt\u00e0 di Arta\u0161at e riportate qui, sano e salvo, il prigioniero Gregorio. Quando lui sar\u00e0 qui, vi dir\u00e0 come guarire la vostra infermit\u00e0.\" Fu cos\u00ec che Tiridates venne salvato e convertito al cristianesimo.\nXosroviduxt \u00e8 considerata la compositrice di un \"\u0161arakan\", o inno canonicale, intitolato \"Zarmanali e Ints\" (\"Meraviglioso \u00e8 per me.\"). Secondo alcune fonti, l'inno \u00e8 stato scritto in memoria del fratello, ucciso nel 737 per essersi convertito al cristianesimo. Nonostante il soggetto dell'inno non sia di carattere religioso, esso viene utilizzato durante le funzioni nelle chiese armene. \nEsiste una registrazione del \"\u0161arakan\", eseguita dal Sharakan Early Music Ensemble."}
{"id": "1632059", "revid": "438678", "url": "https://it.wikipedia.org/wiki?curid=1632059", "title": "NL (complessit\u00e0)", "text": "La classe \"NL\" \u00e8 una classe di complessit\u00e0 di problemi accettati da una macchina di Turing non deterministica in spazio logaritmico ossia con formula_1.\nVisto che un problema accettato da una macchina deterministica lo \u00e8 anche da una non deterministica, avremo che formula_2."}
{"id": "1632060", "revid": "729019", "url": "https://it.wikipedia.org/wiki?curid=1632060", "title": "Fascination Records", "text": "La Fascination Records \u00e8 un'etichetta discografica fondata nella primavera del 2006 in Gran Bretagna. \u00c8 una sotto-etichetta della Polydor Records ed \u00e8 amministrata da Peter Loraine. L'etichetta \u00e8 generalmente interessata in musica pop e alcuni artisti che ha sotto contratto sono stati ereditati dall'etichetta principale Polydor.\nArtisti principali.\nVengono inoltre pubblicate sotto questa etichetta le compilation della Popjustice."}
{"id": "1632066", "revid": "339392", "url": "https://it.wikipedia.org/wiki?curid=1632066", "title": "Rusellae", "text": ""}
{"id": "1632069", "revid": "1305772", "url": "https://it.wikipedia.org/wiki?curid=1632069", "title": "Nello Rosselli", "text": "Insieme al fratello Carlo, fu ucciso in Francia nel 1937 da assassini legati al regime fascista.\nBiografia.\nSabatino Enrico Rosselli nacque a Roma il 29 novembre 1900 da un'agiata famiglia ebraica, ultimo dei tre figli del livornese Giuseppe Emanuele \"Joe\" Rosselli (10 agosto 1867 - Firenze, 9 settembre 1911) e della veneziana Amelia Pincherle (16 gennaio 1870 - Firenze, 26 dicembre 1954), sorella di Carlo Pincherle, architetto e pittore, oltrech\u00e9 padre dello scrittore Alberto Moravia. Sia la famiglia paterna che quella materna, fermamente legate agli ideali repubblicani e mazziniani, erano state politicamente attive, avendo partecipato alle vicende del Risorgimento italiano: Pellegrino Rosselli, tra l'altro zio della futura moglie di Ernesto Nathan (Sindaco di Roma dal novembre del 1907 al dicembre del 1913), fu un seguace e stretto collaboratore di Giuseppe Mazzini nei suoi ultimi anni di vita (mor\u00ec difatti in clandestinit\u00e0 nella sua casa pisana) ed un Pincherle fu nominato ministro durante la breve esperienza della Repubblica di San Marco, instauratasi nel Triveneto a seguito d'una massiccia insurrezione anti-asburgica guidata da Daniele Manin e Niccol\u00f2 Tommaseo. \nNello spos\u00f2 Maria Todesco (Padova, 1905 - Firenze, 1998) nel 1926 ed ebbero quattro figli: Silvia, Paola, Aldo e Alberto. \nGli studi.\nNel 1917 diresse, con l'amico Gualtiero Cividalli il mensile \"Noi giovani\". Nel 1923 discusse con Gaetano Salvemini la tesi di laurea su \"Mazzini e il movimento operaio dal 1861 al 1872\". Tra il 1923 e il 1927 pubblic\u00f2 numerosi articoli su riviste storiche italiane e il saggio \"Mazzini e Bakunin\". Nel 1932 pubblic\u00f2 il saggio \"Carlo Pisacane nel Risorgimento italiano\". La raccolta dei suoi \"Saggi sul Risorgimento italiano e altri scritti\" fu pubblicata postuma da Einaudi nel 1946.\nL'attivit\u00e0 politica.\nInizi\u00f2 giovane a far politica nel 1917 e fu col fratello tra i fondatori del giornale per studenti \"Noi giovani\". Nel 1920, col fratello e con Piero Calamandrei, e col patrocinio di Gaetano Salvemini, fond\u00f2 il Circolo di Cultura, chiuso dai fascisti nel 1925. Fece parte dei fondatori del gruppo fiorentino di \"Italia libera\", fra cui, oltre al fratello, Enrico Bocci, Luigi Rochat, Dino Vannucci, Nello Traquandi. Nel 1924 ader\u00ec alla fondazione dell'Unione nazionale delle forze liberali e democratiche promossa da Giovanni Amendola, e nel 1925 partecip\u00f2 alla fondazione del primo giornale antifascista clandestino \"Non Mollare\". Il 3 giugno 1927 venne arrestato e condannato a 5 anni di confino a Ustica; rilasciato il 31 gennaio 1928, venne nuovamente arrestato e condannato a 5 anni di confino a Ustica e Ponza, nell'estate del 1929, dopo la fuga da Lipari del fratello.\nNel maggio 1937 ottenne, su intercessione di Gioacchino Volpe (probabilmente in buona fede) il passaporto, con una sollecitudine che ad alcuni amici, tra cui Piero Calamandrei, parve sospetta e motivata dal fine di arrivare attraverso Nello al rifugio di Carlo, insieme al quale, il 9 giugno 1937, venne assassinato a Bagnoles-de-l'Orne da una squadra di \"cagoulards\", miliziani della \"Cagoule\", formazione eversiva di destra francese, su mandato, forse, dei servizi segreti fascisti e di Galeazzo Ciano; con un pretesto vengono fatti scendere dall'automobile, poi colpiti da raffiche di pistola: Carlo muore sul colpo, Nello (colpito per primo) viene finito con un'arma da taglio.. I corpi vengono trovati due giorni dopo, l'11 giugno; i colpevoli, dopo numerosi processi, riusciranno quasi tutti ad essere prosciolti."}
{"id": "1632071", "revid": "1632387", "url": "https://it.wikipedia.org/wiki?curid=1632071", "title": "Blue Tears", "text": "I Blue Tears furono un gruppo hair metal formato nel 1983 a Jackson, Tennessee.\nStoria.\nI Blue Tears vennero fondati a Jackson da Greg Fulkerson all'et\u00e0 di 17 anni con alcuni suoi comapgni del college, alcuni dei quali pare che avessero addirittura 8 o 9 anni. Crescendo di popolarit\u00e0, i Blue Tears passarono rapidamente da un pubblico delle scuole superiori a concerti di fronte a mille persone, e vennero aiutati da una radio locale che spesso trasmetteva le loro prime demo. Alcune di queste demo, tra cui molte registrate nella stanza da letto di Fulkerson, verranno a comporre l'album di debutto.\nLa sponsorizzazione delle radio locali port\u00f2 le registrazioni nelle mani della compagnia Left Bank di Los Angeles, gestita da Allen Kovac. Segu\u00ec un accordo con la MCA Records.\nLa traccia \"\"Innocent Kiss\" venne poi registrata da Tim Karr nel suo album \"Rubbin Me The Right Way\" prima che l'originale venisse registrata per il debutto della band dal titolo di \"Blue Tears\". Nel 1993 la loro traccia irrealizzata \"Slip anf Fall\"\" venne reinterpretata dagli Every Mother's Nightmare ed inserita nel loro disco \"Wake Up Screaming\".\nFulkerson successivamente lavor\u00f2 con l'ex-forntman degli Stryper Michael Sweet nel suo album solista. Dal 2002 Fulkerson ed il bassista Michael Spears fondarono il progetto \"Attraction 65\".\nNel 2005 giunsero alcune voci che l'etichetta australiana Suncity Records stava progettando di pubblicare del materiale dei Blue Tears contenente tracce inedite. Tornati in attivit\u00e0 live, i blue Tears inaugurarono lo show britannico con un'apparizione al \"Firefest 2\" festival al Rock City di Nottingham, assieme ad Harem Scarem, Power Quest, Balance of Power, Danger Danger e House of Lords. In questi show, il ruolo di tastierista venne affidato a Paul Hodson, noto per la sua collaborazione con i Magnum.\nIn settembre venne rivelato che i Blue Tears avevano firmato per l'etichetta tedesca AOR Heaven per un nuovo album. Verr\u00e0 pubblicato nel 2006 il secondo album in studio intitolato \"The Innocent Ones\". Greg Fulkerson \u00e8 morto nel sonno a 44 anni il 14 aprile 2009 nella sua casa di FranklinFranklin (Tennessee): le cause del decesso non sono ancora chiare."}
{"id": "1632074", "revid": "99064", "url": "https://it.wikipedia.org/wiki?curid=1632074", "title": "Linguaggio non verbale", "text": ""}
{"id": "1632077", "revid": "1869172", "url": "https://it.wikipedia.org/wiki?curid=1632077", "title": "Enrico Morovich", "text": "Biografia.\nNato a Sussak, sobborgo di Fiume quando la citt\u00e0 fa ancora parte del Regno d'Ungheria (nel quadro dell'Impero Austro-ungarico), Enrico Morovich prende nel 1924 il diploma di ragioneria, impiegandosi successivamente prima in Banca d'Italia, poi presso i Magazzini generali. Nel 1929 conosce Alberto Carocci che gli apre le porte di \"Solaria\" e \"La Fiera Letteraria\", con le quali inizia a collaborare. \u00c8 del 1936 la sua prima, significativa, creazione letteraria, \"L'osteria sul torrente\", che viene pubblicata da Solaria, Seguiranno \"Miracoli quotidiani\" (1938), \"I ritratti nel bosco\" (1939), \"Contadini sui monti\" (1942) e \"L'abito verde\" (1942). In quegli anni lo scrittore pubblica saggi e racconti anche ne \"Il Selvaggio\" e in \"Oggi\". Gli ultimi anni di guerra e i primi del dopoguerra, particolarmente cruenti per Fiume e per tutta la Venezia Giulia, interromperanno per alcuni anni la propria attivit\u00e0 letteraria, che riprender\u00e0 solo nel 1962, con \"Racconti e Fantasie\".\nNel 1950 lo scrittore decide di abbandonare la propria terra di origine, che nel frattempo \u00e8 passata alla Jugoslavia (1947) ed emigrare in Italia. Dopo aver vissuto per alcuni anni in varie citt\u00e0 italiane, a Napoli, Lugo, Viareggio, Busalla e Pisa, si stabilisce a Genova nel 1958, dove risieder\u00e0 per oltre trent'anni. A Genova torna a pubblicare, dopo tredici anni di silenzio, romanzi e racconti, fra cui: \"Il baratro\" (1964), \"Gli ascensori invisibili\" (1981), \"I giganti marini\" (1984), \"Piccoli amanti\" (1990). Inizia anche collaborare con la rivista \"Il Mondo\". Nel 1990 si trasferisce nella zona di Chiavari-Lavagna, dove si spegner\u00e0, ottantasettenne. Un anno prima di morire pubblica \"Un italiano di Fiume\" (1993), commossa rievocazione della propria citt\u00e0 d'origine e delle proprie vicissitudini in terra italiana. Lo scrittore fiumano ci ha lasciato anche alcuni originalissimi disegni, esposti al pubblico, nel 1985, a Genova.\nOpera.\nEnrico Morovich viene generalmente considerato un autore surrealista, o per lo meno legato in vario modo a tale corrente letteraria e di pensiero che trov\u00f2 in Francia il suo pi\u00f9 fertile terreno di sviluppo negli anni venti e trenta del Novecento. La propria narrativa si struttura nella forma del romanzo, e ancor pi\u00f9 spesso in quella del racconto (\"L'osteria sul torrente\", \"Miracoli quotidiani\", \"I ritratti nel bosco\" ecc.), genere quest'ultimo che, secondo alcuni critici, sembra essergli ancor pi\u00f9 congeniale del primo.\nLe ambientazioni delle proprie creazioni sono generalmente di carattere agreste e idilliaco: boschi, prati, ruscelli, paesini di sogno, fanno da cornice a vicende per lo pi\u00f9 fantastiche, vagamente fiabesche. Colpisce la descrizione minuziosa che Morovich fa di tali scenari bucolici, scelti non a caso, ma, secondo alcuni critici, perch\u00e9 l'autore, per potersi esprimere compiutamente, ha bisogno di collocare le proprie narrazioni in una dimensione atemporale che avvicini i vivi ai defunti, il passato al presente, il sogno alla realt\u00e0.\nIn \"Italia Magica\", antologia di racconti surreali del Novecento, Gianfranco Contini fa un accostamento di testi che sembra non essere casuale, avvicinando Enrico Morovich a un altro grande autore del genere fantastico: Tommaso Landolfi.\nFortuna dell'opera.\nConosciuto fin dagli anni trenta del Novecento, Morovich trov\u00f2 la sua prima, importante consacrazione nella celebre antologia sugli scrittori surreali compilata da Gianfranco Contini, cui abbiamo fatto gi\u00e0 accenno e che fu pubblicata a Parigi nel 1946. Ai generali e lusinghieri riconoscimenti da parte della critica, ottenuti dallo scrittore (fra i suoi ultimi ammiratori c'\u00e8 stato anche Leonardo Sciascia), non ha tuttavia corrisposto un altrettanto significativo successo di pubblico, almeno fino agli anni ottanta del Novecento. In quegli anni la ristampa di alcune sue opere presso editori prestigiosi (fra cui anche Einaudi e Rusconi) ha contribuito a far conoscere meglio Morovich al grande pubblico. L'opera di diffusione e di valorizzazione dello scrittore fiumano \u00e8 continuata negli anni novanta del novecento, prima e dopo la sua morte (1994), grazie anche all'impegno di un gruppo di letterati e di critici fra cui il poeta e saggista Bruno Rombi."}
{"id": "1632078", "revid": "26630", "url": "https://it.wikipedia.org/wiki?curid=1632078", "title": "Centri commerciali", "text": ""}
{"id": "1632088", "revid": "110157", "url": "https://it.wikipedia.org/wiki?curid=1632088", "title": "Biverbanca", "text": "Biver Banca - Cassa di Risparmio di Biella e Vercelli S.p.A. \u00e8 un istituto bancario italiano del Gruppo Cassa di Risparmio di Asti, operante in Piemonte, Valle d'Aosta e Lombardia. Ha sede a Biella, Piemonte.\nLa banca fa parte della tipologia delle Casse di Risparmio.\nStoria.\n\u00c8 stata costituita il 23 novembre 1994 con la fusione di Cassa di Risparmio di Biella S.p.A. (fondata nel 1856) con la Cassa di Risparmio di Vercelli (fondata nel 1851).\nNel 1997 il 55% delle azioni Biver Banca viene ceduto dalle fondazioni bancarie Cassa di Risparmio di Biella e Cassa di Risparmio di Vercelli alla Banca Commerciale Italiana, poi diventata Banca Intesa e infine Intesa Sanpaolo.\nA fine 2007 Intesa Sanpaolo cede le sue azioni a Banca Monte dei Paschi di Siena per 399 milioni di euro.\nNel 2008 viene eseguito un aumento di capitale che porta MPS al 59% e le fondazioni CR Biella al 35% e CR Vercelli al 6%.\nNel 2010 Biverbanca acquista le filiali della zona della Banca Antonveneta, controllata di MPS. Questo porta MPS a controllare il 60,42% e le fondazioni CR Biella al 33,44% e CR Vercelli al 6,14%.\nIl 28 dicembre 2012 Banca Monte dei Paschi di Siena cede il 60,42% del capitale sociale di Biverbanca al gruppo Cassa di Risparmio di Asti per 203 milioni di euro e una clausola di 10 anni per la valorizzazione della quota posseduta da Biverbanca nella Banca d'Italia in seguito a una modifica del capitale sociale della stessa.\nIl 29 novembre 2018 Cassa di Risparmio di Asti si accorda con le fondazioni azioniste di minoranza di Biverbanca, Fondazione Cassa di Risparmio di Biella con il 33,34% e Fondazione Cassa di Risparmio di Vercelli con il 6,14%, per l\u2019acquisizione delle residue partecipazioni nella controllata Biverbanca mediante conferimento in natura a Banca di Asti e relativo aumento di capitale riservato per una valutazione di 125 milioni di Euro delle partecipazioni."}
{"id": "1632094", "revid": "1793900", "url": "https://it.wikipedia.org/wiki?curid=1632094", "title": "Burnaby", "text": "Burnaby (223\u00a0218 ab. nel 2011) \u00e8 una citt\u00e0 del Canada, capoluogo dell'area metropolitana di Vancouver, in Columbia Britannica.\nTerza citt\u00e0 della provincia per numero d'abitanti dopo Surrey e la stessa Vancouver, pochi chilometri a est della quale si trova, fu incorporata nel 1892 per ricevere esattamente un secolo dopo, nel 1992, il titolo di citt\u00e0. Per la presenza di diversi spazi verdi, \u00e8 anche chiamata \"citt\u00e0 dei parchi\".\nAll'atto della sua incorporazione la citt\u00e0 prese nome da Robert Burnaby, segretario del primo governatore della Columbia Britannica, Richard Moody.\nNei decenni successivi la crescita di Burnaby fu condizionata dallo sviluppo urbano delle vicine citt\u00e0 di Vancouver e New Westminster, in quanto dapprima ne serv\u00ec come mercato agricolo, poi come importante corridoio per le vie di comunicazione tra Vancouver, la Fraser Valley e le zone interne della provincia; inoltre Burnaby, insieme a North Vancouver e Richmond, assolve l'importante funzione di assorbimento delle ondate migratorie che negli anni si sono riversate su Vancouver.\nSociet\u00e0.\nEvoluzione demografica.\nBurnaby ha delle grandi comunit\u00e0 di immigrati, come gli italiani che risiedono a North Burnaby e asiatici (cinesi e coreani) ed ex-iugoslavi che risiedono nei quartieri meridionali. In base al censimento del 2006, il 54% della popolazione di Burnaby ha una lingua madre diversa dall'inglese e dal francese. Il 35% della popolazione non \u00e8 religioso, il 21% \u00e8 cattolico, il 20% \u00e8 protestante.\nAmministrazione.\nGemellaggi.\nBurnaby \u00e8 gemellata con:"}
{"id": "1632099", "revid": "2153076", "url": "https://it.wikipedia.org/wiki?curid=1632099", "title": "Bailamos", "text": "Bailamos \u00e8 un brano di genere pop latino cantato da Enrique Iglesias. La canzone \u00e8 apparsa per la prima volta in una versione a tiratura limitata dell'album \"Cosas del amor\", per poi essere inserita nella colonna sonora del film \"Wild Wild West\" con Will Smith.\nConsiderando l'ernome successo riscontrato dal brano, venne pubblicato il singolo in tutto il mondo, e fece ottenere ad Iglesias un contratto con la prestigiosa Interscope Records, che venne inserita nel primo album di Iglesias con la nuova etichetta \"Enrique\".\n\"Bailamos\" \u00e8 stata scritta da Paul Barry e Mark Taylor e prodotta da Barry e Brian Rawling, il medesimo team che aveva prodotto la hit di Cher \"Believe\".\nVideo musicale.\nIl video musicale \u00e8 stato girato a Miami. Si tratta sostanzialmente di un montaggio di scene relative al cantante che cominciano con Iglesias al telefono ed in seguito a bordo di un aereo. Sequenze successive mostrano il cantante camminare per le strade ed in un edificio mentre guarda due ballerine di flamenco.\nDopo che il brano venne scelto per la colonna sonora di Wild Wild West, venne girato un secondo video dal regista Nigel Dick in messico. In questa versione Iglesias \u00e8 un ricercato in uno sperduto villaggio messicano, mentre vengono alternate scene tratte dal film.\nUna terza versione del video \u00e8 stata girata da Paul Hunter. In questo video Iglesias \u00e8 un barman in un nightclub, che guarda un balletto di flamenco, ed in alcune scene balla anche con una danzatrice interpretata da Staci Flood.\nIl noto professionista di poker italiano Massimo Caldera ha preso spunto dal titolo di questa canzone nella scelta del suo storico nickname, 'bailamos74' ."}
{"id": "1632101", "revid": "1543377", "url": "https://it.wikipedia.org/wiki?curid=1632101", "title": "Ossidrogeno", "text": "L'ossidrogeno \u00e8 una miscela di gas di idrogeno e ossigeno. A temperatura e pressione normali il campo d'infiammabilit\u00e0 dell'ossidrogeno si estende tra il 4% e il 94% di volume in idrogeno con una fiamma che dipende dal materiale che colpisce.\nL'idrogeno brucia quando viene portato alla sua temperatura di autoignizione. Per una miscela stechiometrica alla normale pressione atmosferica che brucia nell'aria, questa temperatura \u00e8 di circa 120\u00a0\u00b0C . L'energia minima necessaria per accendere una tale miscela con una scintilla \u00e8 di circa 0.02 millijoule.\nLa quantit\u00e0 di calore sviluppato, secondo Julius Thomsen, \u00e8 di 34,116 calorie per ogni grammo di idrogeno bruciato. Questa produzione del calore \u00e8 abbastanza indipendente dal modo in cui viene condotto il processo; ma la temperatura della fiamma dipende dalle circostanze sotto le quali avviene il processo. \nSono state inventate molte forme di lampade all'ossidrogeno, come le lampade di calce, che utilizzavano una fiamma all'ossidrogeno per scaldare un pezzo di calce ad alta temperatura per renderla luminosa. La natura esplosiva della miscela di gas le resero tutte pi\u00f9 o meno pericolose; furono quindi sostituite da illuminazione elettrica.\nL'ossidrogeno \u00e8 stato in passato molto usato nelle lavorazioni del platino, poich\u00e9 la temperatura di fusione di questo elemento (1768,3\u00a0\u00b0C) si poteva raggiungere solo con una fiamma all'ossidrogeno o in un forno elettrico ad arco, sistema oggi prevalentemente usato.\nSaldatura all'ossidrogeno.\nLa \"saldatura all'ossidrogeno\" \u00e8 un metodo di saldatura che brucia idrogeno (il combustibile) con l'ossigeno (il comburente). Viene usata per tagliare e saldare metallo, vetro e termoplastica. La fiamma all'ossidrogeno viene usata nell'industria del vetro per la lucidatura al fuoco, un metodo di lucidatura del vetro che consiste nel fondere la parte pi\u00f9 superficiale del vetro per rimuovere graffi e imperfezioni.\nFiamma ossidrica ad acqua.\nUna \"fiamma ossidrica ad acqua\" \u00e8 una fiamma all'ossidrogeno che viene alimentata con ossigeno e idrogeno ottenuti sul momento da elettrolisi dell'acqua, evitando la necessit\u00e0 di bombole contenenti ossigeno e idrogeno. Le fiamme ottenute dall'acqua come l'ossidrogeno devono essere progettate per evitare il ritorno di fiamma (vacuum) con sistemi che non permettano questo inconveniente. Viene utilizzato un bubbler d'acqua o lana di vetro rendendo la camera elettrolitica sufficientemente sicura. L'apparato che evita il ritorno di fiamma si chiama arrestor e viene collegato direttamente in serie all'uscita del gas. I migliori Elettroliti sono l'idrossido di sodio, l'idrossido di potassio e altri sali che si ionizzano facilmente.\nInoltre \"il sistema elettrolizzatore deve avere una pressione sufficientemente alta per mantenere la velocit\u00e0 del gas all'ugello. Questa pressione viene data dalla quantit\u00e0 di gas, prodotto per minuto, che \u00e8 necessario per la applicazione. \nModello di Brown.\nI due gas si legano immediatamente dopo la loro produzione (invece che nell'ugello della torcia) rendendo la miscela completa (comburente-carburante). Questo modello di elettrolizzatore viene chiamato \"a canale comune\" e il primo venne inventato da William A. Rhodes nel 1966. Il gas Ossidrogeno prodotto in un elettrolizzatore a condotto comune viene solitamente chiamata \"gas di Brown\", dal nome di Yull Brown che ricevette un brevetto per un elettrolizzatore a condotto comune con celle in serie nel 1977 e 1978 (il termine \"gas di Brown\" non viene utilizzato nei suoi brevetti, ma viene detto \"miscela di idrogeno e ossigeno\").\nLe torce di Brown utilizzavano anche un arco elettrico per accendere la fiamma (metodo chiamato \"saldatura atomica\"):\nUn arco elettrico viene fatto passare attraverso la miscela del gas prima che bruci, in modo tale che le molecole del gas stesso si spezzino in ossigeno e idrogeno atomici, utilizzando l'energia elettrica per produrre una fiamma pi\u00f9 calda nel momento in cui gli atomi si ricombinano.\nCostruzione.\nL'elettrolizzatore di Brown era costituito in questa maniera:\nle celle sono poste adiacenti una accanto all'altra in una camera elettrolitica comune e sono come una singola unit\u00e0 nella quale vi sono un numero di elettrodi in serie. La camera \u00e8 provvista di uno spazio per la raccolta del gas e di un'uscita per collegarvi, ad esempio, strumenti che lo bruciano. Inoltre devono essere collegati ad una fonte energetica esterna soltanto gli elettrodi terminali, facendo s\u00ec che il sistema sia realizzabile in modo estremamente efficiente e compatto. In pi\u00f9, con una tale sistemazione, si pu\u00f2 eliminare la necessit\u00e0 di un trasformatore per molte delle applicazioni, in modo da poter collegare l'apparato direttamente ad una presa elettrica, se desiderato attraverso un ponte di diodi. Eliminando la necessit\u00e0 di un trasformatore si pu\u00f2 rendere il sistema di generazione del gas sorprendentemente compatto, ben adatto sia per usi domestici che industriali.\nApplicazioni.\nI sistemi di miglioramento del carburante sono progettati per \"alimentare il motore direttamente con idrogeno e ossigeno senza immagazzinamento intermedio\". Per applicazioni sul Diesel; \"quando l'aria arricchita di idrogeno viene compressa, viene immesso il gasolio con un risultante miglioramento nell'efficienza del carburante e una sua combustione massimizzata\". Il miglioramento del carburante ha il potenziale di ridurre sostanzialmente le emissioni inquinanti dei motori a combustione interna; una ricerca del 2004 concluse che \"le emissioni di idrocarburi e anche quelle di NOx si possono ridurre quasi a zero\".\nUna riduzione del 50% del consumo di benzina, nel minimo dei giri, \u00e8 stata riportata analizzando numericamente \"l'effetto della benzina arricchita di idrogeno sulle performance, sulle emissioni e sul consumo di carburante di un piccolo motore a ciclo Otto\".\nQuando il gas di Brown brucia produce acqua, ottenendo un raffreddamento delle camere di combustione dei motori, provvedendo efficacemente a maggiori rapporti di compressione. \"L'aggiunta di idrogeno pu\u00f2 garantire un andamento regolare del motore\"\n\"con molti vantaggi in termine di livello di emissioni e riduzione dei consumi\". Il miglioramento del carburante con l'idrogeno pu\u00f2 essere ottimizzato implementando i concetti della \"combustione magra\" (che usa una miscela con molta pi\u00f9 aria del consueto) o modificando in maniera appropriata il rapporto tra aria e carburante per ottenere un effettivo aumento nel chilometraggio.\n\"Complessivamente, gli aumenti nell'efficienza dei motori sono di pi\u00f9 dei consumi energetici richiesti per la generazione dell'idrogeno, ottenendo un miglioramento nell'efficienza economica del sistema completo\". Questo \u00e8 supportato da analisi computazionali che \"hanno confermato la possibilit\u00e0 di operare con una grande sovrabbondanza di aria (miscele magre o ultra-magre) senza calo di prestazioni, ma con molti vantaggi sulle emissioni di inquinanti e sul consumo di carburante\".\nModello di Klein.\nIl \"gas HHO\" o \"gas di Klein\" \u00e8 una miscela di ossidrogeno ottenuta dall'elettrolisi dell'acqua, che ha come marchio commerciale \"Aquygen\" dall'azienda \"Hydrogen Technology Applications\".\nBrevetti.\nIl brevetto di Dennis Klein afferma che il suo elettrolizzatore differisce rispetto a quello di Yull Brown nella mancanza della caratteristica dell'arco elettrico.\nIl marchio HHO \u00e8 associato con uno stato non provato della materia chiamato \"magnegas\"\n e una teoria non provata sulle magnecole, che dovrebbe dimostrare che l'HHO \u00e8 una \"nuova forma gassosa e combustibile dell'acqua\".\nBrevetto Modello Soriano\nIl brevetto industriale di Diego Soriano : \u201ccella elettrolitica e dispositivo per la generazione di ossidrogeno in pressione\u201d, n\u00b0 0001402836, deposito: 01 dic. 2010. descrive un generatore di ossidrogeno \"on-demand\" che utilizza \"dry cell\" e trova applicazioni industriali in tutti i sistemi a combustione indipendentemente dal combustibile usato.\nApplicazioni motoristiche.\nQuesto tipo di miscela \u00e8 stato studiato per un utilizzo civile nell'autotrasporto, dove tramite una cella elettrolitica si scinde l'acqua distillata in idrogeno e ossigeno. Questa miscela viene poi iniettata nel motore assieme al carburante standard, con l'intento di ridurre il consumo del carburante stesso. Nonostante il processo di elettrolisi per ottenere l'ossidrogeno richieda un po' pi\u00f9 energia di quanta ne possa fornire la combustione dell'idrogeno estratto, il rendimento del motore migliora comunque, perch\u00e9 l'iniezione di una piccola quantit\u00e0 di ossidrogeno nel motore insieme al carburante (benzina o gasolio), migliora l'accensione del carburante stesso, permettendogli di bruciare meglio, in maniera analoga a quanto accadrebbe utilizzando un carburante con un numero di ottani molto superiore al normale.\nScienza di confine e frodi.\nIl \"gas di Brown\" \u00e8 semplicemente ossidrogeno con un rapporto molare di 2:1 di gas H2 ed O2, la stessa proporzione dell'acqua. Il gas, come gi\u00e0 spiegato, \u00e8 cos\u00ec chiamato in onore di Yull Brown, il quale sosteneva anche che esso potesse essere usato come combustibile per il motore a combustione interna.\nSempre come gi\u00e0 detto il gas \u00e8 chiamato \"HHO\" a seguito delle affermazioni del controverso fisico Ruggero Santilli, il quale sostiene che il suo gas HHO, prodotto da un particolare apparato, \u00e8 \"una nuova forma di acqua\", con nuove propriet\u00e0, basate sulla sua (pseudo) teoria delle \"magnecole\".\nNumerose altre affermazioni pseudoscientifiche sul gas di Brown millantano l'abilit\u00e0 di: neutralizzare le scorie radioattive, fondere i metalli, aiutare le piante a germinare, ecc. ecc.\nL'ossidrogeno \u00e8 spesso citato quando si parla di veicoli con la supposta caratteristica di usare l'acqua come combustibile. Il pi\u00f9 comune ed efficace contro-argomento avverso la produzione di questo gas, direttamente a bordo dei veicoli, con lo scopo di usarlo come combustibile o come additivo \u00e8 che l'energia richiesta per la separazione delle molecole d'acqua \u00e8 maggiore di quella recuperata dalla combustione del gas risultante.\nInoltre, il numero di litri al minuti che possono essere prodotti istantaneamente attraverso l'elettrolisi \u00e8 molto basso se comparato ai litri al minuti necessari ad un motore a combustione interna.\nUn articolo della rivista statunitense \"Popular Mechanics\" sottolinea che il gas di Brown non \u00e8 in grado nemmeno di incrementare i km per litro del proprio veicolo, e che gli unici reali risparmi di carburante derivano dalle modifiche al motore, che ingannano l'unit\u00e0 di controllo motore riguardo alle rilevazioni \"anti-inquinamento\".\nUna \"Macchina ad acqua\", come la cella a combustibile ad acqua, non deve essere confusa con un veicolo ad idrogeno per il quale l'idrogeno \u00e8 prodotto all'esterno del veicolo stesso ed usato come combustibile o come additivo."}
{"id": "1632102", "revid": "599013", "url": "https://it.wikipedia.org/wiki?curid=1632102", "title": "Al Joyner", "text": "Biografia.\nAl Joyner pratic\u00f2 il salto triplo a livello universitario per l'Arkansas State University, dove si guadagn\u00f2 il soprannome di \"Sweetwater.\"\nAi Giochi olimpici del 1984 con una prestazione di 17,26 m vinse l'oro nel triplo, a distanza di 80 anni dall'ultima vittoria statunitense nella specialit\u00e0, firmata da Myer Prinstein. Gli fu conferito anche il Jim Thorpe Award, assegnato ogni quattro anni ad un atleta statunitense in occasione dei Giochi olimpici.\nIl 18 agosto 2000 venne ingaggiato dalla UCLA per allenare la squadra di salti femminile delle Bruins. Diriger\u00e0 successivamente la Flo Jo Community Empowerment Foundation e il Final Kick Marketing Group.\n\u00c8 membro dell'Arkansas State Hall of Fame (1993), State of Illinois Hall of Fame (1997) e State of Arkansas Hall of Fame (1999). \u00c8 stato il marito di Florence Griffith-Joyner, una delle pi\u00f9 famose atlete statunitensi (morta prematuramente nel 1998), ed \u00e8 fratello di Jackie Joyner-Kersee. Ha una figlia, Mary Ruth, nata nel 1990."}
{"id": "1632111", "revid": "287204", "url": "https://it.wikipedia.org/wiki?curid=1632111", "title": "Pietro Camardella", "text": "Biografia.\nDal 1984 lavora alla \"Pininfarina studi e ricerche\" dove disegna, tra le altre, le Ferrari F40, 512 TR, F50 e 456 GT, oltre alla concept car Ferrari Mythos (la Mythos ha vinto il Golden Marker Trophy al salone di Tokio del 1989 e il \"Car Award\" nel 1990 ). Di questi anni sono anche le realizzazioni di product design, arredi e imbarcazioni come le B\u00e9n\u00e9t\u00e9au first e flyer.\nDal 1993 \u00e8 capo designer esterni e a interim degli interni del Centro Stile Lancia, dove sviluppa la concept car Lancia Dialogos e segue lo sviluppo di produzione delle auto del marchio italiano. Dal 1998 passa al CRF come \"Trasportation Chief Designer\" del Centro Ricerca Design FIAT diretto da Ermanno Cressoni, dove torna ad occuparsi anche di Industrial Design, sempre per il corporate. Nel 2000 ne diventa il responsabile, e sviluppa il concept Lancia Nea ed altri progetti di advanced design per il Gruppo Fiat. Nel 2005 disegna per il salone di Barcellona la concept car sperimentale SPORTIVA LATINA, marchiato Mazel, che ottiene il premio come Concept Innovativo dell'anno dalla STA (Societ\u00e0 Tecnica dell'Automobile) spagnola. Nel 2006 \u00e8 diventato responsabile dell'ADVANCED DESIGN del Centro Ricerche Fiat. Nel 2008 disegna e coordina la realizzazione del concept PHYLLA, progetto di veicolo urbano fotovoltaico per la regione Piemonte, primo veicolo in cui l'adozione delle celle fotovoltaiche assume una valenza estetica, e l'impianto compositivo e asimmetrico. La vettura viene richiesta ed esposta alla Triennale di Milano nella rassegna \"Serie fuori serie\" curata da Andrea Branzi e Antonio Citterio, e in altre manifestazioni come esempio di Design Ecologico, tra cui Wall Tech a Milano nel 2009.\nNel 2010 per IVECO sigla il concept truck GLIDER, presentato al salone di Hannover, dove traduce in soluzioni estetiche originali i contenuti tecnologici innovativi del CRF, dalla fanaleria ad \"archi di luce\" a LED, alle linee ondulate, evocanti i flussi aerodinamici, e piene, per carenare e ottimizzarne l'efficienza aerodinamica. Pur se attento alle esigenze d'uso, non tralascia l'aspetto estetico per rendere accattivante e seduttivo un mezzo commerciale, ad esempio nella coda che richiama le automobili granturismo."}
{"id": "1632112", "revid": "7", "url": "https://it.wikipedia.org/wiki?curid=1632112", "title": "Pansotti", "text": ""}
{"id": "1632116", "revid": "339392", "url": "https://it.wikipedia.org/wiki?curid=1632116", "title": "Shonen Ace", "text": ""}
{"id": "1632124", "revid": "767487", "url": "https://it.wikipedia.org/wiki?curid=1632124", "title": "Francesco Lucio", "text": "Biografia.\nNativo forse di Conegliano, in giovent\u00f9 si trasfer\u00ec a Venezia, dove fu allievo di Giovanni Antonio Rigatti, maestro di canto dell'Ospedale degli incurabili. Rimase nella citt\u00e0 laguanare per il resto della sua vita. Nel 1645 divenne organista della Chiesa di San Martino, posizione che tenne fino al 1652 e sempre dallo stesso anno occupato in qualit\u00e0 di organista in alcuni conventi veneziani durante le celebrazioni di fastivit\u00e0 particolari. Il 20 gennaio 1649 debutt\u00f2 come operista con il suo prima dramma sui versi di Giacinto Andrea Cicognini, \"L'Orontea\"; il 25 ottobre egli probabilmente prese il posto che teneva il proprio maestro presso l'ospedale veneziano. Contemporaneamente fu attivo anche come compositore per il Pio Ospedale della Piet\u00e0. Nell'ultimo anno della sua vita fu a guida di gruppo di musicisti attivo nel convento di San Martino a Burano.\nConsiderazioni sull'artista.\nLucio fu principalmente un compositore d'opera. Il suo lavoro pi\u00f9 noto \u00e8 sicuramente \"L'Orontea\", tradizionalmente attribuito ad Antonio Cesti. Gran parte di questo lavoro operistico, la quale partitura originale \u00e8 andata perduta, \u00e8 presente in una raccolta di arie del 1655. Le arie di Lucio sia nello stile che nella forma sono affini a quelle del coevo e pi\u00f9 noto Francesco Cavalli, tuttavia la musica di Lucio \u00e8 caratterizzata da linee melodiche angolari ed \u00e8 pi\u00f9 incline all'armonica cromatica.\nComposizioni.\nOpere.\nTutte le opere, tutti drammi in tre atti con prologo, di Lucio furono rappresentate la prima volta a Venezia."}
{"id": "1632125", "revid": "1356", "url": "https://it.wikipedia.org/wiki?curid=1632125", "title": "Luigi il Gran Delfino", "text": ""}
{"id": "1632126", "revid": "124982642", "url": "https://it.wikipedia.org/wiki?curid=1632126", "title": "Ketty Riga", "text": "Biografia.\nFiglia di Elio Riga, anch'egli giornalista nonch\u00e9 fondatore ed editore di Radio Video Calabria, dal 1998 \u00e8 iscritta come giornalista professionista all'Ordine dei Giornalisti della Calabria. Iniziata la carriera a Video Calabria (prima emittente televisiva calabrese per numero medio di contatti, con sede a Crotone), ne cura vari aspetti, fino a passare - a cavallo fra gli anni novanta e 2000 - alla conduzione delle principali edizioni del telegiornale. Nel frattempo, divenuta giornalista professionista, \u00e8 la curatrice di diverse rubriche a cadenza periodica ed \u00e8 frequentemente chiamata a condurre varie manifestazioni culturali in giro per la Calabria.\nNel 2003 passa alla neonata Sky Italia, per la quale, come inviata, segue vari importanti avvenimenti quali, ad esempio, l'omicidio del vicepresidente del Consiglio regionale della Calabria Francesco Fortugno e le indagini che ne seguono; il caso della malattia e della morte di Piergiorgio Welby e le dure contestazioni di parte degli studenti de La Sapienza di Roma alla prevista visita di papa Benedetto XVI, poi annullata.\n\u00c8 al suo microfono che Salvatore Cuffaro rilascia la prima intervista successiva alla condanna per favoreggiamento semplice di una persona indagata per mafia, nella quale il politico manifesta l'intenzione, poi smentita, di non abbandonare la carica di presidente della Sicilia.\nIl 18 ottobre 2008 Sky TG24 manda in onda una sua intervista a Luigi De Magistris. Ed \u00e8 in questa sede che il magistrato parla del caso \"rifiuti tossici\" a Crotone e, soprattutto, esprime pesanti giudizi su parte della magistratura calabrese.\nIl 2008 \u00e8 anche l'anno della complessa realizzazione, insieme con il regista e autore della fotografia Giovanni Chironi, di una lunga intervista esclusiva a Filippo Barreca, unico collaboratore di giustizia di 'ndrangheta ad accettare di essere intervistato.\nNel 2011 la giornalista, insieme allo stesso regista Giovanni Chironi, cura e dirige il film documentario \"7 Giorni\", inerente agli ultimi giorni di vita di Eluana Englaro, vicenda che ebbe occasione di seguire per conto di Sky TG24."}
{"id": "1632127", "revid": "647919", "url": "https://it.wikipedia.org/wiki?curid=1632127", "title": "I Treni di Tozeur", "text": ""}
{"id": "1632130", "revid": "123542321", "url": "https://it.wikipedia.org/wiki?curid=1632130", "title": "Rhythm Divine", "text": "Rhythm Divine \u00e8 il primo singolo estratto dall'album di Enrique Iglesias \"Enrique\" del 1999. Il brano \u00e8 stato scritto e prodotto dallo stesso team di \"Bailamos\".\nIglesias ha cantato il brano anche in spagnolo con il titolo \"Ritmo Total\".\nIl video.\nIl video del brano \u00e8 stato diretto da Francis Lawrence e vede Iglesias seguire una seducente ragazza dai lunghi capelli scuri in mezzo alla gente e all'interno di un locale, prima che questa sparisca nel nulla."}
{"id": "1632137", "revid": "33689", "url": "https://it.wikipedia.org/wiki?curid=1632137", "title": "Sahakduxt", "text": "Biografia.\nFu una asceta che visse in una grotta nella valle di Garni, vicino all'attuale citt\u00e0 di Erevan; l\u00ec ella compose poemi sacri e canti liturgici. Della sua produzione \u00e8 giunto a noi soltanto uno di essi dal titolo \"Srt'uhi Mariam\" (\"Santa Maria\"), un acrostico in versi composto da nove stanze. Si pensa che molti dei suoi inni fossero dedicati alla vergine Maria. Alcuni di essi, si pensa, abbiano costituito un modello per questo tipo di composizione realizzata nei secoli successivi. Si sa che Sahakduxt insegn\u00f2 le sue melodie sacre ad innamorati e aspiranti religiosi; questo rimanendo celata dietro una tenda come imponevano le usanze del tempo.\nSuo fratello fu il teorico musicale Step'annos Siwnec'i."}
{"id": "1632139", "revid": "38120", "url": "https://it.wikipedia.org/wiki?curid=1632139", "title": "David Tusspot", "text": ""}
{"id": "1632141", "revid": "767487", "url": "https://it.wikipedia.org/wiki?curid=1632141", "title": "Jason McMaster", "text": "\u00c8 conosciuto principalmente per essere stato il frontman dei Dangerous Toys; attualmente milita nei Watchtower e nei Broken Teeth.\nCarriera.\nHa esordito nei Watchtower, band progressive thrash metal texana, che lascia nel 1987 dopo aver inciso due demo e il primo album, \"Energetic Disassembly\", per unirsi ai Dangerous Toys.\nDopo lo scioglimento dei Dangerous Toys (avvenuto nel 1996), fonda insieme al chitarrista Paul Lindel i Broken Teeth nel 1999. Nello stesso anno si riunisce ai Watchtower con cui partecipa all'album \"A Tribute to Accept\", tributo agli Accept."}
{"id": "1632148", "revid": "38120", "url": "https://it.wikipedia.org/wiki?curid=1632148", "title": "Rachel Tusspot", "text": ""}
{"id": "1632151", "revid": "1305772", "url": "https://it.wikipedia.org/wiki?curid=1632151", "title": "Up! (album Shania Twain)", "text": "Up! \u00e8 il quarto album in studio della cantante canadese Shania Twain, pubblicato nel novembre 2002. L'album \u00e8 stato registrato in tre generi diversi: country (disco \"Verde\"), pop (disco \"Rosso\" ) e una versione Bollywood (disco \"Blu\" ). In Nord America, il disco \"Blu\", a differenza degli altri due che vengono venduti insieme, pu\u00f2 essere scaricato solamente da Internet. Nel resto del mondo invece \"Up!\" \u00e8 disponibile nella versione \"rossa\" e \"verde\" oppure \"rossa\" e \"blu\", in modo che ogni acquirente abbia almeno due versioni dell'album e ognuno possegga la versione pop. In Europa \u00e8 stata commercializzata anche esclusivamente la versione \"rossa\" dell'album.\nNegli Stati Uniti d'America \"Up!\" ha venduto 5,5 milioni di copie, venendo certificato con 5 dischi di platino Si tratta anche del primo e unico album della star canadese ad arrivare alla posizione numero 1 della classifica americana. L'album vendette un milione di copie in Canada solo nel primo mese di uscita. L'album ha venduto 15 milioni di copie in tutto il mondo.\nRecensioni.\nL'album \u00e8 stato generalmente apprezzato dalla critica musicale. Stephen Thomas Erlewine di AllMusic lod\u00f2 Shania per aver scritto \"canzoni ben architettate atte a inni universali, in modo che gli ascoltatori riescano a riconoscersi tra questi racconti.\" Erlewine aggiunse: \"L'album sfoggia grandi hook raffinati e multifunzione, cos\u00ec come grandi e sensazionali emozioni. Questo \u00e8 pop ultradimensionale, esagerato e grandioso come dovrebbe essere il pop fatto bene\". Matthew Bjorke di About.com scrisse: \"Quest'opera di diciannove tracce quasi sicuramente appagher\u00e0 la maggior parte dei fan del pop e del country contemporaneo.\" \"Blender\" riport\u00f2: \"Le canzoni della Twain non sono mai profonde, ma sulla loro pelle recano tatuati degli hook e delle armonie che brillano al buio\". \"Billboard\" espresse un parere altrettanto favorevole: \"L'album \u00e8 la quintessenza di Shania, leggero come l'aria, dolce come lo zucchero, ricco di personalit\u00e0 e di un carisma innegabile. Aspettatevi ori e platini\". Andrew Lynch dell'irlandese \"Entertainment.ie\" scrisse una recensione meno entusiasta: \"Le canzoni di per s\u00e9 sono blande e monodimensionali come lo erano sul successone \"Come On Over\", brani cadenzati e sbruffoni con una spolverata di \"girl power\" che non guasta. Molte di queste tracce sono ineluttabilmente orecchiabili, il che induce a pensare che la Twain abbia per le mani un altro successo planetario\".\nChris Willman di \"Entertainment Weekly\" scrisse una recensione entusiasta, paragonando \"Up!\" ad \"\" \"ma senza le sue parti malinconiche\". Sottoline\u00f2 \"l'esuberanza e la gioia nel forgiare i brani in questo doppio \"Up!\", che non suona come un album mercenario e insincero. Sembra un album dettato da sana generosit\u00e0[...].\" PopMatters scrisse che l'album \"ha di tutto, dai brani dance alle ballate, ed \u00e8 un classico alla Shania [...] \"Up!\" mostra Shania Twain che tenta - disperatamente - di raggiungere tutti, di esprimere verit\u00e0 universali in modo artificiale: che sia il beat, il tempo, o gli strumenti\", e concluse scrivendo: \"\"Up!\" \u00e8 troppo generico e poco profondo per il suo livello di eterogeneit\u00e0, ma Shania Twain ha letteralmente portato la musica country a un nuovo grado di popolarit\u00e0, un grado in cui country e pop sono ormai indistinguibili.\" Robert Christgau lod\u00f2 i brani \"I'm Gonna Getcha Good! \" e \"Ka-Ching!\". \"Rolling Stone\" scrisse: \"\"Up!\" sarebbe un buon album anche solo guardando al disco country... Ma l'altro disco, quello che contiene pop cinetico, \u00e8 una rivelazione\". Jennifer Nine di Yahoo! Music scrisse: \"'Up!' non manca di piccole pecche e piaceri [...] e svolge bene la sua funzione di album passepartout per tutti i palati\". Alanna Nash di Amazon scrisse: \"In questo progetto una forte compenente ipnotica, attribuibile al semplice ascolto di una Shania Twain che abbandona il ruolo di cantante country e che si concentra sulla musica. Chiamatelo peccatuccio innocente, musica pop, musica country, o una via di mezzo tra questi\".\"\nL'italiano \"rockol\" scrisse una recensione meno entusiasta, definendo i brani \"I'm Gonna Getcha Good!\" e \"What a Way to Wanna Be!\" degli auto-plagi di \"That Don't Impress Me Much\", e \"C'est la vie\" un plagio vero e proprio di \"Dancing Queen\" degli ABBA, e \"When You Kiss Me\" \"una ballata strappamutande\", critic\u00f2 il titolo poco originale dell'album e lo defin\u00ec un disco \"piacione\" \"perfetto per le radio, o per un viaggio in macchina, anche se 19 canzoni e 71 minuti paiono francamente eccessivi\"."}
{"id": "1632154", "revid": "1883722", "url": "https://it.wikipedia.org/wiki?curid=1632154", "title": "Jackson Browne (album)", "text": "Jackson Browne (pubblicato anche con il titolo di \"Saturate Before Using\") \u00e8 l'album di debutto del cantautore statunitense omonimo, pubblicato nel gennaio del 1972.\nL'album, che mostra subito le doti di cantautore di Browne, \u00e8 caratterizzato da alcuni brani che diverranno dei classici dell'artista e del rock statunitense. Il primo singolo estratto \u00e8 la coinvolgente \"Doctor My Eyes\", ma tra i brani pi\u00f9 celebri troviamo anche la ballata \"Jamaica Say You Will\", ripresa nel 1975 da Joe Cocker.\nTracce.\nBrani composti da Jackson Browne"}
{"id": "1632158", "revid": "767487", "url": "https://it.wikipedia.org/wiki?curid=1632158", "title": "Francis Ernest Lloyd", "text": ""}
{"id": "1632166", "revid": "767487", "url": "https://it.wikipedia.org/wiki?curid=1632166", "title": "Peter Ducke", "text": "Fece parte della Nazionale di calcio della Germania Est.\nCalciatore tra i pi\u00f9 bravi e amati della Germania Est, ha passato tutta la sua carriera nelle file del Carl Zeiss Jena.\nCarriera.\nGiocatore nato a Bene\u0161ov nad Plou\u010dnic\u00ed, nei Monti Sudeti, gioc\u00f2 nel \"BSG Motor Sch\u00f6nenbeck\" fino al 1959, anno in cui pass\u00f2 al SC Motor Jena, la squadra pi\u00f9 forte della citt\u00e0 della Turingia. Ducke nella squadra ottenne lo status di \"dilettante di stato\" (non esisteva il professionismo nella Germania Est) e gli fu dato il lavoro di \"apprendista saldatore\".\nCon l\"'FCC\" allenata dal mentore Georg Buschner, debutt\u00f2 in DDR-Oberliga l'8 maggio 1960 contro l'SC Aufbau Magdeburgo (3-5). Inizialmente di ruolo centrattacco, retrocesse progressivamente a tre quarti di campo a causa di un grave infortunio alla gamba capitatogli nel 1966 durante un'amichevole a Citt\u00e0 del Messico tra e .\nCon il Carl Zeiss Jena, Ducke vinse tre campionati (1963, 1968, 1970), tre FDGB Pokal (1960, 1972, 1974) oltre a un titolo di capocannoniere nel 1963 e a un premio di Calciatore tedesco orientale dell'anno nel 1971.\nIl 5 marzo 1970, fu involontariamente protagonista di uno scandalo scoppiato tra la sua squadra e l', durante la partita di andata del terzo turno di Coppa delle Fiere giocata a Jena: a pochi minuti dalla fine della partita giocata in un campo zuppo di pioggia, Ducke, intervenendo in tackle su Wim Suurbier, fece svelare il perch\u00e9 la squadra della Germania Est giocasse cos\u00ec bene al contrario degli olandesi che scivolavano ripetutamente; il brutto intervento che caus\u00f2 un taglio di dieci centimetri al centrocampista dei \"lancieri\", fece notare che gli scarpini di Ducke, cos\u00ec come quelli di altri giocatori del Carl Zeiss, erano provvisti di tacchetti chiodati, assolutamente non regolamentari. La partita fu comunque fatta terminare dal Signor Francescon di Padova con il risultato di 3-1.\nLa societ\u00e0 olandese present\u00f2 poi un ricorso, che si rivel\u00f2 inutile per il fatto che l'Ajax al ritorno si impose con un 5-1 che estromise dalla competizione la squadra avversaria.\nTermin\u00f2 la carriera nel 1977 dopo aver giocato 352 partite di DDR-Oberliga ed essere andato a segno 153 volte.\nNazionale.\nDebutt\u00f2 con la il 30 ottobre 1960 contro la (5-1). Nel 1972 vinse alle Olimpiadi di Monaco di Baviera la medaglia di bronzo, giocando tutte e sette le partite della rassegna. Nel 1974, a 32 anni, viene convocato dal Commissario tecnico Georg Buschner per partecipare al . Gioc\u00f2 due partite del primo turno, ma manc\u00f2 la partita che proprio il giocatore defin\u00ec \"la partita pi\u00f9 importante della mia vita\": contro Germania Est, vinta dai secondi grazie ad una rete di J\u00fcrgen Sparwasser.\nDi quell'avvenimento Ducke dir\u00e0 in seguito:\nTermin\u00f2 la carriera in nazionale nel 1975 dopo avere segnato 15 reti in 63 incontri, settimo primatista di presenze e nono di reti in nazionale."}
{"id": "1632167", "revid": "1543377", "url": "https://it.wikipedia.org/wiki?curid=1632167", "title": "Wai Bing", "text": "Nelle \"Memorie di uno storico\" Sima Qian lo elencava come secondo re Shang, succeduto a suo padre il re Tang (\u6c64) dopo la morte precoce del fratello maggiore Tai Ding (\u592a\u4e01). Sal\u00ec al trono nell'anno di Yihai (\u4e59\u4ea5: dodicesimo anno del ciclo di sessant'anni); la sua capitale fu Bo (\u4eb3). Ebbe Yi Yin (\u4f0a\u5c39) come primo ministro. Alla sua morte, gli succedette il fratello minore Zhong Ren (\u4ef2\u58ec).\nNelle iscrizioni sugli ossi oracolari rinvenute a Yinxu, si riporta invece che Wai Bing fu il quarto re Shang, secondo figlio di Tai Ding. Il suo nome postumo sarebbe stato Bu Bing (\u535c\u4e19). Alla morte, gli sarebbe succeduto Tai Geng."}
{"id": "1632168", "revid": "767487", "url": "https://it.wikipedia.org/wiki?curid=1632168", "title": "Serenate per 16 bionde", "text": "Serenate per 16 bionde \u00e8 un film italiano del 1957 diretto da Marino Girolami.\nProduzione.\nIl film venne girato negli stabilimenti I.N.C.I.R.-De Paolis a Roma.\nL'aiuto regista fu Romolo Girolami. Il doppiaggio \u00e8 ad opera della C.I.D.\nColonna sonora.\nI brani sono tutti eseguiti da Claudio Villa:"}
{"id": "1632170", "revid": "729019", "url": "https://it.wikipedia.org/wiki?curid=1632170", "title": "Francesco Delfino", "text": "Ha avuto un ruolo di primo piano nel quadro di indagini e fatti relativi a vicende delittuose di grande rilevanza, legate a mafia, criminalit\u00e0 comune, politica e stragi terroristiche, tra cui gli arresti di Flavio Carboni e Tot\u00f2 Riina.\nNel 2001 \u00e8 stato condannato per truffa aggravata nel 2007 \u00e8 stato rinviato a giudizio, e poi assolto in via definitiva, in relazione alla strage di Piazza della Loggia.\nCarriera nell'arma dei Carabinieri.\nFiglio di un maresciallo dei carabinieri, nasce in provincia di Reggio Calabria e frequenta il liceo classico a Locri.\nS'iscrive poi alla facolt\u00e0 di giurisprudenza dell'universit\u00e0 di Messina ed accede alla Scuola allievi sottufficiali dei carabinieri.\nNel 1957, uscito dalla scuola di Firenze con il grado di vicebrigadiere, viene destinato per il primo incarico a Rho (Milano), ove conosce Carla Valsesia, una professoressa di lettere che diverr\u00e0 poi sua moglie.\nNel 1961 accede all'Accademia militare di Modena, dalla quale, alla fine di un biennio di corsi, nel 1963, passa alla Scuola Ufficiali Carabinieri di Roma che frequenta come sottotenente. Al termine dei corsi, e ottenuto il grado di tenente, viene destinato al comando della tenenza dei carabinieri di Verolanuova (Brescia).\nDa qui passa a Luino, una cittadina sul lago Maggiore in prossimit\u00e0 del confine svizzero, ove presta servizio per tre anni.\nNel frattempo si iscrive alla facolt\u00e0 di scienze politiche dell'Universit\u00e0 di Pavia.\nNel 1969 viene destinato in Sardegna, ove presta servizio prima presso la tenenza di Sorgono e poi presso il nucleo investigativo di Nuoro.\nImpegnato sul fronte dei sequestri di persona, durante la rinascita del banditismo sardo, mette a frutto l'esperienza acquisita e si laurea in giurisprudenza all'universit\u00e0 degli studi di Cagliari con una tesi sviluppata proprio su questo tipo di delitto.\nOrmai promosso capitano, ebbe un ruolo centrale nella cattura del latitante Giuseppino C\u00e0mpana.\nAll'inizio degli anni settanta torna in continente, destinato a Brescia al Nucleo investigativo. Dall'ottobre del 1972 si occupa per la prima volta di eversione, in relazione ad una misteriosa serie di attentati dinamitardi ai danni di convogli ferroviari in Valtellina.\nA Brescia resta in servizio sino al 1977, indi passa al comando del Nucleo investigativo dei carabinieri di Milano, occupandosi di malavita, mafia, terrorismo. Dal giugno del 1978 passa al SISMI, presso il quale presta servizio sino al 1987. Durante questi anni \u00e8 impegnato prevalentemente in missioni all'estero, in Turchia, Brasile, Belgio, New York e il Cairo, dove resta negli ultimi tre anni. Lasciate le funzioni presso l'intelligence militare presta servizio brevemente a Roma, quindi \u00e8 trasferito a Palermo come vicecomandante della Legione, poi al comando della Legione carabinieri di Alessandria.\nPromosso generale di brigata assume nel 1992 il comando della Regione carabinieri Piemonte-Valle d'Aosta, con sede a Torino: il suo Vice era l'allora colonnello Leonardo Gallitelli, poi comandante generale dell'Arma. Nel 1994 passa al comando del secondo servizio della direzione centrale antidroga e di qui quindi al Centro Alti Studi per la Difesa.\nInfine, divenuto generale di divisione, dopo aver ricoperto per qualche mese la carica di vice ispettore delle scuole dell'Arma dei carabinieri, dal 14 settembre 1996 ne diviene ispettore.\nIl coinvolgimento nel caso Calvi.\nA seguito del passaggio organico di Delfino alle dipendenze del SISMI, nel quale a suo dire oper\u00f2 dal 1978 al 1987, egli ricopriva l'incarico di capo centro per il centro Europa, con sede a Bruxelles, quando nel giugno 1982 il corpo senza vita del banchiere Roberto Calvi fu rinvenuto sotto il ponte dei Frati neri a Londra.\nMissione a Londra.\nSecondo le deposizioni rilasciate da Delfino, prima davanti alla Commissione Parlamentare di inchiesta sul terrorismo in Italia e sulle cause della mancata individuazione dei responsabili delle stragi, inchiesta su stragi e depistaggi, il 25 giugno 1997 e, successivamente, il 1\u00ba febbraio 2006, in qualit\u00e0 di teste al processo per la morte di Calvi, egli fu l'unico agente italiano inviato a Londra in occasione del rinvenimento del cadavere del banchiere.\nSecondo il suo racconto, nella nottata di venerd\u00ec 18 giugno 1982 Delfino fu avvertito telefonicamente dal suo Direttore di Divisione, il colonnello Vincenzo Sportelli, del ritrovamento del cadavere impiccato di Calvi, e incaricato di recarsi a Londra al pi\u00f9 presto per prendere contatto con le autorit\u00e0 britanniche in merito al caso.\nPart\u00ec quindi il mattino successivo per Roma, da dove, ricevute altre istruzioni, raggiunse un aeroporto della capitale inglese, ove fu prelevato da agenti del MI5 (il servizio segreto militare britannico) che lo accompagnarono presso l'hotel \"Hyde Park\".\nIl giorno dopo, domenica 20 giugno, Delfino fu accompagnato presso la sede del MI5, ove fu ricevuto dal Direttore del Servizio. Con questi avrebbe partecipato ad una riunione sul ritrovamento di Calvi, presente il consulente legale del MI5.\nAppreso che il magistrato inglese sarebbe stato orientato a chiudere rapidamente il caso come suicidio, Delfino afferma di essere intervenuto con energia al fine di bloccare tale iniziativa dell'attorney, in quanto, a suo dire, il SISMI desiderava invece fossero effettuate approfondite indagini.\nTuttavia, il consulente legale del Servizio avrebbe replicato a Delfino che la competenza sul caso sfuggiva alla giurisdizione del MI5, e che spettava invece alla City of London Police.\nTerminata la riunione - secondo Delfino - egli sarebbe stato condotto da un autista del MI5 a visionare solo esternamente l'ultima residenza di Calvi a Londra, quindi al ponte dei Frati Neri.\nA causa della pioggia che cadeva copiosissima in quei giorni, il Tamigi era gonfio ed aveva invaso del tutto il proprio greto, sicch\u00e9 la banchina che lo delimita era, sotto il ponte, completamente sommersa.\nOsservata la scena del ritrovamento, Delfino afferma d'essersi subito persuaso che la dinamica di un presunto suicidio non fosse assolutamente credibile. Inoltre, l'autista gli avrebbe rivelato il particolare relativo alla presenza di pesanti mattoni rinvenuti nelle tasche di Calvi, non reperibili in alcun modo nelle vicinanze, ed avrebbe, di seguito, accompagnato Delfino presso un cantiere, distante circa 3\u00a0km dal ponte, dal quale - a suo dire - i mattoni sarebbero stati prelevati.\nAncora, secondo Delfino, sarebbe stato lo stesso autista a rivelargli che l'ultima persona a incontrare Calvi vivo a Londra sarebbe stato Flavio Carboni, e a far notare che Calvi era finito sotto il ponte durante l'alta marea, diversamente il suo sopraggiungere avrebbe probabilmente trascinato via il cadavere, rendendolo introvabile.\nSempre secondo le sue deposizioni, Delfino, a seguito di tali sopralluoghi (che egli definisce comunque sommari e non comparabili neanche metodologicamente ad atti di Polizia giudiziaria) si sarebbe convinto pienamente che Calvi fosse stato ucciso. Tale convinzione, egli afferma, riporta al rientro a Roma, luned\u00ec 21 giugno, quando incontra il Direttore del SISMI generale Ninetto Lugaresi, che lo conduce a colloquio con l'allora Presidente del Consiglio dei ministri, Giovanni Spadolini (in \"un ufficio dietro il Pantheon\", secondo quanto riferito da Delfino). A Spadolini, a dire di Delfino impaziente di ottenere ragguagli circa il caso, gi\u00e0 indicato dai media e dalla magistratura britannica come dovuto a suicidio, Delfino afferma di aver detto che, a suo parere, Calvi \"si \"ha\" [sic] suicidato\", a suo dire intendendo in tal modo sostenere che era stato ucciso.\nLa cattura di Flavio Carboni.\nSubito dopo il rientro da Londra, secondo Delfino, egli sarebbe stato incaricato dai suoi superiori della missione di rintracciare e di assicurare alla giustizia Flavio Carboni.\nAllo scopo Delfino contatta subito il suo \"informatore\" \"Franz\", nome di copertura di Walter Beneforti, un ex funzionario di polizia poi attivo come investigatore privato e impegnato nell'area dei servizi, con il quale collaborava da tempo, e che aveva fornito informazioni puntuali ed utili nell'ambito delle indagini sulla P2.\nBeneforti, secondo quanto riferisce Delfino, gli avrebbe fornito a stretto giro un numero telefonico del Canton Ticino, ottenuto il quale egli si sarebbe immediatamente recato a Lugano, prendendo contatto con Gualtiero Medici, delegato della polizia locale, con il quale era in stretti rapporti d'amicizia, forse sin dai tempi del comando esercitato nella vicina Luino, sottoponendogli il numero telefonico ottenuto.\nGualtieri avrebbe replicato che il numero era gi\u00e0 sotto controllo e che corrispondeva ad una villa sulla strada tra Bellinzona e Locarno, probabilmente occupata da personaggi legati alla P2. Ulteriori indagini avrebbero condotto alla scoperta presso la villa di una seconda utenza telefonica, usata dagli occupanti per effettuare chiamate a seguito di tre squilli ricevuti sulla prima, cui nessuno rispondeva mai. La villa era frattanto discretamente sorvegliata all'esterno dalla polizia elvetica.\nDopo giorni di appostamenti, la mattina del 30 giugno 1982 finalmente tre persone uscirono dalla villa, e furono fermate: si trattava di Flavio Carboni, Andrea Carboni, fratello di Flavio, e della fidanzata del primo, Manuela Kleinszig, cittadina austriaca. Flavio Carboni, al momento del fermo, recava con s\u00e9, tra l'altro, tabulati relativi a depositi bancari il cui ammontare complessivo si aggirava tra i 40 e i 50 milioni di dollari. La documentazione sequestrata, secondo Delfino, fu da lui prontamente fotocopiata e inviata a Roma. Qualche giorno dopo il fermo la gestione del caso fu presa in carico direttamente dal Procuratore della Repubblica italiano Pierluigi Dell'Osso, che indagava sul \"crac\" del Banco Ambrosiano.\nL'individuazione di Francesco Pazienza.\nTerminata cos\u00ec la missione svizzera, Delfino riferisce di essere stato subito inviato dai suoi superiori del SISMI a New York, dove sarebbe giunto il 3 settembre 1982, di fatto perseguendo attivit\u00e0 informative legate alla vicenda appena conclusa in Svizzera.\nNel suo procedere, Delfino si avvale di nuovo delle informazioni - che definisce molto precise - che gli fornisce Beneforti (che morir\u00e0 nei primi anni 2000, poco prima di essere escusso nel quadro del processo Calvi) al fine di localizzare Francesco Pazienza, nel quadro di indagini relative agli intrecci tra mafia e loggia massonica P2.\nDelfino riferir\u00e0 di aver avuto a disposizione tre linee telefoniche che facevano capo al proprio ufficio a New York, sito nella sede della Rappresentanza diplomatica italiana presso l'ONU: una per telefonate interne, una per telefonate entro gli USA, una esclusiva e segreta per contatti intercontinentali con i propri superiori a Roma. Appena pochi giorni dopo aver preso possesso dell'ufficio, tuttavia, Delfino, rientrandovi, si sarebbe visto riferire dal suo segretario piuttosto allibito di aver ricevuto proprio sulla linea segreta, in sua assenza, una chiamata dall'avvocato Domenico Lombino, che sollecitava un urgente colloquio.\nDelfino aveva in precedenza avuto contatti con Lombino, quando comandava il Nucleo Investigativo dei Carabinieri di Milano, nel quadro di attivit\u00e0 d'indagine svolte su intrecci tra criminalit\u00e0 locale e mafia. In quel periodo sarebbe stata attiva nel capoluogo lombardo una sorta di lega tra cinque famiglie mafiose estensione delle corrispondenti a New York, che controllava una serie di locali notturni trasformati in casin\u00f2 clandestini. Lombino sarebbe stato, in tale quadro, incaricato di riscuotere quanto dovuto in seguito a perdite al gioco altissime, rilevando immobili di valore, auto e moto e di grossa cilindrata quale saldo dei debiti contratti da giocatori d'azzardo che agivano nelle case da gioco controllate dalla malavita. Lombino fu arrestato ma, ottenuta la libert\u00e0 provvisoria, fece perdere le proprie tracce e fugg\u00ec dall'Italia.\nTornato a contattare Delfino, Lombino - pur di ottenere un colloquio - lo avrebbe minacciato di presentarsi ad incontrarlo presso l'ambasciata italiana, creandogli evidente imbarazzo. Delfino avrebbe dunque accettato un incontro informale con il ricercato altrove, premunendosi di avvertire la DEA e la FBI dell'appuntamento, al fine di trasformarlo in una trappola atta alla cattura del Lombino. Tuttavia, le agenzie statunitensi si sarebbero dette non in grado di intervenire in tal senso, rivelando inoltre a Delfino che Lombino era titolare di una regolare \"green card\", documento che attesta la legale residenza di un cittadino straniero sul suolo degli Stati Uniti.\nDelfino riusc\u00ec comunque ad organizzare un servizio di intercettazione a distanza quando effettivamente incontr\u00f2 Lombino in una caffetteria newyorkese. Durante il colloqui Lombino avrebbe rivelato di esser al servizio di una famiglia mafiosa di Brooklyn e di essere il \"segretario\" di Francesco Pazienza, e di essere al corrente della natura della missione di Delfino negli Stati Uniti, dedicata alla individuazione e cattura di quest'ultimo. Lombino avrebbe mostrato a Delfino un mazzo di chiavi, asseritamente quelle dell'ufficio del Pazienza, offrendosi di farvi penetrare Delfino, il quale, subodorando una possibile trappola, avrebbe negato persino di sapere chi fosse questo tal Pazienza, e di esser a New York sulle tracce di traffici di armi e droga, non interessato a tale personaggio.\nDopo l'incontro, Delfino avrebbe cambiato tutti i propri numeri telefonici e si sarebbe poi recato in missione ad Haiti e Santo Domingo nel quadro delle attivit\u00e0 di prevenzione volte a proteggere il papa Giovanni Paolo II durante la sua visita pastorale nelle Antille, essendovi stati segnali di possibili attentati alla sua vita, soprattutto a Port au Prince.\nDurante tale attivit\u00e0, Delfino avrebbe ricevuto una telefonata dal suo segretario a New York che riferiva egli fosse cercato con urgenza da un giornalista della rivista \"Panorama\", Sandro Ottolenghi. Delfino avrebbe quindi contattato il giornalista, che gli rifer\u00ec di aver incontrato Pazienza assieme a Lombino e ad un terzo personaggio, capo mafia, autodefinitosi il \"notaio di Brooklyn\", i quali gli avevano mostrato una foto di Delfino presa mentre questi lasciava l'ambasciata per recarsi all'appuntamento con Lombino. Nella medesima conversazione i tre avrebbero rivendicato - come mafia di Brooklyn - di aver avuto un ruolo chiave nella liberazione del generale statunitense James Lee Dozier, rapito dalle Brigate Rosse, avendo, a loro dire, fornito proprio loro al predecessore di Delfino nel proprio incarico quale ufficiale del SISMI a New York, l'indicazione - decisiva per la liberazione dell'ufficiale - circa la localit\u00e0 ove Dozier era tenuto prigioniero. In cambio di tale informazione avevano richiesto la somma di due miliardi di lire, somma che non era stata loro consegnata e che ora reclamavano da Delfino. Tali notizie furono poi incluse in un articolo a firma di Ottolenghi apparso su \"Panorama\" nei primi mesi del 1983.\nConclusa la missione di protezione al pontefice, Delfino rientr\u00f2 a New York, ma poco dopo, anche, secondo quanto riferisce, in seguito a frequenti minacce notturne ricevute presso la propria abitazione privata, fu trasferito in Egitto, sempre operando come responsabile del SISMI.\nPer Pazienza, ormai individuato negli USA ed anch'egli ex agente del SISMI, una prima richiesta di estradizione fu avanzata dall'Italia al governo statunitense nel 1984, ma il suo arresto venne eseguito solo il 4 marzo 1985. Dopo numerose schermaglie legali Pazienza fu consegnato alle autorit\u00e0 italiane nel giugno del 1986. Condannato per lo scandalo del Banco Ambrosiano nel 1993 (e per la sua gestione di segreti di Stato nel 1982), nel 2007 \u00e8 stato posto in libert\u00e0 vigilata nel comune di Lerici.\nLe indagini di mafia e l'arresto di Riina.\nNominato - come generale di brigata - comandante della Regione Carabinieri Piemonte, Delfino si approcci\u00f2 ad indagini sulla mafia in occasione dell'arresto di Balduccio Di Maggio, costituitosi a Novara; Di Maggio, per accedere al trattamento riservato ai collaboratori di giustizia, richiese di collaborare con il generale.\nInterrogato in seguito a Caltanissetta come teste durante il processo per la strage di Capaci il 21 febbraio 1997, il generale Delfino riferisce che il Di Maggio, durante i primi interrogatori, gli avrebbe confidato di non conoscere Giulio Andreotti e Salvo Lima.\nA seguito della cattura di Tot\u00f2 Riina, Delfino fu alla ribalta delle cronache che facevano risalire alle confessioni rese da Balduccio Di Maggio all'alto ufficiale dei carabinieri l'arresto del \"boss\" mafioso. Un ruolo chiave di Delfino - che egli ha rivendicato - nelle indagini che condussero a Riina \u00e8 stato contestato dal collaboratore di giustizia Tullio Cannella, che afferm\u00f2 che il capo mafia sarebbe in realt\u00e0 caduto nelle mani della giustizia tramite un'imbeccata ai Carabinieri proveniente da Bernardo Provenzano, non grazie alle indicazioni che Balduccio Di Maggio avrebbe passato a Delfino.\nIl caso Soffiantini e la condanna per truffa aggravata.\nIl 10 aprile 1998, indagato per illeciti legati al rapimento di Giuseppe Soffiantini, il generale viene sospeso dall'Arma, in \u00abattesa che la magistratura completi gli accertamenti\u00bb.\nIl successivo 11 aprile, durante una perquisizione, vengono rinvenute presso l'abitazione di Delfino due borse non in commercio prodotte in esclusiva per un'azienda legata ai Soffiantini; queste borse sono ritenute dagli inquirenti quelle impiegate dalla famiglia per la consegna ad ignoti di un miliardo di lire, che essi ritenevano destinato ai rapitori del loro congiunto, al fine di ottenerne la liberazione. Viene inoltre rinvenuta una banconota facente parte di tale somma (le banconote erano state tutte fotocopiate prima della loro consegna). Delfino, ancora a piede libero, replica animosamente, dicendosi vittima di una macchinazione e dichiarando che \u00abnon perdona\u00bb.\nNel quadro delle conseguenti indagini, il 14 aprile Delfino viene tratto in arresto assieme all'imprenditore Giordano Alghisi. Viene inoltre indagato il capitano dei carabinieri Arnaldo Acerbi, allora comandante del nucleo operativo dei carabinieri di Brescia, al quale viene contestato di non aver riferito all'autorit\u00e0 giudiziaria - com'era suo dovere - le confidenze da lui raccolte da Carlo Soffiantini sul ruolo svolto da Delfino nella vicenda per la quale quest'ultimo veniva tratto in arresto. In un primo tempo, Delfino tenta di sottrarsi al carcere ottenendo il ricovero presso l'ospedale militare del Celio (a Roma), ma una consulenza tecnica medica stabilisce in breve che la sua salute \u00e8 compatibile con il regime carcerario.\nDifeso dall'avvocato Pierfrancesco Bruno, interrogato il 17 aprile, Delfino respinge le accuse che gli vengono mosse, ma successivamente viene reso noto che il generale avrebbe ammesso che, a suo dire, Giordano Alghisi, amico di famiglia dei Soffiantini, gli avrebbe consegnato 800 milioni a titolo di \"acconto\" per la vendita della sua villa a Meina; pochi giorni dopo, il 22 aprile, il generale, rinchiuso presso il carcere militare di Peschiera del Garda, tenta il suicidio battendo violentemente il capo nella cella. Ricoverato a Verona, viene rapidamente dichiarato fuori pericolo. Nel libro scritto nel 1998, Delfino nega decisamente ogni addebito, evocando peraltro la figura di Giovanni Prandini, notabile democristiano ed amico di Soffiantini, del quale i rapitori avrebbero, sostiene, affannosamente cercato libretti al portatore in casa del rapito (Soffiantini sment\u00ec altrettanto decisamente).\nEmerge peraltro la coincidenza che la moglie di Carlo Soffiantini, Ombretta Giacomazzi, nuora del rapito, era stata tempo prima arrestata dallo stesso Delfino nel quadro di indagini sull'eversione di destra a Milano ed era poi divenuta testimone-chiave per le indagini sulla strage di Brescia.\nIl 4 maggio emerge che il GICO della Guardia di Finanza ha accertato scoperti bancari presso i conti del generale ammontanti a circa un miliardo e mezzo di lire, risalenti a poco prima l'inizio della trattativa per la liberazione dell'ostaggio. Il 28 maggio Delfino viene rinviato a giudizio dal Gip di Brescia con l'ipotesi di concussione per il miliardo carpito ai Soffiantini\n, del quale Delfino avrebbe trattenuto per s\u00e9 larga parte, non essendo chiarito chi abbia ottenuto il resto, e a che titolo.\nIl 6 ottobre 1998 Delfino, avendo optato per il rito abbreviato, \u00e8 condannato a tre anni e quattro mesi di reclusione, non per concussione verso la famiglia di Giuseppe Soffiantini, come proposto dall'accusa, ma per truffa aggravata; il generale viene inoltre condannato a restituire il miliardo di lire sottratto con l'inganno alla famiglia del rapito.\nDopo la condanna in primo grado Delfino si rivolse anche al giornalista calabrese Paolo Pollichieni (capo-redattore del quotidiano \"La Gazzetta del Sud\", gi\u00e0 intermediario tra sequestratori e Polizia nel sequetro di Roberta Ghedini) perch\u00e9 l'allora sottosegretario alla Presidenza del Consiglio dei ministri del governo D'Alema Marco Minniti si interessasse alla sua vicenda processuale.\nIl 23 gennaio 2001 la Corte di cassazione ha confermato in via definitiva la sentenza di condanna del Tribunale di Brescia; secondo la sentenza, cos\u00ec confermata, il generale avrebbe approfittato del rapimento dell'amico Soffiantini al fine di truffare alla famiglia la somma di circa 800 milioni di lire, prospettando falsamente che tale somma fosse utile ad ottenere la liberazione del loro congiunto sequestrato.\nDelfino \u00e8 andato in congedo con il grado di generale di divisione.\nSuccessivamente, al termine della vicenda giudiziaria che lo ha visto condannato, \u00e8 stato rimosso dal grado in sede disciplinare ed \u00e8 divenuto soldato semplice.\nEversione di destra e la strage di piazza della Loggia.\nDelfino, all'epoca capitano presso il Nucleo investigativo dei Carabinieri di Brescia, si occup\u00f2 della strage di piazza della Loggia e delle attivit\u00e0 della destra eversiva del bresciano. Le sue indagini sulla strage condussero all'imputazione a carico di Ermanno Buzzi quale responsabile del delitto, sulla base delle dichiarazioni rilasciate da Ombretta Giacomazzi, anni dopo divenuta nuora di Soffiantini, la quale afferm\u00f2 che il Buzzi si sarebbe vantato con lei di esserne l'autore. Nel 1979 il Buzzi fu condannato, insieme ad altri neofascisti, e nel 1981 fu ucciso in carcere; nel 1985 la Cassazione assolse tutti gli imputati.\nL'attivit\u00e0 investigativa di Delfino, lo mise in contatto in particolare con il giudice Giovanni Arcai.\nNel 1993 Giuseppe Rosina, un ex detenuto che condivise la cella con neofascisti a vario titolo coinvolti in questa ed altre vicende del periodo, dichiar\u00f2 che il Delfino ed il giudice Arcai, che indagava sulla strage, \"\"erano due corpi e una sola anima\" e che ad essi avrebbe dichiarato nel giugno del 1975 che fra la vicenda della strage di piazza della Loggia e la sparatoria di Pian del Rascino, avvenuta in un campo paramilitare in cui era morto il neofascista Giancarlo Esposti, o almeno fra i gruppi eversivi responsabili della strage e quelli che avevano attrezzato il campo paramilitare, potevano esservi collegamenti, dato che esponenti di questi ultimi avevano dichiarato di sapere chi avesse perpetrato la strage: \"l'avevano messa i camerati di Milano appoggiandosi a quelli di Brescia\". Il giudice Arcai fu sollevato dall'inchiesta quando nel successivo novembre suo figlio Andrea fu sospettato di partecipazione alle cosiddette trame nere.\nNel 1998 Carlo Fumagalli afferm\u00f2 che Delfino sarebbe stato l'organizzatore ed il mandante della strage, mentre a collocare materialmente l'esplosivo sarebbe stato Maifredi; contemporaneamente dichiar\u00f2 che nel periodo della strage il MAR aveva in progetto un tentativo di colpo di stato con l'appoggio dei carabinieri, ma che il piano si sarebbe rivelato una trappola. Fumagalli era stato arrestato da Delfino il 9 maggio 1974, poche ore dopo aver diramato un comunicato stampa nel quale congiuntamente il MAR, le SAM, Avanguardia nazionale e Potere nero dichiaravano guerra allo Stato. Pochi giorni dopo la strage (perpetrata il 28 maggio), il MAR e l'Arma erano poi stati oggetto di pesantissime allusioni da parte di Giorgio Zicari, giornalista che indagava sull'eversione di destra e informatore dei carabinieri e del Sid, che lasciavano supporre coperture istituzionali.\nA seguito di alcune dichiarazioni rilasciate da Donatella Di Rosa (detta dalla stampa \"Lady Golpe\"), un nuovo filone d'indagine aveva preso l'avvio nel 1993. Il ruolo ricoperto dal Delfino nelle investigazioni successive all'attentato cominci\u00f2 ad essere oggetto di interesse; ad esempio, la Commissione Stragi pi\u00f9 volte, in diverse audizioni, richiese a diversi soggetti notizie circa il generale Delfino ed il suo operato nella circostanza e riguardo ad indagini effettuate sull'eversione di destra.\nLe audizioni della Commissione Stragi.\nIn occasione dell'audizione del giudice Guido Salvini, la domanda circa eventuali risultanze in sede inquirente di responsabilit\u00e0 del Delfino (domanda, in verit\u00e0, accorpata ad un'altra domanda sull'estremismo di destra a Brescia), provoc\u00f2 l'interruzione della seduta pubblica, il Salvini presumibilmente rispose in seduta segreta e nel solo tempo di 4 minuti si riprese in seduta pubblica. Fu richiesta l'audizione di Delfino e del giudice Arcai, che furono sentiti separatamente, iniziando da quest'ultimo; l'insieme delle due audizioni costituisce una sorta di contraddittorio a distanza dal quale si assumono numerosi dettagli, sia pure con notevoli divergenze, circa l'attivit\u00e0 dell'ufficiale. Prima di iniziare quella del magistrato, il presidente della commissione, senatore Pellegrino, inform\u00f2 che ad entrambi era stata sottoposta la proposta di relazione della Commissione per la parte relativa alla strage di Brescia, ricevendo in risposta una lettera dissenziente ma cortese dell'Arcai ed \"una lettera del generale Delfino, che \u00e8 sostanzialmente una lettera di insulti\"\". Il presidente Pellegrino esplicit\u00f2 quindi il senso delle critiche contenute nella relazione che aveva offeso il Delfino: \u00ab\"A me cio\u00e8 \u00e8 sembrato che l'aver indirizzato le indagini non tanto sulla persona di Buzzi, quanto piuttosto sul contorno, sul gruppo intorno a Buzzi, abbia indubbiamente impresso un ritmo ed una direzione alle indagini che probabilmente ha impedito che una serie di elementi, che poi invece furono valorizzati nella seconda parte delle vicende processuali, nel secondo processo, in particolare nel processo contro Cesare Ferri ed altri, avrebbero meritato ben altra valorizzazione\"\u00bb.\nSubito dopo la premessa del presidente, Arcai spieg\u00f2 come il Delfino fosse giunto ad occuparsi del MAR di Carlo Fumagalli, un'organizzazione di estrema destra coinvolta in diverse vicende oscure; il primo episodio narrato riguard\u00f2 l'arresto di due ragazzi fermati \"casualmente\" mentre giravano su un'auto con a bordo \"mezzo quintale di esplosivo di una certa natura, pi\u00f9 cinque chili di esplosivo di altra natura\". Dopo che il Delfino, che aveva avuto precedenti contatti con un magistrato della Procura di Brescia, ebbe denunciato i giovani ad un magistrato diverso, Arcai, nella funzione di giudice istruttore, presto si rese conto che la relazione di servizio presentata dal Delfino era falsa e che dietro il fermo \"casuale\" c'era in realt\u00e0 \"un'operazione studiata a tavolino da tempo e orientata dal generale Palumbo\", incardinata sull'infiltrazione nel MAR di un certo Gianni Malfredi. Comunque Delfino present\u00f2 una nuova relazione che sconfessava la precedente e secondo Arcai \"Dal rapporto vero risulta - per le dichiarazioni del capitano Delfino e per l'esistenza del rapporto stesso - che in un processo incredibilmente ci sono due rapporti, uno dichiarato ufficialmente falso (con il capitano Delfino che ammette che \u00e8 falso, per\u00f2 - secondo la sua opinione - per ragioni superiori di giustizia) e un rapporto vero o quasi - a mio avviso -, perch\u00e9 anche quello non \u00e8 del tutto vero; ma \u00e8 vera l'ossatura\".\nArcai quindi dichiar\u00f2 alla Commissione che alcune circostanze lasciavano dedurre che Delfino ricattasse il Maifredi, inizialmente infiltrato in un gruppo diverso dal MAR; lo scopo dell'infiltrazione era il contatto con Fumagalli, che al tempo era alla ricerca di armi pesanti da guerra, a lunga gittata, e disponibile a pagarle bene. Delfino era assai bene informato su Fumagalli per aver svolto su di lui approfondite indagini non appena trasferito a Brescia.\nDel suo incontro con Maifredi, Delfino nel corso della sua audizione disse che il soggetto gli si era proposto, dichiarandosi addestratore in campi paramilitari. Arcai per\u00f2 aveva gi\u00e0 accennato di sapere bene che ufficialmente Delfino diceva che il loro incontro sarebbe risalito alla fine del 1973, ma si era fatto convinto che \"il loro accostamento dovrebbe essere avvenuto molto prima, almeno un anno prima\".\nContattato Fumagalli, il Maifredi gli propose uno scambio: avrebbe procurato le armi presso un fantomatico gruppo arabo che sarebbe stato invece interessato ad acquistare esplosivi. I due ragazzi arrestati con l'esplosivo in macchina dagli uomini di Delfino, perci\u00f2, lo avevano appena ritirato da Fumagalli. La relazione falsa attribuiva la \"fornitura\" a pittoreschi soggetti di facciata che in realt\u00e0 sarebbero stati carabinieri dipendenti da Delfino, e sui quali si giunse ad investigare pur essendosi gi\u00e0 scoperta la falsit\u00e0 del rapporto. Delfino ammise e giustific\u00f2 la falsit\u00e0 della relazione: \"Questo \u00e8 vero. Io non avevo l'obbligo - d'accordo con il magistrato - di portare a conoscenza di tutti gli avvocati ci\u00f2 che bolliva in pentola. Si trattava di un'esigenza processuale.\" Questa esigenza, not\u00f2, si nutriva anche della probabilit\u00e0 che il processo a Spedini e Borromeo fosse celebrato per direttissima.\nAltri uomini di Delfino, come il maresciallo Siddi, suo braccio destro, e l'appuntato Farci, furono assegnati alla scorta del giudice Arcai, nel frattempo fatto oggetto di minacce; il giorno della strage di piazza della Loggia, essi accompagnarono a scuola il figlio del giudice, successivamente indagato (ma in seguito prosciolto) per la morte di Silvio Ferrari e per la strage. Gli uomini di Delfino, rifer\u00ec il giudice alla Commissione, tennero un atteggiamento vago quando chiamati a confermare le circostanze che avrebbero accelerato il riconoscimento dell'innocenza del figlio del giudice, ammettendo solo dopo insistenze del Tribunale la veridicit\u00e0 dell'alibi. Il fatto perci\u00f2 consent\u00ec di sospettare, come riassunto da Pellegrino, che \"il coinvolgimento di suo figlio nella strage di piazza della Loggia aveva un unico fine: bloccare la sua inchiesta su Fumagalli\". Nell'inchiesta, peraltro, era emersa un'ulteriore stranezza riguardante gli uomini di Delfino: il 29 aprile 1974, a Milano, era stata inaugurata un'enoteca appartenente al \"boss\" mafioso Luciano Liggio, ed Arcai era venuto in possesso di una fotografia ritraente insieme Carlo Fumagalli ed il brigadiere Tosolini, collaboratore di Delfino.\nComunque, il sequestro dell'esplosivo e l'arresto dei due ragazzi miravano al coinvolgimento di Fumagalli per traffico d'armi, ed a precisa domanda di Pellegrino, Arcai conferm\u00f2 che il Fumagalli veniva con questa operazione \"bruciato\". Sempre secondo Arcai, Delfino ebbe un ruolo decisivo nello stabilire i percorsi che l'esplosivo trovato nell'auto dei due ragazzi arrestati avrebbe percorso: dalla supposta origine a Rovereto, sarebbe stato trasportato a Brescia, dove sarebbe rimasto una notte, poi sarebbe stato trasportato a Milano e infine di nuovo spostato nelle vicinanze di Brescia. Per di pi\u00f9, passando dalla Valcamonica anzich\u00e9 per la strada pi\u00f9 diretta, via Lecco. Da questi spostamenti Arcai suppose che chi aveva deciso questi spostamenti, intendesse spostare la competenza giudiziaria del conseguente processo a Fumagalli da Milano a Brescia, e questa tesi sottintendeva che i Carabinieri avessero seguito per anni, senza mai intervenire, le attivit\u00e0 di Fumagalli, poi ad un certo punto avessero deciso di metterlo fuori gioco e che quest'ultimo fosse stato il ruolo di Delfino. La tesi fu oggetto di approfondimento da parte della Commissione; Delfino rispose di non aver mai ricevuto condizionamenti \"di sorta\" e che l'operazione era nata con la comparsa di Maifredi, del quale ci si chiedeva \"chi l'ha mandato\"; e sul percorso imposto agli esplosivi, disse che la destinazione doveva essere nelle vicinanze di Sondrio, poich\u00e9 lo scambio avvenne in prossimit\u00e0 del Lago d'Iseo per ragioni logistiche, dovendosi scegliere un luogo in cui eventuali presenze estranee sarebbero state notate, negando perci\u00f2 che vi potessero essere in ballo opportunit\u00e0 di giurisdizione.\nSul punto di \"chi mand\u00f2 Maifredi\" a \"bruciare\" Fumagalli, nel presupposto appunto che vi fossero legami oscuri da dover recidere, prima di chiedere la secretazione di una parte dell'audizione, Delfino riun\u00ec degli accenni gi\u00e0 abbozzati poco prima per dichiarare di credere all'ipotesi che vi fossero interessi piduisti in gioco. Se, come detto anche da Arcai, Maifredi si vantava di essere in eccellenti rapporti con Paolo Emilio Taviani, al quale diceva di aver salvato la vita in un attentato omicidiario del quale non c'erano tuttavia riscontri, Delfino aveva gi\u00e0 riferito a Pellegrino, nella \"lettera degli insulti\", che Arcai, in uno strano giro di \"consultazioni\" straordinarie compiute a Roma, si era incontrato anche con Taviani. Taviani, invece, audito anch'egli dalla stessa commissione tempo dopo, sment\u00ec la conoscenza e ricord\u00f2 che in sede processuale lo stesso Maifredi aveva confessato trattarsi di una millantazione. Inoltre Delfino rifer\u00ec di aver appreso, al termine dell'operazione riguardante Fumagalli, di un commento dell'ufficiale del Sid Antonio Labruna, per il quale i carabinieri, con tale operazione, avrebbero \"rotto le uova nel paniere\" e di non essersi spiegato il senso del commento se non nel 1981, con la pubblicazione degli elenchi degli appartenenti alla P2.\nDelfino ricord\u00f2 infatti che l'allora comandante generale dell'Arma, generale Mino, all'epoca dell'inchiesta su Fumagalli si recava spesso a Brescia ed alla presenza del generale Palumbo e di altri ufficiali, gli richiese, sempre a dire del Delfino, di telefonargli tutte le mattine alle 6 per informarlo degli sviluppi. Richiesto dalla Commissione se si fosse domandato la ragione di un interessamento cos\u00ec alto, Delfino rispose di nuovo di essersi convinto dell'ingerenza di forti interessi dopo la pubblicazione delle liste della P2.\nIl rinvio a giudizio per concorso in strage e l'assoluzione definitiva.\nIl 14 maggio 2008, si \u00e8 giunti - a 34 anni dalla strage - al rinvio a giudizio, con l'accusa di concorso nella strage di Piazza della Loggia di Francesco Delfino assieme a Delfo Zorzi, Maurizio Tramonte, Carlo Maria Maggi, Pino Rauti e Giovanni Maifredi. Il processo ha avuto inizio il 25 novembre 2008\nCon sentenza emessa il 14 aprile 2012, a conferma della sentenza di primo grado, la Corte d'Assise d'Appello di Brescia ha assolto - ai sensi dell'art. 530, comma 2 Cpp - Francesco Delfino per non aver commesso il fatto. Tale sentenza, con riguardo a Francesco Delfino, \u00e8 divenuta definitiva.\nGrandi Vecchi e vecchie glorie.\nDelfino, nel suo libro \"La verit\u00e0 di un generale scomodo\" (1998), riprese le supposizioni sulla eventuale regia di un Grande Vecchio dietro certe trame, e scrisse:\nCirca il riferimento al caso Moro per\u00f2, il pentito di 'ndrangheta Saverio Morabito sostenne che il \"boss\" Antonio Nirta detto \"Due Nasi\", nipote dell'omonimo boss, presente in via Mario Fani a Roma il giorno dell'eccidio della scorta e del rapimento del presidente democristiano, non si trovasse in quel luogo per conto delle Brigate Rosse, bens\u00ec perch\u00e9 richiestone dal generale Delfino. Delfino rispose: \"C'\u00e8 senz'altro un errore. Non ero io quello che aveva infiltrati nelle Brigate Rosse\".\nOnorificenze e riconoscimenti.\nDecorazioni e riconoscimenti secondo le dichiarazioni dello stesso Delfino:"}
{"id": "1632172", "revid": "216538", "url": "https://it.wikipedia.org/wiki?curid=1632172", "title": "Ian Mc Kellen", "text": ""}
{"id": "1632173", "revid": "1149807", "url": "https://it.wikipedia.org/wiki?curid=1632173", "title": "Thwomp", "text": ""}
{"id": "1632175", "revid": "767487", "url": "https://it.wikipedia.org/wiki?curid=1632175", "title": "The Fourth Judgement", "text": "The Fourth Judgement \u00e8 un album del gruppo heavy metal statunitense Jag Panzer del 1997."}
{"id": "1632176", "revid": "1568601", "url": "https://it.wikipedia.org/wiki?curid=1632176", "title": "Scisti di Edolo", "text": "Il termine Scisti di Edolo fu introdotto per la prima volta da Salomon (1901) ed indica rocce metamorfiche scistose appartenenti al Dominio Sudalpino.\nDescrizione.\nDal punto di vista macroscopico, possono essere distinte due tipologie litologiche: \nIn entrambi i litotipi si possono avere zone con ocelli, da micro a macroscopici, di albite. Le albitizzazioni hanno in genere un andamento a fasce con direzione E&amp;NoBreak;-W.\nTalora, sia in concordanza (p.e. a sud dell'Aprica) sia in discordanza (Valli Malgine) con gli scisti, compaiono anche anfiboliti e cloritoscisti.\nPresso le Case Gadaldi di Castello dell'Acqua e in Val Brandet affiorano anche due lembi di marmi bianchi associati ad anfiboliti e contenenti, soprattutto lungo i bordi, anfiboli raggiati o masserelle di steatite.\nTra Forno d'Allione e Cedegolo affiora una cupola di gneiss occhiadini a microclino e fengite associati ad anfiboliti cloritiche ad andesina, mentre in Valle d'Arigna si trova un affioramento di gneiss chiaro.\nInfine frequenti sono le lenti di quarziti intercalate negli scisti, talora passanti a masse di grandi dimensioni con buona purezza e omogeneit\u00e0 (Membro delle Quarziti del Dosso Pas\u00f2).\nGrado Metamorfico.\nIl metamorfismo di queste rocce \u00e8 di basso e medio grado (scisti verdi fino ad anfibolitica), caratterizzato dalla presenza di minerali quali le miche, la clorite, l'albite. Talora si riscontrano granati e anfiboli.\nEt\u00e0.\nEt\u00e0 deposizionale.\nGli scisti di Edolo derivano dal metamorfismo in facies scisti verdi di una serie sedimentaria pelitica (a sud) e neritico&amp;NoBreak;-pelitica (a nord) deposta in epoca pre&amp;NoBreak;-Ordoviciana (470&amp;NoBreak;-430\u00a0Ma) e all'interno della quale si erano precedentemente intrusi filoni basici e banchi tufitici (da cui hanno preso origine rispettivamente i cloritoscisti e le anfiboliti).\nEt\u00e0 di deformazione.\nLa deformazione \u00e8 avvenuta in pi\u00f9 episodi, sovrapposti in modo differente da settore a settore. In genere si tratta di eventi metamorfici iniziati dopo la messa in posto dei plutoni granitoidi dell'Ordoviciano Superiore, quindi risalenti all'Orogenesi Ercinica (350&amp;NoBreak;-300\u00a0Ma).\nNelle zone in cui \u00e8 avvenuta l'intrusione dei plutoni terziari si ha sovrapposizione di metamorfismo di contatto."}
{"id": "1632177", "revid": "228587", "url": "https://it.wikipedia.org/wiki?curid=1632177", "title": "G-Slide (Tour Bus)", "text": "G-Slide (Tour Bus) \u00e8 il secondo singolo estratto dall'album di debutto della rapper americana Lil Mama, .\n\u00c8 stato girato anche un video musicale, mandato in onda per la prima volta su Yahoo! il 31 agosto 2007."}
{"id": "1632180", "revid": "1543377", "url": "https://it.wikipedia.org/wiki?curid=1632180", "title": "Po\u010ditelj (\u010capljina)", "text": "Po\u010ditelj \u00e8 un villaggio della Bosnia ed Erzegovina, nel Cantone di Erzegovina-Narenta.\nNel 1991 aveva una popolazione di 905 abitanti suddivisi tra:\nIl pittore italiano Vittorio Miele, che ha vissuto un periodo nel piccolo villaggio, ha dedicato a Po\u010ditelj una serie di pastelli."}
{"id": "1632181", "revid": "1610933", "url": "https://it.wikipedia.org/wiki?curid=1632181", "title": "Balenottera minore del Sud", "text": ""}
{"id": "1632192", "revid": "188668", "url": "https://it.wikipedia.org/wiki?curid=1632192", "title": "Pocitelij", "text": ""}
{"id": "1632194", "revid": "1543377", "url": "https://it.wikipedia.org/wiki?curid=1632194", "title": "Morinville", "text": "Morinville \u00e8 una cittadina (\"town\") canadese della provincia dell'Alberta, situata 34\u00a0km a nord di Edmonton lungo l'autostrada Alberta Highway 2.\nMorinville prende nome dal suo fondatore, il missionario Jean-Baptiste Morin che alla fine del XIX secolo fece arrivare nella zona numerosi coloni francofoni e anche pionieri tedeschi: ancora oggi a Morinville molte famiglie portano cognomi francesi (Riopel, Boissonnault, Tailleur, Houle, Labonte, St. Laurent, Maisonneuve) e tedeschi (Bokenfohr, Krauskopf, Rustemier, Meyers).\nBuona parte degli oltre 6.000 abitanti \u00e8 pendolare fra la cittadina ed Edmonton, sia per motivi di lavoro che per il divertimento. In conseguenza dell'espansione delle raffinerie di petrolio a Edmonton, anche Morinville \u00e8 andata sviluppando l'edilizia urbana, nonostante l'aumento del prezzo degli alloggi.\nLa chiesa cattolica di San Giovanni Battista fu costruita nel 1907 e dichiarata sito storico nel 1975, insieme al vicino convento (non pi\u00f9 attivo). Nel 2005, in occasione del centenario della provincia dell'Alberta, i terreni che circondano la chiesa furono risistemati a parco; qui si trova anche il monumento con i nomi dei pionieri di Morinville, spostato nel 2000 dalla sua precedente collocazione all'incrocio fra la 100 Avenue e la 100 Street, con grave pericolo per chi voleva osservare il monumento, a causa del traffico intenso.\nLa cittadina \u00e8 sede di \"Italian Times\", un quindicinale in lingua italiana che serve i circa 13.000 italofoni residenti nella provincia dell'Alberta."}
{"id": "1632202", "revid": "1573940", "url": "https://it.wikipedia.org/wiki?curid=1632202", "title": "Zhong Ren", "text": "Sima Qian, nelle Memorie di uno storico, lo elenca come terzo re Shang, succeduto al padre il re Tang (\u5510) e al fratello maggiore Wai Bing (\u5916\u4e19). Suo primo ministro fu Yi Yin (\u4f0a\u5c39). La sua capitale era Bo (\u4eb3). Regn\u00f2 per 4 anni e alla morte gli succedette il nipote Tai Jia (\u592a\u7532).\nGli ossi oracolari rinvenuti a Yinxu non lo citano fra i re della dinastia Shang ed anche recenti prove archeologiche hanno messo in dubbio la sua esistenza come monarca."}
{"id": "1632203", "revid": "1075687", "url": "https://it.wikipedia.org/wiki?curid=1632203", "title": "For Everyman", "text": "For Everyman pubblicato nell'ottobre del 1973, \u00e8 il secondo album del cantautore statunitense Jackson Browne.\nSi tratta di un lavoro pi\u00f9 maturo rispetto al precedente \"Jackson Browne\". La rivista Rolling Stone lo ha inserito nella lista dei 500 album migliori di sempre alla posizione numero 450 e la qualit\u00e0 del lavoro \u00e8 dovuto anche allo straordinario cast che ha partecipato alla realizzazione: tra i tanti Elton John e Joni Mitchell e alcuni membri degli Eagles.\nTracce.\nTutte le tracce sono state scritte da Jackson Browne tranne dove indicato."}
{"id": "1632206", "revid": "216538", "url": "https://it.wikipedia.org/wiki?curid=1632206", "title": "River Ph\u00f6enix", "text": ""}
{"id": "1632210", "revid": "767487", "url": "https://it.wikipedia.org/wiki?curid=1632210", "title": "Casting the Stones", "text": "Casting the Stones \u00e8 un album in studio del gruppo heavy metal statunitense Jag Panzer del 2004.\nLa traccia \"The Mission (1943)\" contiene riferimenti al film \"I cannoni di Navarone\"."}
{"id": "1632216", "revid": "45927", "url": "https://it.wikipedia.org/wiki?curid=1632216", "title": "Joseph Norman Lockyer", "text": ""}
{"id": "1632217", "revid": "1149807", "url": "https://it.wikipedia.org/wiki?curid=1632217", "title": "Tipo Timido", "text": ""}
{"id": "1632219", "revid": "1610933", "url": "https://it.wikipedia.org/wiki?curid=1632219", "title": "Balena franca boreale del Pacifico", "text": ""}
{"id": "1632221", "revid": "287204", "url": "https://it.wikipedia.org/wiki?curid=1632221", "title": "Diadectomorpha", "text": "I diadectomorfi (Diadectomorpha) sono un gruppo di animali simili a rettili, vissuti in Europa e in Nordamerica durante il Carbonifero e il Permiano (310 \u2013 260 milioni di anni fa).\nTra i rettili e gli anfibi.\nSi pensa che questi animali fossero molto vicini all'origine dei rettili, per alcune caratteristiche dello scheletro (vertebre robuste, presenza dell'astragalo) che li avvicinano alle forme pi\u00f9 primitive degli anapsidi. In ogni caso, i diadectomorfi possedevano caratteristiche di rettili e di anfibi al contempo, e difatti i primi paleontologi che si occuparono della loro classificazione li raggrupparono nell'ordine dei cotilosauri (un gruppo non pi\u00f9 utilizzato nelle odierne classificazioni) e li considerarono i pi\u00f9 antichi e primitivi tra tutti i rettili. Pi\u00f9 recentemente i diadectomorfi sono stati riclassificati come tetrapodi strettamente imparentati sia ai rettili che agli anfibi.\nErbivori e carnivori.\nI diadectomorfi raggruppano sia forme carnivore, lunghe anche due metri, che forme erbivore, la cui lunghezza poteva arrivare ai tre metri. Queste ultime forme, come \"Diadectes\", sono stati i primi animali erbivori di terraferma. Alcuni diadectomorfi erano terrestri, altri invece erano semiacquatici. Sembra che i diadectomorfi si siano evoluti nel Carbonifero inferiore, ma divennero molto comuni solo nel Carbonifero superiore e nel Permiano inferiore. Tra le forme pi\u00f9 note, oltre al gi\u00e0 citato \"Diadectes\", sono da ricordare l'erbivoro \"Orobates\" (descritto recentemente sulla base di uno scheletro completo), il misterioso \"Stephanospondylus\" (a volte accostato all'origine delle tartarughe), \"Tseajaia\" e il carnivoro \"Limnoscelis\".\nFilogenesi.\n Amniota\n \u2020DIADECTOMORPHA\n |--o Limnoscelidae\n | |-- \"Limnoscelis\"\n | |-- \"Limnostygis\"\n | `?- \"Romeriscus\" \n `--+?- \"Tseajaia\" [Tseajaiidae]\n `--o Diadectidae\n |-- \"Ambedus\" \n `--+-- \"Oradectes\"\n |-- \"Orobates\" \n `--+-- \"Desmatodon\"\n `--+-- \"Silvadectes\"\n |--o \"Diadectes\" \n | |-- \"D. phaseolinus\"\n | |-- \"D. maximus\"\n | `-- \"D. tenuitectus\"\n |-- \"Diasparactus\" \n `?- \"Stephanospondylus\""}
{"id": "1632223", "revid": "78273", "url": "https://it.wikipedia.org/wiki?curid=1632223", "title": "Limnoscelis palustris", "text": ""}
{"id": "1632232", "revid": "119759364", "url": "https://it.wikipedia.org/wiki?curid=1632232", "title": "Regione di Haute Matsiatra", "text": "La regione di Haute Matsiatra \u00e8 una regione della provincia di Fianarantsoa, nel Madagascar centro-meridionale.\nIl capoluogo della regione \u00e8 Fianarantsoa.\nHa una popolazione di 1.128.900 abitanti distribuita su una superficie di 21.080\u00a0km\u00b2.\nSuddivisione amministrativa.\nLa regione \u00e8 suddivisa in sette distretti:"}
{"id": "1632233", "revid": "119806289", "url": "https://it.wikipedia.org/wiki?curid=1632233", "title": "Sara Marconi", "text": "Biografia.\nNata a Torino, si \u00e8 trasferita a Bologna per frequentare l'universit\u00e0 (si \u00e8 laureata in Storia della Lingua Italiana) e poi a Milano per lavorare in un'agenzia di pubblicit\u00e0.\nHa vissuto a lungo in Toscana (dove ha fondato un centro di \"ARTIinGIOCO e comunicazione ludica\") prima di tornare a Torino dove abita attualmente.\nOpere.\nHa pubblicato i suoi primi libri con Feltrinelli, poi ha iniziato a collaborare con EGA, Lapis, Salani, Giunti.\nDal 2016 ha iniziato a scrivere a quattro mani con Simone Frasca. Al momento sono uscite due serie, una per Giunti (\"I Mitici Sei\") e una per Raffaello (\"Agenzia Enigmi\").\nMITICI SEI\nAGENZIA ENIGMI"}
{"id": "1632237", "revid": "107001749", "url": "https://it.wikipedia.org/wiki?curid=1632237", "title": "Bubblegum Crisis Tokyo 2040", "text": " \u00e8 un universo alternativo alla serie di OAV \"Bubblegum Crisis\", che tratta argomenti simili, ma con un nuovo character design ed una nuova storia.\nLa Anime International Company ottenne i diritti della serie quando la Artmic si sciolse nel 1997. Puntando principalmente al mercato statunitense, vista la coproduzione dell'americana ADV Films vennero realizzati i 26 episodi di \"Bubblegum Crisis Tokyo 2040\". Al progetto non vollero partecipare il character designer originale Kenichi Sonoda e la doppiatrice Kinuko \u014cmori, perch\u00e9 non convinti della buona riuscita del progetto.\nTrama.\nDopo che un misterioso terremoto ha messo in difficolt\u00e0 la citt\u00e0 di Tokyo, la \"Genom\" diventa una influente potenza sociale, provvedendo alla fornitura dei \"Boomer\", forme di vita umanoidi artificiali, utili per la ricostruzione della citt\u00e0. Tuttavia alcuni Boomer a volte perdono il controllo diventando estremamente pericolosi, e per tale ragione viene istituita la \"AD Police\". Linna Yamazaki arriva a Tokyo per essere arruolata nell'AD Police, ma con il desiderio non dichiarato, di essere ingaggiata nel gruppo di vigilantes chiamati \"Knight Sabers\", in possesso di potentissimi esoscheletri, gli unici in grado di affrontare alla pari i Boomers.\nEpisodi.\nOgni episodio prende il nome da un album o da una canzone di gruppi punk o rock. Si tratta soltanto di una citazione nel titolo, dato che poi il brano non viene utilizzato in alcun modo nell'episodio."}
{"id": "1632243", "revid": "216538", "url": "https://it.wikipedia.org/wiki?curid=1632243", "title": "Nonhossonno", "text": ""}
{"id": "1632244", "revid": "68105", "url": "https://it.wikipedia.org/wiki?curid=1632244", "title": "Mcad", "text": ""}
{"id": "1632246", "revid": "128346", "url": "https://it.wikipedia.org/wiki?curid=1632246", "title": "Lievito madre", "text": ""}
{"id": "1632249", "revid": "401052", "url": "https://it.wikipedia.org/wiki?curid=1632249", "title": "Ahrensfelde", "text": "Ahrensfelde \u00e8 un comune di abitanti del Brandeburgo, in Germania.\nAppartiene al circondario del Barnim.\nStoria.\nNel 2003 il comune di Ahrensfelde venne fuso con i comuni di Blumberg, Eiche e Lindenberg, formando il nuovo comune di Ahrensfelde-Blumberg.\nSuddivisione.\nIl territorio comunale \u00e8 diviso in cinque frazioni:\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1632250", "revid": "1305772", "url": "https://it.wikipedia.org/wiki?curid=1632250", "title": "Once Upon a Time (Simple Minds)", "text": "Once Upon a Time \u00e8 il settimo album in studio del gruppo musicale britannico Simple Minds, pubblicato il 21 ottobre 1985.\nClassifiche.\nAlbum\nSingoli"}
{"id": "1632254", "revid": "123922884", "url": "https://it.wikipedia.org/wiki?curid=1632254", "title": "New Gold Dream (81\u201382\u201383\u201384)", "text": "New Gold Dream (81\u201382\u201383\u201384) \u00e8 il quinto album in studio del gruppo musicale britannico Simple Minds, pubblicato nel 1982 dalla EMI.\nL'album \u00e8 stato un punto di svolta per la band in quanto ha ottenuto un successo di critica e commerciale nel Regno Unito e in Europa.\nTracce.\nTesti e musiche dei Simple Minds."}
{"id": "1632256", "revid": "119836975", "url": "https://it.wikipedia.org/wiki?curid=1632256", "title": "Regione di Ihorombe", "text": "La regione di Ihorombe \u00e8 una regione della provincia di Fianarantsoa, nel Madagascar meridionale.\nIl capoluogo della regione \u00e8 Ihosy.\nHa una popolazione di 189.200 abitanti distribuita su una superficie di 26.391\u00a0km\u00b2.\nSuddivisione amministrativa.\nLa regione \u00e8 suddivisa in tre distretti:"}
{"id": "1632259", "revid": "123979749", "url": "https://it.wikipedia.org/wiki?curid=1632259", "title": "Chiesa di San Lazzaro dei Mendicanti", "text": "La chiesa di San Lazzaro dei Mendicanti \u00e8 un edificio religioso di Venezia, situato nel sestiere di Castello, affacciato sul rio omonimo.\nStoria.\nGi\u00e0 dal 1224 era presente nel sestiere di Dorsoduro un ospedale dedicato ai lebbrosi, intitolato al loro santo protettore, san Lazzaro mendicante, presso la parrocchia di San Trovaso.\nNel 1262 l'ospedale fu trasferito su un'isola della Laguna di Venezia, chiamata, per questa sua funzione, lazzaretto o Isola di San Lazzaro.\nNel 1500, grazie alle bonifiche effettuate per costruire la chiesa dei Santi Giovanni e Paolo, basilica dal XIX secolo, venne ricavato uno spazio per ospitare un ospizio, intitolato a san Lazzaro.\nIn poco tempo divenne anche un centro di aggregazione per la musica, importantissimo a Venezia.\nPer questa chiesa, nel 1793, il compositore Simon Mayr scrisse \"Sisara\", un oratorio in due parti.\nOra essa \u00e8 diventata la cappella dell'Ospedale Civile di Venezia.\nDescrizione.\nIniziato nel 1601 su disegno di Vincenzo Scamozzi, che disegn\u00f2 la chiesa all'interno della ali della fabbrica, come fece Palladio per la chiesa delle Zitelle.\nVenne ultimata nel 1631, ma la facciata risale al 1673 ed \u00e8 opera di Giuseppe Sardi. Costruita in un solo ordine, con colonne composite che si innalzano su alti piedistalli, sul frontone triangolare notiamo tre statue.\nRisulta particolare per l'ampio vestibolo fra l'ingresso e l'interno della chiesa, che permetteva di isolarla dai rumori esterni durante i concerti.\nQui \u00e8 ospitato il \"monumento funebre\" al condottiero Alvise Mocenigo, morto per difendere Candia dai Turchi nel 1654. In stile barocco venne eseguita da Giuseppe Sardi, e lo rappresenta con le vesti di ammiraglio.\nLa pianta della chiesa \u00e8 ad una sola navata, con in fondo un grande presbiterio quadrato. \nSulla parete a destra, di Paolo Veronese XVI secolo, \"Cristo in croce\", la \"Vergine e San Giovanni\", e sul secondo altare \"Sant'Orsola e le undici vergini\" di Jacopo Tintoretto, XVI secolo."}
{"id": "1632261", "revid": "119836828", "url": "https://it.wikipedia.org/wiki?curid=1632261", "title": "Regione di Melaky", "text": "La regione di Melaky \u00e8 una regione della provincia di Mahajanga, nel Madagascar nord-occidentale.\nIl capoluogo della regione \u00e8 Maintirano.\nHa una popolazione di 175.500 abitanti distribuita su una superficie di 38.852\u00a0km\u00b2.\nSuddivisione amministrativa.\nLa regione \u00e8 suddivisa in cinque distretti:"}
{"id": "1632265", "revid": "1543377", "url": "https://it.wikipedia.org/wiki?curid=1632265", "title": "Wandlitz", "text": "Wandlitz \u00e8 un comune di abitanti del Brandeburgo, in Germania. Appartiene al circondario del Barnim.\nStoria.\nNel 2003 vennero aggregati al comune di Wandlitz i soppressi comuni di Basdorf, Klosterfelde, Lanke, Prenden, Sch\u00f6nerlinde, Sch\u00f6nwalde e Stolzenhagen.\nGeografia antropica.\nIl comune di Wandlitz \u00e8 suddiviso nelle frazioni di Basdorf, Klosterfelde, Lanke, Prenden, Sch\u00f6nerlinde, Sch\u00f6nwalde, Stolzenhagen, Wandlitz e Zerpenschleuse.\nAmministrazione.\nGemellaggi.\nWandlitz \u00e8 gemellata con:"}
{"id": "1632271", "revid": "201939", "url": "https://it.wikipedia.org/wiki?curid=1632271", "title": "Santa Maria della Consolazione (Venezia)", "text": ""}
{"id": "1632274", "revid": "106908", "url": "https://it.wikipedia.org/wiki?curid=1632274", "title": "Cocker", "text": ""}
{"id": "1632276", "revid": "979604", "url": "https://it.wikipedia.org/wiki?curid=1632276", "title": "Dialetto osimano", "text": "Il dialetto osimano (osem\u00e0) \u00e8 un dialetto italiano parlato ad Osimo (Ancona) e in alcune localit\u00e0 circostanti.\nCaratteristiche.\nIl dialetto osimano fa parte dei dialetti della provincia di Ancona che generalmente fanno capo al dialetto anconitano e connessi all'umbro-romanesco. Questi dialetti si possono riconoscere in quattro sub-aree: anconitana in senso stretto, osimano-lauretana, jesina e fabrianese. Nella sub-area dei comuni di Osimo e Loreto (che comprende anche le citt\u00e0 di Castelfidardo e Porto Recanati) la diversit\u00e0 rispetto al dialetto del capoluogo \u00e8 in gran parte dovuta, oltre alla maggiore vicinanza con l'area umbro-romanesca, anche all'amministrazione maceratese, che fin\u00ec coll'Unit\u00e0 nazionale (1861), quando queste citt\u00e0 (eccezion fatta per Porto Recanati) passarono sotto la provincia di Ancona. \u00c8 infatti facile trovare nell'osimano fenomeni non riscontrabili nel dialetto anconitano, che derivano dall'influsso maceratese. Allo stesso tempo, nella parlata di Osimo si ritrovano alcuni tratti che la accomunano alla confinante area jesina, come ad esempio la ravvisabile lenizione della consonante \"t\" e la pronuncia \"toscana\" di \"c\" dolce, fenomeni pressoch\u00e9 sconosciuti sia in area maceratese che nel capoluogo.\nCome hanno sottolineato molti studiosi, questa compresenza di influenze eterogenee \u00e8 attribuibile alla particolare posizione geografica del territorio osimano, situato al confine fra tre aree linguistiche macroscopicamente simili (perch\u00e9 appartenenti all'area marchigiana centrale) ma ben distinte, ovvero quella maceratese, quella dorica e quella jesina-fabrianese: collocazione che rende l'osimano un dialetto dotato di una sua sostanzialit\u00e0, ma allo stesso tempo crocevia fra inflessioni diverse.\nQuanto alla diffusione, si potrebbe definire \"dialetto osimano\" in senso stretto soltanto l'idioma parlato nel territorio comunale della citt\u00e0, considerando che le inflessioni delle aree vernacolari limitrofe si incontrano appena al di l\u00e0 dei confini delle frazioni: a nord Offagna, Polverigi e Agugliano, un tempo con influenze miste osimane e jesine, ospitano oggi cospicui influssi anconitani, a Santa Maria Nuova prevale il dialetto jesino, e infine a sud-est Castelfidardo risente del dialetto lauretano. Pur appartenendo alla stessa sub-area, il dialetto osimano e quello di Loreto non sono assimilabili per via della maggiore affinit\u00e0 del secondo al dialetto anconitano; al vernacolo lauretano mancano infatti una estesa lenizione della consonante \"t\" e la pronuncia toscana di \"c\" dolce. I comuni appena nominati sono perci\u00f2 ascrivibili alla sub-area dialettale di Osimo, anche se il loro vernacolo non \u00e8 definibile \"osimano\" in senso proprio, mentre i restanti comuni del circondario hanno invece basi dialettali chiaramente diverse: Recanati ma soprattutto Filottrano e Montefano sono senza dubbio prevalentemente maceratesi, come non c'\u00e8 dubbio che Camerano sia anconitana, o addirittura gallica se si considera il suo vernacolo \"storico\". Infine il dialetto di Porto Recanati presenta da un lato un elemento tipicamente anconetano, quale il passaggio di tutte le -o in -u, che arriva ad estendersi anche a vocaboli terminanti con altre vocali, ad es. \"el maru\" per \"il mare\", ma dall'altro mantiene il passaggio da -NC- a -NG-, ad es.\"cingue, palanghe\" per \"cinque, palanche\", fenomeno ancora presente nello jesino, ma regredito nell'osimano e nel lauretano.\nQuesto quadro si arricchisce di ulteriori sfumature se si tiene presente che nella stessa Osimo, come accade diffusamente in tutta la regione, il dialetto parlato nel contado non \u00e8 perfettamente sovrapponibile a quello usato all'interno della cinta muraria. Si noter\u00e0, pertanto, che in certe frazioni l'osimano si contamina gi\u00e0 con i dialetti circostanti: nel popoloso abitato di Osimo Stazione, per esempio, si ravvisano i primi sentori dell'anconitano, mentre nella frazione Passatempo, situata al di l\u00e0 del Musone, la cadenza si avvicina un po' al maceratese.\nC'\u00e8 da dire infine che attualmente si pu\u00f2 notare, nell'inflessione degli osimani delle ultimissime generazioni, e soprattutto nella parlata in lingua italiana, una sempre pi\u00f9 accentuate tendenza ad \"anconetanizzare\", cio\u00e8 ad assumere tratti linguistici tipici del capoluogo e considerati pi\u00f9 \"prestigiosi\" perch\u00e9 pi\u00f9 vicini all'italiano standard nonch\u00e9 al Centro-Nord d'Italia, come la resa sonora della \"s\" o una maggiore chiusura delle vocali. Ciononostante, studiosi e cultori del dialetto osimano continuano a buon diritto a sostenere che il loro vernacolo \"tradizionale\", ancora largamente diffuso, sia qualcosa di sostanzialmente separato dalla parlata del capoluogo marchigiano.\nFlessioni verbali.\nOccorre premettere a questo punto che il dialetto osimano come quello anconitano impiega per la terza persona plurale, oltre ad una forma propria simile a quella italiana (mangiano &gt; m\u00e0gnene), anche la voce di terza persona singolare.\nIndicativo presente: Si prenda come esempio la flessione verbale all'indicativo presente dei verbi esse (essere), a\u00e9 (avere), magn\u00e0 (mangiare), st\u00e8nne (stendere), mur\u00ec (morire), fen\u00ec (capire) e di alcuni verbi irregolari (potere, fare, dire, riempire, correre); il verbo \"avere\" \u00e8 coniugato come ausiliare e non come verbo a s\u00e9 stante poich\u00e9 in questo caso diverrebbe \"\u00e9cce\" (averci).\nIndicativo imperfetto: Si prenda come esempio la flessione all'indicativo imperfetto dei primi sei verbi sopra coniugati al presente.\nImperfetto rurale: Si tratta dell'imperfetto indicativo dei verbi \"andare\", \"dare\" e \"stare\" coniugati secondo l'uso rurale, ben diverso dall'uso cittadino; infatti fuori dalle mura del centro l'imperfetto (anche congiuntivo) di questi verbi ha una flessione sul modulo di \"fare\" e \"dire\" (ad es. stava &gt; stac\u00eaa, cfr maceratese \"stac\u00eea\").\nIl verbo \"andare\".\nNel dialetto osimano il verbo \"andare\" viene reso \"nd\u00e0\" o \"nn\u00e0\", ma c'\u00e8 anche la forma \"g\u00ec\", diffusa solamente nel vernacolo rurale. Questa seconda forma proviene dal verbo latino IRE, che aveva il medesimo significato.\nOltre alle forme \"g\u00eeo\" e \"g\u00e8ro\", nel dialetto rurale esiste anche la forma \"ndac\u00eao\" dal tema di \"nd\u00e0\". Il participio passato di \"g\u00ec\" \u00e8 \"ggido\". Gli imperativi \"giamo, giade\" manifestano tracce dei congiuntivi esortativi latini EAMUS e EATIS.\nLessico.\nIn quanto a lessico il dialetto osimano \u00e8 estremamente vario poich\u00e9, oltre a moltissimi termini riscontrabili anche nei dialetti marchigiani centro-meridionali, raccoglie altrettante espressioni utilizzate solo nella sub-area a cui appartiene o addirittura conosciute solo entro i suoi limiti comunali.\nEsempi di lessico: barb\u00ec (mento), bard\u00e0scio (bambino), bec\u00eccchia (cispa), ci\u00e0ccio (balbuziente), ciambotto (rospo), cunillo (coniglio), cusc\u00ec (cos\u00ec), llucc\u00e0 (gridare), mari\u00f2la (coccinella), br\u00e9ncio (acerbo), mel\u00e0ngola (cetriolo), mm\u00f3llo (bagnato), nguacci\u00e0 (nascondere), nn\u00e8rto (spesso, robusto), p\u00f9ppula (upupa), ramaj\u00f2lo (mestolo), sbigi\u00e0 (scivolare), sc\u00ec (s\u00ec), stud\u00e0 (spegnere), sul\u00f9stro (riverbero).\nRapporti con il latino.\nSegue una lista di esempi pi\u00f9 evidenti di vocaboli che il dialetto osimano ha ereditato dalla lingua latina o che sono molto pi\u00f9 vicini ad essa rispetto all'italiano.\nLa preposizione \"sa\".\nNel territorio comunale di Osimo, escludendo il centro urbano e la frazione di Passatempo, quindi in ambito pi\u00f9 o meno rurale, \u00e8 usata la preposizione \"sa\" (= con) al posto di quella parallela all'italiano, cio\u00e8 \"cu'\". A chi \u00e8 gi\u00e0 stato introdotto alle lingue antiche e alle radici indoeuropee questa preposizione potrebbe suonare simile a \"\u03c3\u03cd\u03bd\"/\"\u03be\u03cd\u03bd\" del greco antico, anch'essa significante \"con\". La somiglianza non \u00e8 casuale in quanto il dominio bizantino, al tempo dell'invasione longobarda nel nord Italia, avrebbe facilmente fatto da veicolo a termini di origine greca. Dopotutto anche la preposizione \"cum\" latina deriva nient'altro che dalla radice \"*sem-\" dell'indeuropeo. Altre lingue tra le pi\u00f9 evidenti che seguono la stessa radice sono il sanscrito \"sam\" e lo slavo \"s\u016d\". La preposizione \"sa\" \u00e8 usata oltre che nel dialetto di Osimo anche nelle citt\u00e0 vicine e addirittura risale l'Adriatico, escludendo il centro di Ancona, fino a Rimini, ed \u00e8 una testimonianza degli influssi gallo-italici sul substrato umbro-romanesco tipici dell'area anconetana..\nIl filologo tedesco Gerhard Rohlfs non cita invece il possibile influsso greco bizantino, ma ne riporta l'origine al latino, in particolare alla funzione strumentale/comitativa dell'ablativo:"}
{"id": "1632278", "revid": "174925", "url": "https://it.wikipedia.org/wiki?curid=1632278", "title": "Kaiser Friedrich III", "text": ""}
{"id": "1632283", "revid": "121457840", "url": "https://it.wikipedia.org/wiki?curid=1632283", "title": "Chiesa di San Simeone Profeta (Venezia)", "text": "La chiesa di San Simeone Profeta, vulgo San Simeone Grande o \"San Simeon Grando\", \u00e8 un edificio religioso della citt\u00e0 di Venezia, situato nel sestiere di Santa Croce.\nL'appellativo \"Grande\" serve a distinguerla dalla vicina chiesa dei Santi Simeone e Giuda che, prima della ricostruzione settecentesca, era di pi\u00f9 piccole dimensioni.\nStoria.\nSarebbe stata fondata nel 967 dalle famiglie Ghisi, Adoldi e Briosi. Originariamente doveva essere un edificio molto modesto, sembra in paglia e legno, perch\u00e9 costruito in una zona periferica e rurale. Dopo un disastroso incendio, nel 1150 fu ricostruita in pietra e al contempo fu innalzata a parrocchiale.\nTra il 1807 e il 1810 gli editti napoleonici ne sancirono la soppressione e divenne succursale della vicina San Simeon Piccolo. Tale provvedimento fu revocato nel 1810, quando nuove disposizioni decretarono la riacquisizione a San Simeone profeta del titolo di parrocchialit\u00e0 e l'annessione alla stessa della circoscrizione parrocchiale dei Santi Simeone e Giuda, precedentemente soppressa.\nDescrizione.\nLa fondazione risale al X secolo, ma nel corso del tempo la costruzione \u00e8 stata sottoposta a numerosi interventi; in particolare nel XVII secolo, quando il pavimento originale fu ricoperto da un nuovo pavimento a quota pi\u00f9 elevata. Tracce del pavimento originale furono rinvenute durante i lavori di restauro del 1839.\nL'attuale edificio \u00e8 affiancato a sinistra da un porticato \"(sotoportego)\" ed ha pianta basilicale. La facciata, in stile neoclassico, \u00e8 del 1861.\nL'interno presenta tre navate, con antiche colonne, ricostruito all'inizio del XVIII secolo dall'architetto Domenico Margutti. All'interno, a destra dell'entrata, si trova \"La Presentazione al Tempio\" con i ritratti dei committenti, opera di Jacopo Palma il Giovane.\nNella navata di destra si trova la \"Statua giacente\", poi adattata su sarcofago non suo, che la tradizione attribuisce al beato Simeone, in base a un'iscrizione datata 1317; la statua si ritiene opera di un maestro, tal Marco Romano.\nNel secondo altare della navata sinistra trova posto un dipinto di Jacopo Tintoretto, raffigurante \"L'ultima cena\", \"soggetto caro al pittore, numerose volte ripetuto con nuove, ardite concezioni: le parti incolumi da cattivi restauri lasciano scorgere l'impronta del maestro (1560 c.)\", mentre l\"'Annunciazione\", precedentemente attribuita a Palma il Giovane (fine del XVI secolo), \u00e8 riconosciuta come opera del pittore Blanc (XVI secolo)."}
{"id": "1632285", "revid": "401052", "url": "https://it.wikipedia.org/wiki?curid=1632285", "title": "Birkenwerder", "text": "Birkenwerder \u00e8 un comune di abitanti del Brandeburgo, in Germania.\nAppartiene al circondario dell'Oberhavel.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nInfrastrutture e trasporti.\nStrade.\nIl territorio comunale di Birkenwerder \u00e8 attraversato dall'autostrada federale A\u00a010 e dalle strade federali B\u00a096 e B\u00a096a.\nFerrovie.\nIl territorio comunale di Birkenwerder \u00e8 attraversato dalla linea Berlino-Stralsund; su di essa \u00e8 posta la stazione di Birkenwerder, servita esclusivamente dai treni della S-Bahn berlinese."}
{"id": "1632286", "revid": "599013", "url": "https://it.wikipedia.org/wiki?curid=1632286", "title": "Ierokl\u012bs Stoltid\u012bs", "text": "Carriera.\nClub.\nLa carriera di Stoltidis \u00e8 iniziata nel 1990 in quarta divisione con il Pontioi Kozanis, prima del trasferimento all'Iraklis, dove \u00e8 rimasto undici anni. Nel dicembre del 1992 ha esordito nella massima serie greca con il club di Salonicco e dal 1995 si \u00e8 ritagliato un posto da titolare. La stagione successiva ha debuttato in Coppa UEFA. Nel 1999 \u00e8 stato protagonista dell'estate per il suo passaggio all' dopo che sembrava dovesse rinnovare il suo contratto con l'Iraklis ma il trasferimento viene interrotto clamorosamente e Stoltidis resta a Salonicco.\nNel 2003 Stoltidis \u00e8 stato votato miglior giocatore del club. A giugno, dopo aver collezionato 234 presenze in campionato, firma un contratto biennale con l'Olympiakos. Diventa un beniamino dei tifosi segnando reti fondamentali contro i futuri campioni del e l' nella stagione 2003-2004. Da allora \u00e8 una pedina fondamentale nella formazione di Du\u0161an Bajevi\u0107 che vince sia campionato che coppa nazionale nei due anni successivi.\nNella stagione 2005-2006 \u00e8 una presenza fissa nell'undici titolare e durante il derby con il segna una doppietta che vale la vittoria per sua squadra, in quella stagione si \u00e8 reso particolarmente famoso per il violento tackle con cui ha rotto in due tibia e perone al diciottenne centrocampista del Rosenborg B.K. Per Ciljan Skjelbred. Nel gennaio 2006 estende il contratto fino all'estate del 2008. Segna anche il gol della vittoria contro i futuri vincitori del nella UEFA Champions League 2004-2005.\nDal 2007 insieme all'argentino Cristian Ra\u00fal Ledesma forma la coppia di centrocampo della squadra del Pireo.\nNazionale.\nHa fatto parte della Grecia che ha perso la finale del Campionato europeo di calcio Under-21 nel 1998 contro la Spagna. Nel novembre del 1999 Stoltidis ha esordito con la maglia della nazionale maggiore con cui ha giocato complessivamente sei partite ed ha poi rappresentato il suo paese alle Olimpiadi di Atene nel 2004, nonostante risultasse spesso determinante e nonostante le vittorie con l'Olympiakos Otto Rehhagel non lo convoca per gli europei del 2004.\nStatistiche.\nPresenze e reti nei club.\n\"Statistiche aggiornate al 1\u00ba novembre 2008\""}
{"id": "1632287", "revid": "2176160", "url": "https://it.wikipedia.org/wiki?curid=1632287", "title": "Rainulfo II Trincanotte", "text": "Dopo la morte prematura, senza figli, del secondo conte d'Aversa, Asclettino II Drengot, il cugino Rainulfo Trincanotte era il candidato naturale, appoggiato dai Normanni; il principe Guaimario IV di Salerno tent\u00f2 invece di imporre il suo candidato, Rodolfo Cappello, che riusc\u00ec in un primo momento a sconfiggere ed imprigionare Rainulfo; ma questi riusc\u00ec a liberarsi ed a scacciare il rivale Rodolfo, ottenendo anche il riconoscimento dello stesso Guaimario.\nAnche al fine di derimere la vertenza, l'imperatore Enrico III convoc\u00f2 per il 3 febbraio 1047 la Conferenza di Capua, con Guaimario V di Salerno. L'imperatore legittim\u00f2 i possessi acquisiti di fatto da parte delle famiglie normanne e conferm\u00f2 i titoli feudali di Drogone d'Altavilla e di Rainulfo, terzo conte di Aversa e Duca di Sorrento, i quali divennero suoi vassalli; distacc\u00f2 da Salerno il Principato di Capua e lo restitu\u00ec al legittimo Pandolfo IV, anche se questo territorio costituiva l'obiettivo della famiglia Drengot.\nRainulfo II Trincanotte per\u00f2 mor\u00ec nel 1048 e lasci\u00f2 erede il figlio Ermanno, di pochi anni, con reggente Guglielmo Bellabocca (Bellebouche). L'unico parente, Riccardo, cugino del bimbo, Signore di Genzano, era imprigionato a Melfi per aver combattuto contro Drogone d'Altavilla. Guaimario intervenne, lo fece uscire di prigione, lo condusse ad Aversa e lo insedi\u00f2 come nuovo tutore di Ermanno. Dopo l'improvvisa morte dell'infante, Guaimario V nel 1049 invest\u00ec Riccardo come quinto Conte d'Aversa."}
{"id": "1632288", "revid": "116745876", "url": "https://it.wikipedia.org/wiki?curid=1632288", "title": "Chiesa confessante", "text": "La Chiesa confessante (in tedesco \" Bekennende Kirche\" BK) fu un movimento di opposizione sorto nell'ambito della Chiesa evangelica tedesca contro il tentativo del regime nazista tedesco di allineare l'insegnamento e l'organizzazione della Chiesa evangelica al nazionalsocialismo. Obiettivo quest'ultimo perseguito fin dal 1934 dal movimento dei \"Deutschen Christen\" (cristiani tedeschi) con il sostegno di comitati ecclesiastici e talora direttamente di commissari nominati dal regime che rimossero i legittimi rappresentanti della Chiesa. La Chiesa confessante reag\u00ec sia a livello dottrinale sia organizzativo e formativo per giungere anche a forme di vera e propria lotta politica.\nFin dalla sua fondazione nel maggio 1934 la Chiesa confessante si present\u00f2 come l'unica Chiesa legittima e, sulla base di un diritto ecclesiastico d'emergenza, costitu\u00ec proprie strutture direttive e amministrative. I suoi pastori rimasero tuttavia in molti \"L\u00e4nder\" membri ufficiali della Chiesa evangelica tedesca.\nSe \u00e8 dunque vero che la Chiesa confessante assumeva fin dalle sue origini una chiara posizione politica di opposizione al regime, diversi suoi membri, pastori e no, rimasero fedeli al Reich tedesco, giungendo perfino ad approvare, in alcuni casi, la politica bellicista ed espansionista hitleriana.\nLe origini.\nLe ragioni della formazione di un'opposizione interna alla Chiesa contro i tentativi di allineamento era da ricondurre \"in primis\" appunto alla politica ecclesiastica del regime nazista, il quale perseguiva, anche in questo ambito, le pretese totalitarie su cui si fondava la sua ideologia. Il partito nazista segu\u00ec, fin dalla sua nascita, una doppia strategia: da un lato il suo programma dichiarava essere il \"cristianesimo positivo\" la religione del popolo tedesco, dall'altra predicava tuttavia il razzismo e il nazionalismo, mirando - a lungo termine - all'eliminazione del cristianesimo e alla sua sostituzione con una forma di neopaganesimo.\nLa Chiesa confessante fu costituita dopo che, raggiunto il potere nell'inverno del 1933, i nazisti incominciarono a esercitare un influsso diretto sull'organizzazione della Chiesa, che si esplic\u00f2 in tre differenti linee:\nLa Chiesa confessante reag\u00ec a tale politica:\nLa storia della Chiesa confessante.\nGi\u00e0 nel settembre 1933, come reazione all'introduzione del paragrafo sull'arianit\u00e0 con il quale gli ebrei battezzati venivano dichiarati non ariani e si decretava che fossero espulsi dalla Chiesa Evangelica, alcuni parroci berlinesi fra i quali Martin Niem\u00f6ller e Dietrich Bonhoeffer costituirono d'urgenza un'associazione, la quale da un lato dichiar\u00f2 che il suddetto paragrafo era incompatibile con la fede cristiana, dall'altro organizz\u00f2 l'assistenza alle persone colpite dalle misure razziali.\nTale gruppo costitu\u00ec con la \"Jungreformatorische Bewegung\" (Movimento neoriformatore) uno dei precursori della Chiesa confessante, la quale fu ufficialmente costituita con il sinodo del 29/31 maggio 1934 a Wuppertal-Barmen. Fu in tale occasione che venne formulata la dichiarazione teologica di Barmen (\"Barmer Theologische Erkl\u00e4rung\") che avrebbe costituito il fondamento teologico della Chiesa confessante.\nLa dichiarazione ribadiva la centralit\u00e0 di Cristo quale fondamento della fede della Chiesa e respingeva quindi criterii e istanze estranee ai principi cristiani e dunque pure le pretese totalitarie del regime nazista nonch\u00e9 il tentativo di appropriarsi del messaggio evangelico per scopi politici. Dopo il sinodo andarono costituendosi molte comunit\u00e0 legate alla Chiesa confessante che rifiutarono di sottomettersi alle gerarchie ufficiali della Chiesa. Questa resistenza non fu inizialmente tanto motivata politicamente, quanto piuttosto fondata sulla volont\u00e0 di opporsi all'interno della Chiesa ai \"Deutschen Christen\" ."}
{"id": "1632289", "revid": "73537", "url": "https://it.wikipedia.org/wiki?curid=1632289", "title": "Skyros", "text": ""}
{"id": "1632294", "revid": "1516566", "url": "https://it.wikipedia.org/wiki?curid=1632294", "title": "Chiesa di Sant'Aponal", "text": "La chiesa di Sant'Aponal (che in veneziano significa Sant'Apollinare) era un luogo di culto cattolico, oggi sconsacrato, situato nel sestiere di San Polo della citt\u00e0 di Venezia.\nStoria.\nLa chiesa fu fondata nel 1034 forse dalle nobili famiglie Sciavola e Rampana provenienti da Ravenna che la intitolarono al protettore della loro citt\u00e0 di origine. Nel 1400 fu elevata a chiesa collegiata fu deciso di dotarla del campanile nel 1407 (portato a termine nel 1430). Fu ricostruita in forme tardo gotiche nel 1450; altri restauri avvennero nel 1570, nel 1600 l'interno fu adattato ad unica aula e altri restauri risultano effettuati nel 1791. \nNel 1806, con la concentrazione delle parrocchie decisa dal governo del Regno Italico, venne chiusa e passata nelle disponibilit\u00e0 del demanio; dal 1810 inizi\u00f2 la dispersione dei suoi arredi. \nVenduta all'asta nel 1840 fu subito ceduta ad un gruppo di devoti che la riaprirono nel 1851. Oltre ai pochi altari superstiti vi venne posto sull'altare maggiore proveniente dalla chiesa di Santa Giustina di Castello. Nella stessa occasione fu montato il portale proveniente dalla chiesa di Sant'Elena. \nNel 1929 il portale venne restituito alla riaperta chiesa di Sant'Elena e venne sostituito da un bassorilievo gotico sopra il portale, opera di provenienza ignota prima murata sull'abside della stessa chiesa. Chiusa al culto tra il 1965 e il 1979 e sconsacrata, fu adibita ad archivio comunale ed oggi a deposito principalmente di opere d'arte. \nSecondo la tradizione nella chiesa erano custoditi il corpo del profeta Giona e una spina della corona di Ges\u00f9.\nDescrizione.\nLa facciata conserva le fattezze gotiche originarie, come il campanile. L'interno invece \u00e8 frutto del rifacimento seicentesco. Un piccolo ingresso laterale la rendeva accessibile da ruga Rialto. Le funzioni parrocchiali vennero interrotte alla met\u00e0 del XX secolo. "}
{"id": "1632298", "revid": "1793900", "url": "https://it.wikipedia.org/wiki?curid=1632298", "title": "Fort Nelson (Columbia Britannica)", "text": "Fort Nelson \u00e8 una centro abitato di 4.514 abitanti della Columbia Britannica, in Canada.\nEra sede dell'aeroporto Fort Nelson/Mobil Sierra, oggi abbandonato.\n\u00c8 stata una municipalit\u00e0 indipendente fino al 2009."}
{"id": "1632302", "revid": "198277", "url": "https://it.wikipedia.org/wiki?curid=1632302", "title": "Palermo Volley", "text": "Il Palermo Volley \u00e8 stata una societ\u00e0 pallavolistica maschile italiana con sede a Palermo.\nStoria.\nIl Palermo Volley \u00e8 stato fondato nel 1998 e diretto dal presidente Daniele Cuoghi: la societ\u00e0 acquista il titolo sportivo dalla , la quale a suo volta si era fusa con la e ne aveva acquistato il titolo: dal club ferrarese ha ottenuto la partecipazione non solo al campionato di Serie A1, ma anche a una competizione europea, ossia alla Coppa CEV, visti i risultati raggiunti dagli estensi nell'annata 1997-98.\nNella stagione 1998-99 la squadra siciliana riesce a raggiungere le semifinali dei play-off scudetto, che sar\u00e0 poi il migliore risultato della sua storia in campionato, e vince il suo primo trofeo, la Coppa CEV, battendo in finale i belgi del . Dopo un'annata mantenuta sugli stessi livelli di quella precedente, con la partecipazione alla Supercoppa europea, con l'uscita in semifinale, nella stagione 2000-01 la squadra non riesce ad andare oltre il tredicesimo posto in classifica, retrocedendo in Serie A2: tuttavia la societ\u00e0 decide di non continuare l'attivit\u00e0 agonistica sicch\u00e9 scompare dal panorama pallavolistico."}
{"id": "1632304", "revid": "119759291", "url": "https://it.wikipedia.org/wiki?curid=1632304", "title": "Regione di Vakinankaratra", "text": "La regione di Vakinankaratra \u00e8 una regione della provincia di Antananarivo, nel Madagascar centrale.\nIl capoluogo della regione \u00e8 Antsirabe.\nHa una popolazione di 1.589.800 abitanti distribuita su una superficie di 16.599\u00a0km\u00b2.\nSuddivisione amministrativa.\nLa regione \u00e8 suddivisa in sette distretti:"}
{"id": "1632310", "revid": "118551674", "url": "https://it.wikipedia.org/wiki?curid=1632310", "title": "Beata (Pian Camuno)", "text": "Beata (\"Bi\u00e0da\" in dialetto camuno) \u00e8 una frazione del comune di Pian Camuno, in bassa Val Camonica, provincia di Brescia.\nGeografia fisica.\nTerritorio.\nBeata \u00e8 la frazione pi\u00f9 popolata del Comune di Pian Camuno, tolto il capoluogo e arriva a contare pi\u00f9 di mille abitanti. Geograficamente si trova sul lato pi\u00f9 a sud del territorio comunale, sulla riva destra del torre Re di Gratacasolo, il quale la separa dall'omonimo abitato, frazione del Comune di Pisogne.\nIn base ai dati dedotti dall'Ufficio Anagrafe del Comune di Pian Camuno, la frazione al 31.12.2017 contava 1366 abitanti (residenti) cos\u00ec suddivisi:\nSi precisa che il calcolo \u00e8 stato effettuato includendo tutte le vie che fanno riferimento al seggio elettorale della frazione di Beata. Pertanto sono incluse anche le strade della zona \"Castrino\", quindi la parte dell'abitato a valle della SP BS 1 sito sul versante orografico sinistro del Torrente Re di Gratacasolo direttamente confinante con la frazione Gratacasolo del Comune di Pisogne, oltre che con il piccolo centro abitato di via Pagher situato a valle della linea ferroviaria Brescia - Iseo - Edolo.\nArte rupestre.\nCos\u00ec come per altri comuni limitrofi, il territorio boscato e le aree limitrofe sono state interessate dal rinvenimento di reperti preistorici: punte di frecce bifacciali in quarzo negli scavi di Montecampione, oggetti in selce, un\u2019ascia levigata in una localit\u00e0 nei pressi del Cimitero di Vissone; nella zona tra Solato e la Beata per estendersi a Gratacasolo di Pisogne si trova un\u2019area fittamente boscata interrotta da rari affioramenti rocciosi nelle ere levigati dai ghiacciai che in epoca preistorica del Permiano hanno formato l\u2019intera vallata Il Piano di Gestione del sito Unesco n.94 fornisce un elenco dei ritrovamenti effettuati in valle camonica relativamente a reperti preistorici; il Piano include nell\u2019elenco, tra le zone di minor risonanza rispetto ai parchi riconosciuti ed istituiti, anche alcune localit\u00e0 in territorio comunale di Pian Camuno.\nUn cenno, nel contesto della Val Camonica, merita la componente significativa, tra quelle costituenti il patrimonio storico culturale del territorio di Pian Camuno, delle incisioni rupestri. Nel Comune di Pian Camuno, infatti, cos\u00ec come per altri comuni limitrofi, il territorio boscato e le aree limitrofe sono state interessate dal rinvenimento di reperti preistorici: punte di frecce bifacciali in quarzo negli scavi di Montecampione, oggetti in selce, un\u2019ascia levigata in una localit\u00e0 nei pressi del Cimitero di Vissone che potrebbero risalire al mesolitico in un\u2019epoca compresa tra il sesto ed il nono millennio a.C.; nella zona tra Solato e la Beata per estendersi a Gratacasolo di Pisogne si trova un\u2019area fittamente boscata interrotta da rari affioramenti rocciosi nelle ere levigati dai ghiacciai che in epoca preistorica del Permiano hanno formato l\u2019intera vallata; su queste rocce, sulle quali si osservano le \u201ccoppelle\u201d, buchi rotondi cos\u00ec denominati dagli studiosi, nel 2000-2001 il prof. Sansoni del Centro Camuno di Studi Preistorici, con i suoi Collaboratori, ha individuato un complesso rilevante di incisioni \u201ccruciformi\u201d fatte risalire all\u2019et\u00e0 del bronzo e del ferro - I\u00b0-III\u00b0 millennio a.C.- che sono andate ad arricchire l\u2019imponente patrimonio di petroglifi della Valle Camonica. Tali ritrovamenti sono segnalati anche all\u2019interno del Piano di Gestione del Sito dell\u2019UNESCO n.94 (anno 2005) che prende in esame nel suo insieme il complesso delle rocce istoriate ritrovate in Vallecamonica\nStoria.\nMentre il capoluogo, \u2026. dove \u201ctopografia e toponomastica \u2013 nella parola Piano- in questo caso sono perfettamente coincidenti: la collocazione del paese nella piana alluvionale costituita dall\u2019Oglio (alla base sud, lato sinistro del conoide di deiezione su cui sorge Artogne) che ha ristretto i limiti del lago di Iseo, proprio nel punto dove ha inizio la ripida costa montana che poi sale a dividere sul lato est la Valle Camonica dalla Valle Trompia\u201d (Gaetano Panazza - Storia di Pian Camuno e delle sue Contrade di G. Pedersoli-Ed.Toroselle 2001) occupa tutto l\u2019angolo all\u2019estremo nordovest del territorio, l\u2019angolo opposto a sud-ovest \u00e8 occupato dalla frazione di Beata. La pi\u00f9 probabile etimologia di quest\u2019ultimo toponimo pare essere \u201cBiada\u201d(terra fertile di biade secondo Olivieri), \u201cBeata Vergine\u201d (nel culto secondo Guerrini), \u201cBiviata\u201d (da bivium per Dell\u2019Orto e Veclani) dove appunto giungeva la strada antica che salendo a Solata e Fraine portava in Val Trompia e a Brescia e che poi al \u201cBivio\u201d immetteva sulla Valeriana: questo punto costituiva capolinea della strada nei pressi della Torre qui edificata a guardia della stessa e punto di osservazione. Luogo, questo, che gli storici propendono a indicare come la zona dove nel 16 a.C. avvenne lo scontro tra le truppe romane discese dal Colle di S. Zeno e i Camuni che qui vennero sconfitti e soggiogati.\nNel 1676 il forno di fusione del ferro viene distrutto dal torrente che lo fiancheggia.\nNel 1698 Gregorio Brunelli la cita chiamandola \"Biada\".\nMonumenti e luoghi d'interesse.\nArchitetture militari.\nIn cima al paese sorge una torre medievale denominata Torre Alta. La Torre Alta di Pian Camuno \u00e8 una costruzione di avvistamento e difesa, posta su piccolo rilievo dominante, ed ha un angolo di visuale che spazia dal lago di Iseo a sud, fino a Darfo, a nord, con dominio su tutta la pianura sottostante. La torre, monumento di \u201cbellicosi passati secoli\u201d (Maironi da Ponte) \u00e8 conosciuta da molti storici anche come la torre di Gratacasolo che, con Beata, ha seguito le vicende della storia, ivi inclusa l\u2019alluvione che un tempo ha distrutto entrambe. Rifatta nella parte superiore, conserva nelle sue pietre e nei suoi conci i tratti architettonici originali.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti della Beata \u00e8 \"Gad\u00e8toi\".\n\u00c8 tradizione che Beata e Piano (Pian Camuno) formassero un tempo un unico paese, e che fosse stato distrutto da un'inondazione."}
{"id": "1632312", "revid": "339392", "url": "https://it.wikipedia.org/wiki?curid=1632312", "title": "Terrazzani", "text": ""}
{"id": "1632314", "revid": "124897436", "url": "https://it.wikipedia.org/wiki?curid=1632314", "title": "Chow chow", "text": "Il chow chow () \u00e8 una razza di cane genealogicamente riconosciuta.\nStoria.\nIl chow chow \u00e8 una delle razze pi\u00f9 antiche ed \u00e8 per questo difficile risalire correttamente all'origine. Divenne popolare in Cina circa 2000 anni fa e i primi esemplari furono introdotti in Inghilterra nel 1780 da mercanti cinesi. Nella patria di origine era molto apprezzato dagli imperatori per le sue notevoli doti di fiuto e di grande forza. Per queste caratteristiche fu utilizzato come cane da guardia (di case e di barche), da caccia (di lupi e grossa selvaggina), da tiro al carretto.\nIl nome cinese \u677e\u72ee\u72ac \"s\u014dngsh\u012bqu\u01cen\", significa \"cane leone ammansito\". \u00c8 difficile risalire all'etimologia del nome con cui \u00e8 noto in Occidente, \"chow chow\", ma probabilmente deriva dal termine \"chaou\" o \"tchaou\", che designava i commercianti cinesi che si recavano in Europa per vendere la loro merce chiamata proprio \"chow chow\". La pelliccia e la carne sono molto ricercate dai cinesi e dai coreani, i quali spesso lo allevano a scopo culinario, un'usanza che coinvolge anche altri cani, di razza e non.\nAlla fine del 1800 era possibile trovare alcuni esemplari di chow chow nei giardini zoologici inglesi, descritti come cani semi selvatici. Questo era inoltre il cane preferito dello zoologo Konrad Lorenz e del padre della psicanalisi Sigmund Freud nonch\u00e9 dal presidente statunitense Calvin Coolidge.\nCaratteristiche fisiche.\nIl Chow chow \u00e8 un cane solido, paffuto, compatto, di aspetto leonino, superbo e pieno di dignit\u00e0. Proporzioni importanti: la distanza dal gomito al garrese \u00e8 la stessa che c'\u00e8 tra il gomito e il suolo. L'andatura \u00e8 caratteristica e la lingua \u00e8 nero bluastra. I colori sono rosso, cerbiatto, nero, blu, crema e bianco. Il pelo pu\u00f2 essere lungo oppure corto, ma il primo \u00e8 quello maggiormente noto. Altra peculiarit\u00e0 di questa razza \u00e8 l'andatura \"a pendolo\".\nComportamento.\n\u00c8 un ottimo cane da guardia. Si tratta di un cane tranquillo, il cui temperamento pu\u00f2 essere descritto come leale ma indipendente e riservato. \u00c8 anche un eccellente compagno per la famiglia, seppur non una razza adatta ai bambini, e inoltre si adatta senza problemi alla vita in casa o in appartamento. Ha bisogno di movimento quotidiano ed esige una perenne cura e pulizia del pelo: risulta quindi necessario fare attenzione al suo corpo. Silenzioso e riservato, abbaia poco e quasi mai a sproposito. Non sempre \u00e8 disposto a socializzare con gli altri cani, ma non per questo si mostra aggressivo o mordace.\nLa leggenda sul colore della lingua.\nUn'antica leggenda cinese fornisce una fantasiosa spiegazione della strana colorazione della lingua del chow chow. La leggenda racconta che un giorno un monaco si ammal\u00f2 gravemente tanto da non potersi alzare dal letto per procurarsi la legna per accendere il fuoco: i suoi cani per aiutarlo, uscirono nel bosco per raccogliere dei ciocchi da ardere. Alcuni alberi della vicina foresta erano stati bruciati da un incendio e al suolo erano rimasti dei pezzi di legno carbonizzato. I cani li raccolsero e li portarono nella grotta tenendoli in bocca, cos\u00ec che le loro lingue da quel giorno mantennero il colore nero del legno bruciato.\nUn'altra leggenda spiega il bizzarro colore scuro della loro lingua: quando il Buddha dipinse il cielo d'azzurro, un chow chow lo seguiva, e nel seguirlo raccoglieva con la lingua tutte le gocce di colore cadute."}
