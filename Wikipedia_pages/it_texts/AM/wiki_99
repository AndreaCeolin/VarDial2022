{"id": "1784930", "revid": "6923", "url": "https://it.wikipedia.org/wiki?curid=1784930", "title": "Franz Anton Maulbertsch", "text": "Biografia.\n\u00c8 uno dei massimi interpreti del rococ\u00f2 nei paesi tedeschi. La sua formazione artistica avvenne nell'Accademia di Vienna: attraverso Paul Troger, sent\u00ec la suggestione dell'opera dei grandi pittori veneziani Piazzetta e Giovanni Battista Pittoni; ebbe anche modo di ammirare gli affreschi di Sebastiano Ricci nel Palazzo di Sch\u00f6nbrunn di Vienna, e di frequentare direttamente Giambattista Tiepolo, attivo a W\u00fcrzburg a partire dal 1750.\nApprezzato affreschista, ottenne numerose e importanti committenze, soprattutto ecclesiastiche: lavor\u00f2 alla decorazione della \"Michaelerkirche\" e della chiesa dei Piaristi di Vienna, la Basilica \"Maria Treu\", del palazzo arcivescovile di Bratislava, della biblioteca dell'abbazia premostratense di Strahov, presso Praga, e di quella del convento dei Barnabiti a Mistelbach. Numerose anche le sue pale d'altare (\"San Narciso in gloria\", \"Sposalizio della Vergine\").\nTra le opere a carattere profano, notevoli i suoi affreschi a soggetto mitologico della Hofburg di Innsbruck e quelli del castello di Halbturn, in Ungheria.\nBibliografia.\nAA.VV., \"La pittura barocca: due secoli di meraviglie alle soglie della pittura moderna\", Electa, Milano 1999, pp.\u00a0277\u2013279 ISBN 88-435-6761-6"}
{"id": "1784931", "revid": "1702319", "url": "https://it.wikipedia.org/wiki?curid=1784931", "title": "Paul Troger", "text": "Biografia.\nNato nella Val Pusteria da una famiglia di artisti, la sua formazione artistica si svolse a Venezia dove, all'inizio del secondo decennio del Settecento, fu in contatto con pittori quali Piazzetta e Federico Bencovich; fu poi presso Francesco Solimena a Napoli, quindi a Roma e infine a Bologna, dove fu alle dipendenze di Giuseppe Maria Crespi.\nStabilitosi a Vienna nel 1728, ottenne numerosi incarichi ufficiali, sino alla nomina, nel 1754, a direttore dell'Accademia di arti figurative, carica che detenne sino al 1757. Tra i suoi pi\u00f9 celebri lavori, il \"Trionfo della Ragione\", nella decorazione a fresco della biblioteca dell'abbazia benedettina di Melk (1731-1732)."}
{"id": "1784933", "revid": "287204", "url": "https://it.wikipedia.org/wiki?curid=1784933", "title": "Abraham Mignon", "text": "Biografia.\nLa sua prima formazione artistica avvenne in patria sotto la guida del pittore di nature morte Jacob Marrel; ma nel 1659 si trasfer\u00ec nei Paesi Bassi e, a Utrecht, fu allievo di Jan Davidszoon de Heem.\nFu attivo soprattutto a Francoforte ma soggiorn\u00f2 spesso anche a Utrecht dove, nel 1669, risulta iscritto alla Gilda di San Luca.\nFu uno dei pi\u00f9 grandi pittori di nature morte del suo tempo: seppe unire all'esuberanza barocca delle sue composizioni l'attenzione alla descrizione analitica e minuta di piante e animaletti.\nSue opere sono nei musei di Darmstadt, Bruxelles, Budapest e Amsterdam."}
{"id": "1784934", "revid": "767487", "url": "https://it.wikipedia.org/wiki?curid=1784934", "title": "Sebastian Stoskopff", "text": "Biografia.\nNato a Strasburgo, studi\u00f2 in Renania e in Fiandra, dove apprese il gusto per la precisione nella rappresentazione degli oggetti che lo portarono spesso a rasentare gli effetti del \"trompe-l'\u0153il\".\nFu autore di originali scene di genere, ritratti e soprattutto nature morte, generalmente riservati a una committenza elitaria: le sue composizioni, con chiaro accento simbolico, alludono alla precariet\u00e0 delle cose terrene, sempre minacciate da una possibile e imminente rovina.\nLe sue maggiori opere si trovano nei musei di Karlsruhe, Strasburgo e Vienna."}
{"id": "1784935", "revid": "119945972", "url": "https://it.wikipedia.org/wiki?curid=1784935", "title": "Johann Heinrich Sch\u00f6nfeld", "text": "Biografia.\nEra il figlio maggiore di Johann Baptist Sch\u00f6nfeld e di Susanna Schumacher. Il padre, affermato orefice, era sindaco di Biberach an der Ri\u00df e la sua famiglia apparteneva un tempo alla nobilt\u00e0. Queste notizie provengono da Joachim von Sandrart, che conosceva personalmente il Sch\u00f6nfeld.\nSi form\u00f2 in patria presso il pittore Johann Sichelbein di Memmingen: di questo periodo resta un disegno intitolato \"Diana\", firmato e datato 1626. Verso la fine degli anni 20 del XVII secolo, fu a Stoccarda, presso la corte ducale, come anche Johann Wilhelm Baur, incisore e miniaturista, che poi ritrover\u00e0 a Roma.\nA partire dal 1633 soggiorn\u00f2 lungamente in Italia, non solo a causa della Guerra dei trent'anni, che in quegli anni insanguinava l'Europa centrale e ostacolava notevolmente il mercato dell'arte nei paesi germanici, ma anche per il fascino esercitato dall'Italia, come meta di pellegrinaggi intellettuali ed artistici da pi\u00f9 di un secolo. Fu dapprima a Roma, dove venne influenzato dalle tendenze classicistiche di Nicolas Poussin e dal decorativismo barocco di Pietro da Cortona, poi (dal 1638) a Napoli, dove fece suo, reinterpretandolo, il luminismo di matrice caravaggesca di Bernardo Cavallino.\nDurante il periodo romano, frequent\u00f2 altri artisti tedeschi, tra cui sicuramente Joachim von Sandrart e Johann Wilhelm Baur. Dipinse una \"Visitazione\" (1647 circa), oggi perduta, per la Chiesa di Sant'Elisabetta de' Fornari, propriet\u00e0 dei fornai tedeschi in Roma. Fu inoltre sotto la protezione di Paolo Giordano II Orsini. Presumibilmente fin dall'inizio del suo soggiorno romano, si un\u00ec con il soprannome di \"Trinangell\" alla Schildersbent, un'organizzazione di artisti nordici, in gran parte olandesi.\nTornato in Svevia nel 1652 (dopo il trattato di Vestfalia del 1648 il mercato artistico aveva ripreso vigore), si stabil\u00ec ad Augusta, dove riscosse un notevole successo sia presso i collezionisti privati che presso la committenza ecclesiastica: sua \u00e8 la pala dell'\"Assunzione\" del duomo cittadino. Numerosi sono anche i suoi quadri a soggetto storico e mitologico (oggi conservati soprattutto a Dresda, Vienna e San Pietroburgo). Nello stesso anno, si spos\u00f2 con Elisabetha Strauss, nipote di Joseph F\u00fcrttenbach dalla cui \"Cronica\" \u00e8 stata desunta la durata del soggiorno italiano di Sch\u00f6nfeld (18 anni, di cui 12 a Napoli), anche se sembra pi\u00f9 verosimile un periodo romano dal 1633 al 1636-1637, un periodo napoletano dal 1636-1637 al 1647-1648 e un ritorno a Roma nel 1647-1648 (periodo del rinnovamento della chiesa di Sant'Elisabetta per cui dipinse una \"Visitazione\") fino al 1651, anno in cui ritorn\u00f2 a Biberach an der Ri\u00df passando per Venezia per poi trasferirsi definitivamente ad Augusta l'anno successivo. Altre prove del suo secondo soggiorno romano sono il disegno \"Donna seduta vista di spalle\" (Staatliche Graphische Sammlung di Monaco) firmato e datato Roma 1649 e il fatto che nel 1647 Napoli fu messa a ferro e fuoco durante la rivolta capeggiata da Masaniello.\nCollabor\u00f2 con Johann Spillenberger. Fra i suoi allievi, citiamo Johann Heiss, Georg Marcell Haack e Johann Gregor Melchior Schmittner.\nFu uno dei pi\u00f9 eminenti pittori tedeschi dell'epoca barocca, che, con la luminosit\u00e0 del tocco e la delicatezza del colore, anticip\u00f2 alcuni aspetti dell'arte Rococ\u00f2 tedesca."}
{"id": "1784937", "revid": "1573940", "url": "https://it.wikipedia.org/wiki?curid=1784937", "title": "Coenocorypha", "text": "Coenocorypha \u00e8 un piccolo genere di uccelli della famiglia Scolopacidae.\nTassonomia.\nComprende tre specie esistenti e due estinte:"}
{"id": "1784943", "revid": "2041604", "url": "https://it.wikipedia.org/wiki?curid=1784943", "title": "Johann Carl Loth", "text": "Biografia.\nFiglio del pittore Ulrich Loth, (la madre miniaturista) dopo una prima formazione artistica in patria, attorno al 1650 si stabil\u00ec a Venezia, dove probabilmente fu allievo di Pietro Liberi: particolare influenza sul suo stile ebbe la maniera di un altro artista attivo in quegli anni nella citt\u00e0 lagunare, il genovese Giovan Battista Langetti, formatosi sugli esempi di Bernardo Strozzi e Pieter Paul Rubens.\nLoth soggiorn\u00f2 anche a Roma, dove conobbe l'opera del Caravaggio e dei carracceschi. Alcuni dei suoi lavori sono ancora presenti nelle chiese veneziane (la pala con il \"martirio di sant'Eugenio\" in Santa Maria del Giglio, Transito di San Giuseppe in San Giovanni Grisostomo) e nel Kunsthistorisches Museum di Vienna (\"Giove e Mercurio ospitati da Filemone e Bauci\" e \"la benedizione di Giacobbe\").\nSuo un Sansone e Dalila alla Pinacoteca Tosio Martinengo di Brescia e nelle parrocchiali di San Felice del Benaco (1685) e il Martirio di San Bartolomeo a Calcinato.\nDue teleri (1687-88) nella Cappella del Crocefisso nel Duomo di Trento.\nAl Museo civico di Bolzano si trova una sua opera giovanile Ebbrezza di No\u00e8, mentre al Museo Civico di Padova sono collocate San Gerolamo e San Sebastiano."}
{"id": "1784945", "revid": "834", "url": "https://it.wikipedia.org/wiki?curid=1784945", "title": "Hard Candy Promo Tour", "text": ""}
{"id": "1784947", "revid": "1573940", "url": "https://it.wikipedia.org/wiki?curid=1784947", "title": "Gallinago", "text": "Gallinago \u00e8 un genere di uccelli della famiglia degli Scolopacidi.\nTassonomia.\nComprende le seguenti specie:"}
{"id": "1784948", "revid": "599013", "url": "https://it.wikipedia.org/wiki?curid=1784948", "title": "Evelyne Papale Terras", "text": "\u00c8 stata finalista in doppio agli Australian Open del 1967, in coppia con l'australiana Lorraine Coghlan (prima francese a disputare una finale nel torneo), e campionessa di tennis di Francia nel 1969-1970.\nDiventata italiana per il matrimonio con l'avvocato tennista italiano Dino Papale (fondatore e direttore esecutivo della Women's Tennis Association) \u00e8 stata campionessa italiana assoluta indoor di tennis negli anni 1973-1974, sconfiggendo in finale Lea Pericoli e Daniela Porzio Marzano. Dal 1972 al 1976, \u00e8 stata finalista nel singolare ai campionati italiani assoluti di tennis.\n\u00c8 stata capitana-giocatrice delle squadra nazionali di Francia e d'Italia della Federation Cup (la Coppa Davis femminile). \n\u00c8 scomparsa nel 2012, il giorno prima del suo 68-esimo compleanno."}
{"id": "1784949", "revid": "466539", "url": "https://it.wikipedia.org/wiki?curid=1784949", "title": "Newark (Delaware)", "text": "Newark (pronuncia: /\u02c8nu\u02d0\u0251rk/) \u00e8 un comune degli Stati Uniti d'America, appartenente alla Contea di New Castle, nello Stato del Delaware. \u00c8 ha sede della University of Delaware.\nStoria.\nNewark fu fondata nel 1694 da coloni provenienti da Scozia, Irlanda e Galles. Il 3 settembre 1777 vi si combatt\u00e9 la battaglia del Ponte di Cooch, l'unica della Guerra d'indipendenza americana combattuta in Delaware.\nGeografia fisica.\n\u00c8 a da Wilmington, Delaware, e ha un clima temperato umido, con estati calde e umide e inverni freddi e nevosi.\nGoverno.\nIl consiglio della citt\u00e0 di Newark ha sei rappresentanti e un sindaco. Tale consiglio si occupa di: \nFormazione scolastica.\nIl campus della University of Delaware \u00e8 assai esteso e vi vivono studenti e post-laureati. Studenti famosi dell'universit\u00e0 sono stati George Read, Thomas McKean, e James Smith (che hanno firmato la dichiarazione di indipendenza degli Stati Uniti d'America)."}
{"id": "1784950", "revid": "287204", "url": "https://it.wikipedia.org/wiki?curid=1784950", "title": "Allan Ramsay", "text": ""}
{"id": "1784951", "revid": "1573940", "url": "https://it.wikipedia.org/wiki?curid=1784951", "title": "Limnodromus", "text": "Limnodromus \u00e8 un genere di uccelli della famiglia Scolopacidae.\nTassonomia.\nComprende tre specie:"}
{"id": "1784956", "revid": "1573940", "url": "https://it.wikipedia.org/wiki?curid=1784956", "title": "Limosa", "text": "Limosa \u00e8 un genere di uccelli della famiglia degli Scolopacidi.\nTassonomia.\nComprende quattro specie:\nDescrizione.\nLe pittime sono dei trampolieri fra i pi\u00f9 grandi della famiglia degli Scolopacidi, diventati molto rari in seguito della distruzione del loro habitat. Hanno lunghe zampe e lunghi becchi affusolati, dritti in alcune specie e leggermente ricurvi all'ins\u00f9 in altre. Delle due specie europee, la pittima reale ha il becco diritto e pu\u00f2 facilmente essere distinta in volo in ragione di una larga fascia bianca sulle ali e di una coda altrettanto bianca con una larga striscia nera. L'altra specie europea, la pittima minore, non presenta alcuna fascia sulle ali e la sua coda \u00e8 bianca con strisce nere a distanze piuttosto ravvicinate le une alle altre; inoltre il becco \u00e8 leggermente rivolto all'ins\u00f9. Per\u00f2 quando stanno sul terreno \u00e8 molto pi\u00f9 difficile riconoscerle.\nD'estate, entrambe le specie presentano un piumaggio castano sulla testa e sul petto, anche se la femmina della pittima minore ha colori pi\u00f9 spenti del maschio. Comunque, il piumaggio invernale delle due specie assomiglia molto a quello del chiurlo. In America del Nord vive la pittima marmorizzata, che rassomiglia anch'essa al chiurlo sia per il piumaggio che per la statura. Inoltre ha il becco leggermente ricurvo all'ins\u00f9. La pittima dell'Hudson \u00e8 molto scura: le regioni ventrali sono marrone e quelle superiori quasi nere.\nDistribuzione e habitat.\nLa pittima reale che vive nell'Europa centro-settentrionale e in Asia centrale migra nella zona mediterranea e nell'Asia sud-orientale, mentre la pittima minore \u00e8 una specie molto pi\u00f9 settentrionale, della Lapponia, Siberia e Alaska, che sverna al sud, tipicamente nelle Isole Britanniche, raggiungendo la zona mediterranea, le coste del Mar Rosso e l'Africa occidentale, nonch\u00e9, spesso, l'Australia, la Nuova Zelanda, l'Asia meridionale e l'Africa meridionale. La pittima dell'Hudson vive nell'America del Nord e migra verso il sud dello stesso continente, spingendosi a volte fino alle Isole Falkland, mentre la pi\u00f9 sedentaria di tutte \u00e8 la pittima marmorizzata, che si riproduce nell'America del Nord e centrale senza mai spingersi pi\u00f9 a sud.\nIn molte zone dei loro territori, le pittime stanno diventando sempre pi\u00f9 rare. Quella marmorizzata ha subito una forte flessione dacch\u00e9 le praterie e le pianure dove aveva i suoi rifugi sono state adibite a coltivazioni. Nel 1832, Audubon parlava di stormi di migliaia di pittime che vivevano in Florida, mentre A. C. Bent scriveva nel 1927 che nello stesso luogo questa specie era ormai rara. I grandi stormi che una volta migravano verso il sud della Nuova Inghilterra sono ormai ridotti a pochi individui sparpagliati e la pittima dell'Hudson \u00e8 divenuta ormai un uccello molto raro, in via d'estinzione.\nLa pittima reale nidifica nei pantani, negli acquitrini, nelle brughiere, nei prati ricchi d'acqua o nelle dune, svernando nelle paludi e negli estuari. Ma in seguito ai continui prosciugamenti di queste terre per lo sfruttamento agricolo o edilizio anche il numero di questi uccelli \u00e8 diminuito notevolmente. In Inghilterra la diminuzione fu talmente forte che la specie poteva, verso la met\u00e0 del XIX secolo, considerarsi estinta in questa nazione, mentre adesso ricomincia a riprodursi, anche se in piccolo numero. Per\u00f2 questi uccelli hanno fatto registrare una netta flessione anche nell'Europa centrale, cos\u00ec negli ultimi anni sono andati spostandosi verso il nord, specie in Finlandia, e nella prima met\u00e0 del XX secolo hanno intensificato il loro numero anche nei Paesi Bassi, ove hanno nidificato nei campi dei \"polder\" bonificati. La pittima minore, invece, \u00e8 una specie costiera che, vivendo pi\u00f9 a nord, sembra non abbia risentito nella stessa misura dell'intrusione dell'uomo, molto meno intensa in quelle regioni.\nAll'infuori della stagione della riproduzione le pittime vivono in stormi, cinguettando e chiamandosi a vicenda, sia quando sono posate sul terreno sia quando sono in volo, ma gli stormi invernali non sono mai rumorosi quanto quelli che si formano sui terreni di riproduzione, dove vi \u00e8 un cinguettio vario e ininterrotto. \u00c8 possibile osservare, specie al termine della stagione riproduttiva, interi stormi di pittime minori che effettuano vere acrobazie in volo, prima tuffandosi verso terra per poi librarsi in aria roteando su se stessi e facendo varie piroette. Tale comportamento \u00e8 in netto contrasto con le geometriche \u00abmanovre militari\u00bb effettuate di solito dagli stormi di trampolieri.\nBiologia.\nAlimentazione.\nNell'entroterra le pittime si nutrono di insetti e delle loro larve, come pure di lombrichi, che tirano fuori dal suolo scavando con i loro lunghi becchi o riuscendo a stanarli dalla vegetazione o dal fango. Catturano anche cavallette e libellule oppure piccoli pesci, girini e lumache d'acqua. Lungo le spiagge cercano il cibo nella zona delle maree. Infatti, appena un'onda si ritrae, un intero stormo si precipita sulla spiaggia dietro di essa afferrando piccoli crostacei, vermi marini e molluschi che la forza della risacca ha messo allo scoperto. Poi, quando giunge l'onda successiva, lo stormo batte in ritirata, correndo a tutta velocit\u00e0, confusamente e sbattendo anche le ali se essa sopraggiunge troppo velocemente. Se ne hanno il tempo, scavano con il becco dei buchi nella sabbia per cercarvi i vermi, a volte infilandovi anche la testa e il collo.\nRiproduzione.\nGiunta la stagione degli accoppiamenti la pittima maschio effettua delle acrobazie aeree spettacolari. Vola verso l'alto come una saetta battendo le ali rapidamente ed emettendo un richiamo di tre note. Giunta a un'altezza di 600 m circa rallenta il battito d'ali e, cambiando tono, emette un richiamo cos\u00ec musicale che le ha valso il ben meritato nome olandese di \"grutto\". In questa fase l'uccello allarga la coda effettuando una specie di rullio. Pu\u00f2 continuare cos\u00ec per 1,5\u00a0km prima di chiudere le ali e la coda per lasciarsi precipitare a tutta velocit\u00e0. Giunto poi ad appena 15 m dal suolo riapre le ali, plana lateralmente e finalmente atterra tenendo le ali in posizione verticale. Altre volte, il maschio e la femmina si alzano in volo insieme chiamandosi a vicenda, oppure, altre volte ancora, il maschio cammina impettito tutt'attorno alla femmina allargando la coda. La pittima reale sembra compiacersi maggiormente in queste acrobazie della pittima minore.\nLe pittime non nidificano in colonie, anche se di solito i loro nidi sono raggruppati. Questi non sono altro che un incavo nell'erba appositamente calcata e sono foderati di erba secca e altri vegetali. Entrambi i genitori covano 5 uova grigio-azzurrognole, ma sembra che sia il maschio a covare pi\u00f9 a lungo. Le uova si schiudono in 24 giorni e, appena i pulcini si sono asciugati, lasciano il nido, anche se continuano a essere osservati attentamente dai genitori fin quando non sono in grado di cavarsela da soli.\nNemici.\nAl pari di molti uccelli marini, anche le pittime si allontanano non appena un estraneo si avvicina al nido e si mettono a volare in circolo emettendo forti gridi. In tal modo ingannano il nemico allontanandolo dal posto ove si trovano le uova o i piccoli. A volte simulano anche di essere ferite per meglio attirare su di s\u00e9 l'eventuale predatore e cos\u00ec difendere la nidiata. A meno che non riescano ad aver la meglio, grazie alla loro velocit\u00e0 e agilit\u00e0, gettandosi a precipizio in un riparo o nell'acqua, gli adulti cadono vittime dei falchi."}
{"id": "1784958", "revid": "46291", "url": "https://it.wikipedia.org/wiki?curid=1784958", "title": "Lymnocryptes", "text": ""}
{"id": "1784960", "revid": "125133226", "url": "https://it.wikipedia.org/wiki?curid=1784960", "title": "Laura (serie animata)", "text": " \u00e8 un anime giapponese del 1975 prodotto in 26 episodi dalla Nippon Animation e trasmesso sulla TBS. In Italia la serie \u00e8 andata in onda per la prima volta dal 31 marzo 1982 su Canale 5 e successivamente su Italia 1 e Rete 4. La sigla italiana, di Mario Rasini e Augusto Martelli, pubblicata nell'aprile 1982 su etichetta Five Record, \u00e8 cantata da Cristina D'Avena con il Coro di Paola Orlandi.\nLa storia ricalca le vicende dei libri per ragazzi scritti da Laura Ingalls Wilder, della collezione \"Little House series\"; l'anime fu creato anche sull'onda del successo ottenuto dal telefilm statunitense \"La casa nella prateria\". Come nei romanzi e nella serie televisiva la protagonista \u00e8 Laura, che vive insieme alla sua famiglia nella prateria del nord America, dove i pionieri si fanno strada nella dura vita della frontiera.\nL'adattamento animato, per\u00f2, racconta eventi precedenti a quelli presentati nella serie di telefilm, di cui rappresenta a tutti gli effetti un prequel. Infatti si basa sui primi libri autobiografici dall'autrice: \"Little House in the Big Woods (1932)\" e \"Little House on the Prairie (1935)\", in cui vengono raccontate le vicende della protagonista a partire da quando, all'et\u00e0 di cinque anni, arriva nel Wisconsin, dove suo padre costruisce una casa di tronchi nel territorio degli indiani Osage. La serie anime si conclude con la partenza della famiglia Ingalls alla volta del Kansas, che preluder\u00e0 ad un nuovo viaggio alla volta di Walnut Grove (Minnesota), dove si collocano le avventure raccontate nel serial \"La casa nella prateria\"."}
{"id": "1784963", "revid": "1573940", "url": "https://it.wikipedia.org/wiki?curid=1784963", "title": "Lymnocryptes minimus", "text": "Il frullino (Lymnocryptes minimus ) \u00e8 un uccello della famiglia degli Scolopacidi. \u00c8 l'unica specie del genere Lymnocryptes.\nDistribuzione e habitat.\nQuesto uccello vive in tutta Europa, in tutta l'Asia (tranne Laos e Corea del Nord); in Africa fino alla Repubblica Democratica del Congo; in Alaska, California e Washington; a Terranova e nei Caraibi. \u00c8 accidentale in Zambia, Camerun, Gambia e in Repubblica Centrafricana; in Yemen, Libano e Siria; in Islanda, Liechtenstein e su alcune isole dell'Atlantico centro-settentrionale."}
{"id": "1784964", "revid": "125073704", "url": "https://it.wikipedia.org/wiki?curid=1784964", "title": "James M. Cain", "text": "\u00c8 noto soprattutto come autore di romanzi di genere poliziesco, noir, hard boiled, anche se lui rifiutava queste etichette. Alcuni dei suoi romanzi pi\u00f9 famosi sono diventati film di grande successo. Si ricordano in particolare \"The Postman Always Rings Twice\" (\"Il postino suona sempre due volte\", 1934), che ha avuto diverse riduzioni cinematografiche, tra cui \"Ossessione\" di Luchino Visconti; \"Mildred Pierce\" (1941), da cui Michael Curtiz trasse l'omonimo film che nell'edizione italiana prese il nome di \"Il romanzo di Mildred\"; \"Double Indemnity\" (\"La morte paga doppio\", 1943), da cui Billy Wilder trasse il film che nell'edizione italiana si intitola \"La fiamma del peccato\".\nDal 1944 al 1946 \u00e8 stato sposato con l'attrice Aileen Pringle.\nIl suo ultimo romanzo, \"The Cocktail Waitress\", \u00e8 stato scoperto e pubblicato trentacinque anni dopo la morte, grazie alla ricerca di Charles Ardai, editore e scrittore appassionato delle sue opere. Il libro \u00e8 uscito nel 2013 in Italia con il titolo \"La ragazza dei cocktail\".\nFilmografia parziale.\nMolti dei romanzi di Cain sono stati adattati per lo schermo e lo scrittore appare come soggettista o sceneggiatore in numerosi film:"}
{"id": "1784966", "revid": "1573940", "url": "https://it.wikipedia.org/wiki?curid=1784966", "title": "Numenius", "text": "I chiurli (Numenius) sono un genere di uccelli della famiglia degli scolopacidi.\nTassonomia.\nComprende le seguenti specie:\nAltri usi del termine.\nIl termine \"chiurlo\" (o anche \"chi\u00f9\") viene usato popolarmente, ma anche in letteratura, per indicare principalmente l'assiolo il cui canto risuona distinto nel silenzio notturno, come riportato per esempio nell\u2019omonima poesia di Giovanni Pascoli. Oppure per indicarne il verso stesso, ne d\u00e0 un esempio scritto Pirandello ne I vecchi e i giovani: \"Son\u00f2 a un tratto nel bujo sopravvenuto il chiurlo lontano d'un assiolo, come un singulto.\"\nInoltre il nome \"chiurlo\" viene talvolta usato nel parlare popolare anche per il mignattaio e il piovanello maggiore."}
{"id": "1784968", "revid": "529097", "url": "https://it.wikipedia.org/wiki?curid=1784968", "title": "Sette fili di canapa", "text": "Sette fili di canapa \u00e8 il primo album di Mario Castelnuovo, pubblicato nel 1982.\nDescrizione.\nDopo il successo di \"Oceania\" e di \"Sette fili di canapa\", presentata al Festival di Sanremo 1982, la It pubblica un 33 giri, prodotto da Amedeo Minghi, con lo stesso titolo del successo sanremese: il disco contiene le quattro canzoni gi\u00e0 uscite su 45 giri (oltre alle due ricordate, \"Sangue fragile\" e \"Viale dei persi\") e quattro nuovi brani, tra i quali vi \u00e8 \"Illa\", una storia di droga trasfigurata in maniera poetica, che viene presentata in alcuni passaggi televisivi.\nLe canzoni sono tutte scritte da Castelnuovo, tranne \"Sangue fragile\", la cui musica \u00e8 scritta in collaborazione da Minghi, e \"Strasburgo 1979\" che \u00e8 una sonata per pianoforte di Franz Schubert a cui Castelnuovo aveva inserito un testo; inoltre vi \u00e8 una canzone, \"Trame\", che viene cantata in falsetto, ed un'altra, \"160 km da Roma\", che descrive Celle sul Rigo, il paesino della provincia senese di cui \u00e8 originaria la madre del cantautore.\nTra i musicisti presenti nel disco sono da citare il batterista Walter Martino, figlio del cantautore Bruno, Romano Musumarra, tastierista de La Bottega dell'Arte e Bernardo Lafonte (nome d'arte di \"Bernardo Finocchi\", componente del gruppo di rock progressivo Blocco mentale).\nIl disco \u00e8 stato registrato nei Pomodoro Studio, ed il tecnico del suono \u00e8 Ermanno Romano; gli archi invece sono stati sovrapposti al Mammouth Studio, dove \u00e8 stato effettuato anche il missaggio da Giuseppe Bernardini.\nIn copertina vi \u00e8 un primo piano del cantautore, fotografato da Michelangelo Giuliani; la busta interna riporta i testi delle canzoni scritti a mano da Castelnuovo.\nL'album \u00e8 stato ristampato in CD nel 1998 dalla M.P. Records.\nTracce.\nTesti e musiche di Mario Castelnuovo."}
{"id": "1784973", "revid": "436907", "url": "https://it.wikipedia.org/wiki?curid=1784973", "title": "Q Concert (1982)", "text": "Q Concert \u00e8 un EP dei cantanti italiani Mario Castelnuovo, Marco Ferradini e Goran Kuzminac, pubblicato nel 1982 dalla RCA Italiana.\nDescrizione.\nL'EP presenta una canzone, \"Oltre il giardino\", cantata dai tre cantautori insieme, e tre brani (tutti inediti) cantati singolarmente.\nLa musica di \"Oltre il giardino\", firmata da Amedeo Minghi, \u00e8 tratta da una \"Ciaccona in re minore\" di Johann Sebastian Bach, che Minghi utilizzer\u00e0 l'anno successivo (con un testo scritto da Gaio Chiocchio) per il brano \"Ciaccona\", contenuto nel 33 giri \"1950\"."}
{"id": "1784974", "revid": "38120", "url": "https://it.wikipedia.org/wiki?curid=1784974", "title": "Actarus", "text": ""}
{"id": "1784976", "revid": "110157", "url": "https://it.wikipedia.org/wiki?curid=1784976", "title": "Miriam Makeba (album)", "text": "Miriam Makeba \u00e8 un album della cantante sudafricana Miriam Makeba. Fu il primo lavoro inciso da Makeba dopo l'espatrio del Sudafrica. L'album contiene tra l'altro il brano \"The Click Song\", in seguito divenuto uno dei cavalli di battaglia di Makeba. Gli arrangiamenti del disco furono curati dai Belafonte Folk Singers, il gruppo musicale di Harry Belafonte, condotti da Milt Okum. Collaborarono anche The Chad Mitchell Trio (nel brano \"Mbube\") e Charles Colman (in \"One More Dance\").\n\"Miriam Makeba\" fu pubblicato originariamente dalla RCA come LP, nelle versioni mono (LPM-2267) e stereo (LSP-2267). In seguito fu ripubblicato su CD da RCA (CDS1068), Sonodisc (CD5564) e BMG (COL-CD-2842)."}
{"id": "1784979", "revid": "289247", "url": "https://it.wikipedia.org/wiki?curid=1784979", "title": "L'aviazione serba nella prima guerra mondiale", "text": ""}
{"id": "1784980", "revid": "289247", "url": "https://it.wikipedia.org/wiki?curid=1784980", "title": "Servizio aereo militare serbo", "text": ""}
{"id": "1784981", "revid": "237256", "url": "https://it.wikipedia.org/wiki?curid=1784981", "title": "Zaporozhsky Avtomobilny Zavod", "text": ""}
{"id": "1784983", "revid": "271744", "url": "https://it.wikipedia.org/wiki?curid=1784983", "title": "Sfsu", "text": ""}
{"id": "1784985", "revid": "287204", "url": "https://it.wikipedia.org/wiki?curid=1784985", "title": "Arnold Othmar Wieland", "text": ""}
{"id": "1784987", "revid": "767487", "url": "https://it.wikipedia.org/wiki?curid=1784987", "title": "Quanto \u00e8 bello lu murire acciso", "text": "Quanto \u00e8 bello lu murire acciso \u00e8 un film storico del 1975 diretto dal regista Ennio Lorenzini.\nLa trama.\nIl film, il cui titolo \u00e8 quello di una canzone popolare rielaborata da Roberto De Simone che \u00e8 considerato l'antesignano del folk revival napoletano degli anni Settanta , racconta l'impresa del duca Carlo Pisacane organizzata alla maniera mazziniana, badando cio\u00e8 pi\u00f9 all'entusiasmo patriottico che ad una severa preparazione. Imbarcatosi a Genova con ventiquattro volontari con lo scopo di avviare una rivoluzione dei contadini meridionali, fece dirottare la nave, diretta a Tunisi, all'isola di Ponza dove liber\u00f2 323 detenuti e si riforn\u00ec di armi.\nDopo lo sbarco a Sapri, Pisacane si rese subito conto del mancato aiuto dei liberali napoletani che non vollero avere a che fare con quella spedizione mista con ergastolani che i contadini temevano come una banda di briganti. Nonostante tutto Pisacane volle proseguire nell'impresa, convinto che sarebbe bastato accendere la scintilla perch\u00e9 la rivoluzione divampasse in tutto il Sud d'Italia. Furono invece proprio i contadini ad attaccare e costringere alla fuga i congiurati che in localit\u00e0 Salemme presso Sanza vennero circondati e 25 di loro massacrati. Gli altri, per un totale di 150, vennero catturati e consegnati ai gendarmi.\nLa critica.\nLorenzini reinventa la storia della spedizione facendo risaltarne lo spontaneismo ma rispettandone lo spirito patriottico ideale che l'animava, mostrando simpatia umana e politica per gli uomini che fecero il Risorgimento italiano. Al regista piace immaginare nel racconto che il maggiore dell'esercito borbonico incaricato di combattere i rivoltosi avesse in un certo modo avuto sentore e quasi moralmente condiviso i nobili propositi che li animavano e che il messaggio di Pisacane fosse alla fine raccolto dai contadini. \u00abSono, l'uno e l'altro, luoghi canonici d'un certo cinema politico (va da s\u00e9 che Pisacane \u00e8 assomigliato per qualche verso a Che Guevara), ma inseriti con naturalezza in un racconto che vuole dare, di quella pagina di storia, una immagine dialettica. Nessuno pu\u00f2 negare che, ridotto in pillole, il Risorgimento fu anche questo seminar dubbi nelle coscienze\u00bb (cfr. Giovanni Grazzini da \"Il Corriere della Sera\", 5 marzo 1976).\nAnche Tullio Kezich, (cfr. \"Il Mille film. Dieci anni al cinema 1967-1977\", Edizioni Il Formichiere) vede nel film di Lorenzini una metafora dell'\u00abimpresa boliviana di Che Guevara, [che] i rivoluzionari scientifici deplorarono [per] tanta cecit\u00e0 spontaneistica [mentre] i libertari ne fecero un mito.\u00bb Ma a parte i contenuti politici Kezich rimprovera a Lorenzini le sue aggiunte fantastiche al racconto storico che ne esce travisato soprattutto per l'episodio dei contadini che avrebbero raccolto alla fine il messaggio patriottico rivoluzionario. \u00abIl film di Lorenzini soffre invece di essere raccontato su tre piani diversi (Pisacane, l'ufficiale, i contadini); e non sempre tiene il passo con l'epos delle belle canzoni scritte apposta in modo popolare da Roberto De Simone\u00bb (cfr. \"ibidem\").\nAnche le inquadrature del cadavere di Pisacane, adagiato su un tavolo prima di essere cremato con gli altri ribelli morti ricordano le famose foto scattate dai militari boliviani e dai fotografi presenti del corpo di Guevara ."}
{"id": "1784988", "revid": "124123", "url": "https://it.wikipedia.org/wiki?curid=1784988", "title": "Ildefons Pauler", "text": ""}
{"id": "1784989", "revid": "98077", "url": "https://it.wikipedia.org/wiki?curid=1784989", "title": "Justus Liebig", "text": ""}
{"id": "1784992", "revid": "270605", "url": "https://it.wikipedia.org/wiki?curid=1784992", "title": "Nitrato ferrico nonaidrato", "text": ""}
{"id": "1784993", "revid": "767487", "url": "https://it.wikipedia.org/wiki?curid=1784993", "title": "Marian Tumler", "text": ""}
{"id": "1784996", "revid": "287204", "url": "https://it.wikipedia.org/wiki?curid=1784996", "title": "Croce di diamante", "text": "La Croce di diamante \u00e8 un asterismo tipico del cielo australe, visibile nella parte orientale della costellazione della Carena.\nCaratteristiche.\n\u00c8 formato da quattro stelle: , , e ; queste quattro stelle brillanti creano una perfetta forma a diamante, da cui il nome proprio dell'asterismo; il gruppo completo di stelle pu\u00f2 essere osservato solo da osservatori che si trovano a sud del 20\u00ba parallelo nord. Come nel vicino asterismo della Falsa Croce e la stessa costellazione della Croce del Sud, manca una stella centrale all'intersezione delle \"assi\". A differenza della Falsa Croce, raramente questo asterismo pu\u00f2 essere confuso con la vicina Croce del Sud, sia per la sua forma, troppo allungata, sia per la sua luminosit\u00e0, decisamente inferiore a quella della vera costellazione della Croce del Sud."}
{"id": "1784997", "revid": "124123", "url": "https://it.wikipedia.org/wiki?curid=1784997", "title": "Robert Sch\u00e4lzky", "text": ""}
{"id": "1784999", "revid": "6923", "url": "https://it.wikipedia.org/wiki?curid=1784999", "title": "Paul Heider", "text": ""}
{"id": "1785000", "revid": "237256", "url": "https://it.wikipedia.org/wiki?curid=1785000", "title": "Markiyan Shashkevych", "text": ""}
{"id": "1785005", "revid": "115193642", "url": "https://it.wikipedia.org/wiki?curid=1785005", "title": "Homeland (Miriam Makeba)", "text": "Homeland \u00e8 un album della cantante sudafricana Miriam Makeba, pubblicato nel 2000 su CD dall'etichetta di world music Putumayo. Contiene, tra l'altro, una reinterpretazione in duetto con Zenzi Lee di \"Pata Pata\" (uno dei massimi successi di Makeba), col titolo \"Pata Pata 2000\". Altra collaborazione illustre \u00e8 quella del cantante e compositore congolese Lokua Kanza, autore di \"Homeland\" e \"Lindelani\" e cointerprete con Makeba della seconda.\nLa \"title-track\" \"Homeland\" (\"terra natia\"), e l'intero disco, sono una celebrazione del Sudafrica post-apartheid, dove Makeba era rientrata nei primi anni novanta dopo 31 anni di esilio volontario. Il disco fu pubblicato, non casualmente, pochi giorni prima del South African Freedom Day (27 aprile), in cui viene celebrata la fine della politica di segregazione razziale."}
{"id": "1785007", "revid": "986213", "url": "https://it.wikipedia.org/wiki?curid=1785007", "title": "Norbert Klein", "text": "Biografia.\nNacque il 25 ottobre 1866 a Braunseifen.\nServ\u00ec prima come vescovo di Brno e poi come vescovo titolare di Siene e 59\u00ba gran maestro e abate generale dell'Ordine teutonico dal 1923 al 1933.\nMor\u00ec il 10 marzo 1933 a Vienna, all'et\u00e0 di sessantasei anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1785008", "revid": "1728", "url": "https://it.wikipedia.org/wiki?curid=1785008", "title": "Sette colli", "text": ""}
{"id": "1785009", "revid": "237256", "url": "https://it.wikipedia.org/wiki?curid=1785009", "title": "Markijan \u0160a\u0161kevy\u010d", "text": ""}
{"id": "1785010", "revid": "712828", "url": "https://it.wikipedia.org/wiki?curid=1785010", "title": "Herb (Ranma \u00bd)", "text": ""}
{"id": "1785017", "revid": "1448629", "url": "https://it.wikipedia.org/wiki?curid=1785017", "title": "Paul Strand", "text": "La sua critica nei confronti del pittoricismo storico verteva sul fatto che si rifacesse ad un modello artistico quale le pittura, mentre lui ed in generale la straight photography nord americana ponevano alla base della qualit\u00e0 formale delle loro fotografie proprio il fattore tecnico meccanico che per anni era stato proprio quello che l'aveva distanziata dal mondo dell'arte, che invece vedeva la pittura come arte tout court.\nAlla luce della rivoluzione del ready made ad opera di Marcel Duchamp la fotografia pu\u00f2 quindi ispirarsi al reale senza risultare per questo non artistica.\nIl suo variegato corpo di lavoro, che copre una sessantina d'anni, tocca i pi\u00f9 disparati generi e soggetti attraverso America, Europa e Africa.\nCarriera.\nPaul Strand inizi\u00f2 la sua carriera come fotografo all'et\u00e0 di 18 anni mentre frequentava la \"Ethical cultural high school\". Il suo avvicinamento alla fotografia \u00e8 stato influenzato dalla amicizia con Alfred Stieglitz e altri fotografi che avevano esposto le proprie opere nella \"Galleria 291\".\nNel 1921 inizi\u00f2 anche a dedicarsi al cinema. \"Manhatta\" del 1921, \"The Plow that broke the plans\" del 1935 e \"Heart of Spain\" del 1940 sono solo alcuni dei suoi classici.\nNel 1945 il Museo di Arte Moderna gli dedica la sua prima esposizione individuale come fotografo. Due anni dopo collabora con Nancy Newhall per la pubblicazione del \"Time in New England\", il suo primo libro come fotografo.\nAltri libri importanti furono: \"La France de profil\",\" \"Living Egypt\" \",\" \"Ghana: An African Portrait\" \" e \" \"Un paese\" \" con il contributo dello scrittore Cesare Zavattini.\nPubblicato nel 1955, l'opera \"Un Paese\" \u00e8 una raccolta di 88 foto in bianco e nero accompagnate dai testi dell'autore emiliano. Il libro rappresenta un omaggio a Luzzara, il paese natale di Zavattini. Si tratta del primo libro della storia della fotografia italiana.\nNel 1967 Strand vince il premio \"David Octavius Hill\" e nel 1971 le sue opere pi\u00f9 importanti vengono esposte nei migliori musei di America. Inoltre fa un tour per Europa.\nPaul Strand muore ad Orgeval, in Francia, il 31 marzo del 1976 all'et\u00e0 di 85 anni a causa di tumori ossei."}
{"id": "1785020", "revid": "729019", "url": "https://it.wikipedia.org/wiki?curid=1785020", "title": "Stazione di Parco Leonardo", "text": "La stazione di Parco Leonardo \u00e8 una fermata ferroviaria posta sulla linea Roma\u2013Fiumicino a servizio del quartiere Parco Leonardo, nella citt\u00e0 di Fiumicino.\nStoria.\nLa fermata, composta da 2 binari di corsa, venne attivata l'11 dicembre 2005. \u00c8 situata tra le stazioni Fiera di Roma e di Fiumicino Aeroporto, poco prima del vecchio bivio fra la linea per lo scalo aeroportuale e quella diretta alla stazione cittadina di Fiumicino.\nMovimento passeggeri e ferroviario.\n\u00c8 servita dai treni del servizio suburbano FL1. La tipica offerta nelle ore di punta nei giorni lavorativi \u00e8 di un treno ogni 15 minuti per Fiumicino Aeroporto e Fara Sabina, un treno ogni 30 minuti per Poggio Mirteto e un treno ogni ora per Orte; nei giorni festivi le frequenze sono dimezzate. Si tratta di un'ampia fermata che offre vari servizi tra cui il bar e il servizio bancomat.\nServizi.\nLa stazione dispone di:"}
{"id": "1785021", "revid": "1305772", "url": "https://it.wikipedia.org/wiki?curid=1785021", "title": "UDS", "text": ""}
{"id": "1785024", "revid": "729019", "url": "https://it.wikipedia.org/wiki?curid=1785024", "title": "Entesopatia", "text": "Per entesopatia in campo medico si intende qualunque alterazione artritica di un'entesi\nDefinizione di entesi.\nL'entesi (chiamata anche giunzione osteotendinea) \u00e8 l'inserzione di un tendine o legamento ad un osso. Essendo composta da molti ricettori nervosi, si possono osservare facilmente manifestazioni dolorose legate ad una sua disfunzione.\nTipologia.\nEsistono diversi tipi di entesopatia, fra cui:\nEziologia.\nOgni tipo di trauma o infiammazione a carico dell'entesi comporta un'entesopatia. La possono provocare alcune malattie endocrine e metaboliche e anche alcuni tipi di farmaci. Per quanto riguarda le forme localizzate, esse sono pi\u00f9 diffuse fra gli atleti, e i nomi delle infiammazioni tipiche prendono il nome dall'attivit\u00e0 svolta (esempio il gomito del tennista).\nSintomatologia.\nFra i sintomi e i segni clinici si riscontrano edema e sclerosi reattiva.\nTerapia.\nLa somministrazione farmacologica di FANS risulta essere il trattamento di scelta."}
{"id": "1785025", "revid": "88740", "url": "https://it.wikipedia.org/wiki?curid=1785025", "title": "Ungaro", "text": ""}
{"id": "1785031", "revid": "287204", "url": "https://it.wikipedia.org/wiki?curid=1785031", "title": "Barbara Bonney", "text": "Barbara Bonney nata nel cuore del New Jersey a Montclair, da ragazza ha studiato pianoforte e violoncello, appena tredicenne la sua famiglia si \u00e8 trasferita nel Maine e l\u00ec la giovane Barbara ha iniziato la sua carriera musicale come violoncellista nella Portland Youth Orchestra. Ha frequentato l'universit\u00e0 del New Hampshire (UNH) perfezionandosi in lingua tedesca e approfondendo le proprie conoscenze musicali. I suoi studi musicali l'hanno poi portata nella patria del grande Mozart in Austria e pi\u00f9 precisamente a Salisburgo citt\u00e0 in cui Barbara Bonney frequenter\u00e0 dapprima l'universit\u00e0 ad indirizzo musicale e poi il Mozarteum specializzandosi in canto.\nHa debuttato nel 1979 nel ruolo di \"Anna\" nell'opera \u201c\"Die lustigen Weiber von Windsor\"\u201d presso il teatro d'opera di Darmstadt, negli anni immediatamente successivi ha intrapreso la sua folgorante carriera di soprano approdando nel 1984 alla Royal Opera House Covent Garden di Londra nel ruolo di Sophie ne Il cavaliere della rosa. A Londra il soprano \u00e8 andata in scena per trentadue rappresentazioni fino al 2004.\nNel 1985 \u00e8 al Teatro alla Scala di Milano nel ruolo di Pamina ne \"Il Flauto Magico\". Sempre nel 1985 interpreter\u00e0 Sophie allo Staatsoper di Vienna nell'opera Der Rosenkavalier. A Vienna la Bonney \u00e8 andata in scena fino al 1999 per cinquantadue volte.\nNel 1987 \u00e8 Pamina ne Il flauto magico al Teatro La Fenice di Venezia. \nNello stesso anno \u00e8 Octave nella ripresa della Salle Garnier del Th\u00e9\u00e2tre du Casino di Montecarlo di \"Le chevalier \u00e0 la rose\" (\"Der Rosenkavalier\") di Richard Strauss.\nNel 1988 il ritorno negli Stati Uniti con il debutto al Metropolitan nel ruolo di \"Nyade\" nell'opera \"Ariadne auf Naxos\" di Richard Strauss. Al Metropolitan Opera House ella \u00e8 andata in scena in cinquantotto rappresentazioni fino al 2001.\nNel 1989 canta nella ripresa nell'Erzabteikirche St.Peter di Salisburgo della Grande Messa n.18 K.427 in do minore di Wolfgang Amadeus Mozart.\nNel 1995 \u00e8 solista nella Proiezione del film Luigi Nono Il canto sospeso al Teatro La Fenice di Venezia.\nNel 1999 \u00e8 Ilia in Idomeneo al San Francisco Opera.\nRitorner\u00e0 a Salisburgo nel 2006 per il Salzburg Festival con il ruolo di Servilla nell'opera La clemenza di Tito di Wolfgang Amadeus Mozart.\nTra i tanti premi e riconoscimenti ricevuti ha conseguito anche l'ambito Gramophone Award nell'anno 2000.\nBarbara Bonney ha dedicato inoltre gran parte della sua produzione alla musica sacra alla musica antica, liederistica e da camera; la sua vocalit\u00e0 eclettica, solida, ma al contempo fresca ed agile, le ha permesso di affrontare con successo partiture sacre di Vivaldi, Bach, Monteverdi, lieder di Mozart, Schubert, ruoli importantissimi di Soprano soubrette e di coloratura in numerosissime opere collaborando con i pi\u00f9 grandi direttori d'orchestra e solisti del panorama internazionale.\nHa effettuato oltre 90 incisioni in tutte le lingue\nBarbara Bonney \u00e8 membro della Royal Swedish Academy of Music e docente alla Royal Academy of Music di Londra. Recentemente \u00e8 stata nominata docente ai corsi di alto perfezionamento al Mozarteum, di Salisburgo."}
{"id": "1785032", "revid": "309289", "url": "https://it.wikipedia.org/wiki?curid=1785032", "title": "Medvedica (affluente del Volga)", "text": "La Medvedica () \u00e8 un fiume della Russia europea centrale, affluente di sinistra del Volga. Scorre nei rajon Spirovskij, Lichoslavl'skij, Rame\u0161kovskij, Ka\u0161inskij e Kimrskij dell'oblast' di Tver'.\nHa origine nella parte nordorientale del rialto del Valdaj; scorre inizialmente con corso sinuoso e direzione sudorientale in una zona modestamente rilevata (alture di Lichoslavl'). Prende successivamente direzione pi\u00f9 decisamente orientale, curvando verso meridione alcuni chilometri prima della sua foce nel bacino di Ugli\u010d (Volga), alcune decine di chilometri a valle di Kimry. Il maggiore centro abitato incontrato nel suo corso \u00e8 l'insediamento di Verchnjaja Troica.\nLa Medvedica \u00e8 gelata in media da novembre ad aprile; \u00e8 inoltre navigabile nel basso corso."}
{"id": "1785035", "revid": "80339", "url": "https://it.wikipedia.org/wiki?curid=1785035", "title": "Medvedica (Don)", "text": ""}
{"id": "1785036", "revid": "716642", "url": "https://it.wikipedia.org/wiki?curid=1785036", "title": "Football Club Istres Ouest Provence", "text": "L'FC Istres Ouest Provence \u00e8 una societ\u00e0 calcistica francese con sede nella citt\u00e0 d'Istres, Provenza-Alpi-Costa Azzurra. Milita nella Championnat National, la terza serie di calcio francese.\nLe vittorie del club consistono in 4 Coppe di Provenza (1933, 1982, 1987 e 1989) e 2 DH M\u00e9diterran\u00e9e (1982 e 1990).\nStoria.\nLa squadra fu fondata nel 1920 da \u00c9douard Guizonnier come \"Istr\u00e9enne SS\". Nel 1969, la SS Istr\u00e9enne si un\u00ec al pi\u00f9 generale club sportivo Istres Sport, che scelse di mantenere il distintivo dell'Istr\u00e9enne con i colori porpora e nero.\nNel 1977 fecero capolino al club il giovane imprenditore Michel Aviet, presidente del club, e l'ex-jugoslavo portiere Georges Korac manager della compagine. Durante gli anni di Aviet e Korac, il club avanz\u00f2 dalle basse divisioni regionali francesi fino a raggiungere la Ligue 2.\nNel 2004, il club raggiunse la Ligue 1 ma la stagione successiva si classific\u00f2 all'ultima posizione, ritornando di conseguenza in Ligue 2 l'anno successivo."}
{"id": "1785038", "revid": "986213", "url": "https://it.wikipedia.org/wiki?curid=1785038", "title": "Maria Cristina di Sassonia", "text": "Biografia.\nInfanzia.\nMaria Cristina Albertina era figlia di Carlo di Sassonia e della nobildonna polacca Francesca Korwin-Krasi\u0144ska priva di sangue reale, il matrimonio dei genitori rimase segreto fino alla morte del padre di lui e venne in seguito regolarizzato ma mai del tutto accettato dalla famiglia paterna. \nI nonni paterni erano Augusto III di Polonia e Maria Giuseppa d'Austria ed era cugina di primo grado dei Re di Francia Luigi XVI, Luigi XVIII e Carlo X, la cui madre Maria Giuseppina di Sassonia era sorella di suo padre.\nRimasta orfana a 17 anni venne ospitata da una zia presso la quale visse appartata e lontana dalla corte. Individuata da Giuseppina Teresa di Lorena-Armagnac come possibile sposa per figlio Carlo Emanuele di Savoia-Carignano le venne, dopo alcune ritrosie, riconosciuto il titolo di \"Principessa di Curlandia\" e le venne assegnata una dote.\nPrimo matrimonio.\nLa futura suocera venne a mancare nel febbraio 1797 e la giovane coppia si incontr\u00f2 solo il 30 settembre a Dresda, il 24 ottobre del 1797 Clemente Venceslao di Sassonia celebr\u00f2 le nozze ad Augusta e i due sposi giunsero a Torino il 20 novembre.\nLa coppia non trov\u00f2 i favori della corte torinese a causa delle frequentazioni di Maria Cristina Albertina con intellettuali di tendenze illuministe e per le sue simpatie per la religione riformata. \nSecondo matrimonio.\nRimasta vedova nel 1800 dopo la nascita della figlia, Maria Cristina Albertina si rispos\u00f2 nel 1808 con il conte Jules Maximilien Thibault de Montl\u00e9art (1797-1865), di otto anni pi\u00f9 giovane di lei, che durante l'epoca napoleonica era uditore al Consiglio di Stato napoleonico.\nUltimi anni e morte.\nAlla Restaurazione non torn\u00f2 in Piemonte, ma segu\u00ec il marito che pass\u00f2 al servizio dell'Austria e fu creato \"Principe\" nel 1822.\nMor\u00ec nel 1851, a 80 anni, e venne inumata presso la Basilica di Superga.\nDiscendenza.\nMaria Cristina di Sassonia e Carlo Emanuele di Savoia-Carignano ebbero:\nMaria Cristina e Montl\u00e9art ebbero:"}
{"id": "1785040", "revid": "237256", "url": "https://it.wikipedia.org/wiki?curid=1785040", "title": "Luba Shumeyko", "text": ""}
{"id": "1785041", "revid": "293377", "url": "https://it.wikipedia.org/wiki?curid=1785041", "title": "Charleston Battery", "text": "Il Charleston Battery \u00e8 una societ\u00e0 calcistica statunitense con sede a Charleston (Carolina del Sud) e che disputa le proprie gare casalinghe presso il Patriots Point Soccer Complex di Mount Pleasant, impianto da 5.000 posti a sedere. Assieme ai Richmond Kickers detiene il record di club professionistico pi\u00f9 antico degli Stati Uniti a non aver mai sospeso le attivit\u00e0.\nAttualmente milita nella USL Championship, secondo livello del calcio americano.\nStoria.\nIl club venne fondato nel 1993 da un gruppo di imprenditori appassionati di calcio guidati da Tony Bakker, un londinese proprietario dell'azienda di software Blackbaud. In quell'anno la squadra cominci\u00f2 a militare nella Seconda Divisione dell'USISL, la lega che dal 1995 \u00e8 nota come USL.\nIl club vinse il suo primo titolo di Seconda Divisione nel 1996 dopo aver battuto in finale gli Charlotte Eagles per 3-2 agli \"shootout\".\nNel 1997, il Battery si iscrisse alla A-League (successivamente nota come USL First Division), all'epoca il campionato statunitense pi\u00f9 importante dopo la Major League Soccer.\nNel 1999 la societ\u00e0 port\u00f2 a compimento i lavori di costruzione del suo nuovo stadio, all'epoca chiamato Blackbaud Stadium, diventando cos\u00ec il primo club statunitense a costruire il proprio stadio specifico per il calcio senza ricorrere a fondi pubblici.\nNel 2003, a distanza di sette anni dall'ultimo titolo vinto, la squadra di Charleston si aggiudic\u00f2 il campionato sconfiggendo il Minnesota Thunder con un netto 3-0.\nNel 2008, il Charleston Battery fu protagonista di ottime prestazioni nella U.S. Open Cup: dopo aver battuto i dilettanti del New Stars e gli Charlotte Eagles ai primi due turni, la squadra elimin\u00f2 le franchigie MLS della Houston Dynamo e del Dallas prima di vincere ai rigori la semifinale contro i Seattle Sounders, all'epoca ancora membri della USL First Division. Nella finale disputata il 3 settembre presso l'RFK Stadium di Washington, il Battery dovette per\u00f2 piegarsi ai padroni di casa del D.C. United con il risultato finale di 2-1. In ogni caso, la squadra di Charleston rimane ad oggi l'ultima squadra non militante in MLS ad aver raggiunto la finale della coppa nazionale statunitense.\nNel 2010, il club declin\u00f2 l'invito ricevuto di entrare a far parte della NASL e prefer\u00ec anzi scendere di categoria e riunirsi alla USL Second Division, di cui rimase in vetta alla classifica per l'intera stagione e vinse il titolo dopo aver sconfitto in finale i Richmond Kickers per 2-1. Si trattava del terzo titolo conquistato nella storia del club. Il capocannoniere della squadra Lamar Neagle risult\u00f2 essere anche capocannoniere del campionato e fu dichiarato MVP, mentre l'allenatore Michael Anhaeuser fu nominato miglior allenatore.\nNel 2011, il club fu membro fondatore della neonata USL Pro. La stagione successiva (2012) il Charleston Battery, dopo aver concluso la stagione regolare al terzo posto, vinse il quarto titolo della sua storia sconfiggendo in finale i Wilmington Hammerheads per 1-0.\nNegli anni successivi, la societ\u00e0 raggiunse diversi accordi annuali di affiliazione con franchigie MLS: nel 2014 i gialloneri strinsero un accordo con i Vancouver Whitecaps, nel 2015 fu il turno della Houston Dynamo, mentre invece l'anno successivo fu la volta dell'Atlanta United.\nNel febbraio 2016 fu annunciata la cessione del club ad un gruppo denominato \"B Sports Entertainment\".\nNell'ottobre 2019 fu annunciata la vendita della societ\u00e0 ad un gruppo denominato \"HCFC\" e capitanato dall'impresario Rob Salvatore. I nuovi proprietari vendettero il vecchio stadio per circa 6 milioni di dollari e annunciarono che, dalla stagione 2020 in avanti, la squadra avrebbe giocato in casa presso il Patriots Point Soccer Complex, pi\u00f9 vicino al centro della citt\u00e0.\nColori e simboli.\nColori.\nI colori della maglia del Charleston Battery sono il giallo ed il nero.\nSimboli ufficiali.\nStemma.\nFino al 2019 il simbolo del Charleston Battery \u00e8 stato composto da uno scudo con le strisce gialle e nere e caratterizzato da una coppia di cannoni incrociati di artiglieria (che alludono alla storia navale della citt\u00e0 durante la Guerra d'indipendenza americana e nella Guerra di secessione americana) con l'aggiunta di un pallone da calcio.\nIl 13 febbraio 2019, il club ha cambiato lo stemma: ora \u00e8 composto da uno scudo circolare nero, da una coppia di cannoni incrociati di colore giallo e una mezzaluna, oltre che dal nome della citt\u00e0 e dall'anno di fondazione del club, il 1993.\nStrutture.\nStadio.\nIl Battery disput\u00f2 le prime sei stagioni presso lo Stoney Field, impianto del centro cittadino condiviso con altre squadre scolastiche e collegiali. A partire dal 1999, il club ha giocato le partite casalinghe al Blackbaud Stadium, stadio da 5.100 posti a sedere nonch\u00e9 il primo impanto costruito specificatamente per il calcio per una squadra non militante nella Major League Soccer nonch\u00e9 il primo nella storia degli Stati Uniti ad essere finanziato con fondi esclusivamente privati.\nIn seguito alla vendita del Blackbaud Stadium per 6 milioni di dollari, il Charleston Battery ha trovato casa presso il Patriots Point Sports Complex, nel comune di Mount Pleasant, a partire dalla stagione 2020.\nRivalit\u00e0.\nCoffee Pot Cup.\nI Battery si contendono la Coffee Pot Cup ogni volta che incontrano il team rivale del DC United. Il trofeo \u00e8 stato ideato dalle due tifoserie."}
{"id": "1785042", "revid": "83549", "url": "https://it.wikipedia.org/wiki?curid=1785042", "title": "Cordone spermatico", "text": ""}
{"id": "1785043", "revid": "729019", "url": "https://it.wikipedia.org/wiki?curid=1785043", "title": "Cory Jane", "text": "Biografia.\nProveniente dalla provincia di Hawke's Bay per la quale esord\u00ec in campionato provinciale nel 2003, pass\u00f2 a Wellington nel 2005, ed esord\u00ec in Super Rugby nel 2007 nelle file degli Hurricanes.\nA fine 2008 debutt\u00f2 negli All Blacks a Hong Kong contro l' in Bledisloe Cup e rimase titolare fisso in Nazionale; prese parte anche alla vinta dalla .\nFinalista nel 2015, nella stagione 2016 del Super Rugby Jane si \u00e8 laureato campione con gli Hurricanes segnando anche una meta nella finale contro i sudafricani ."}
{"id": "1785046", "revid": "16241903", "url": "https://it.wikipedia.org/wiki?curid=1785046", "title": "Tagichistan", "text": ""}
{"id": "1785048", "revid": "16241938", "url": "https://it.wikipedia.org/wiki?curid=1785048", "title": "Tadjikistan", "text": ""}
{"id": "1785050", "revid": "204012", "url": "https://it.wikipedia.org/wiki?curid=1785050", "title": "Tendinopatia inserzionale degli estensori della mano", "text": ""}
{"id": "1785051", "revid": "204012", "url": "https://it.wikipedia.org/wiki?curid=1785051", "title": "Tennis elbow", "text": ""}
{"id": "1785055", "revid": "656701", "url": "https://it.wikipedia.org/wiki?curid=1785055", "title": "Dammene ancora", "text": "Dammene ancora \u00e8 il sesto album in studio dei Sud Sound System, pubblicato dall'etichetta V2 il 2 maggio 2008. L'album raggiunge la quinta posizione della classifica ufficiale FIMI."}
{"id": "1785057", "revid": "1543377", "url": "https://it.wikipedia.org/wiki?curid=1785057", "title": "Theta Carinae", "text": "Theta Carinae (\u03b8 Car / \u03b8 Carinae) \u00e8 una stella azzurra visibile nella costellazione della Carena. \u00c8 l'astro centrale e il pi\u00f9 luminoso dell'ammasso aperto noto come Pleiadi del Sud (IC 2602), e segna anche il limite nordorientale dell'asterismo della Croce di diamante. Possiede pure un nome proprio, in realt\u00e0 poco conosciuto, Vathorz Posterior col significato che allude a un oggetto \"che segue il bagnasciuga\" (probabilmente riferito alla superficie dell'acqua lungo la Nave Argo); il nome \u00e8 di origine nordico - latina.\nOsservazione.\nTheta Carinae \u00e8 una stella situata nell'emisfero celeste australe. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a 2,8 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata limitatamente durante i mesi primaverili boreali.\nCaratteristiche fisiche.\nLa stella \u00e8 una bianco-azzurra di sequenza principale di classe B0Vp, dove la \"p\" indica che \u00e8 una stella peculiare, ricca di silicio; \u00e8 piuttosto giovane avendo pochi milioni di anni, ed ha una massa 15 volte superiore a quella solare, che fa supporre che il destino finale della stella sar\u00e0 quello di esplodere in una brillante supernova.. \nFa parte dell'ammasso delle Pleiadi del Sud, che ha tuttavia 34 milioni di anni ed \u00e8 quindi molto pi\u00f9 vecchio della stella, per questo considerata una vagabonda blu. Questa classe di stelle ha solitamente avuto un'evoluzione anomala, spesso derivata dalla fusione di due o pi\u00f9 stelle tra loro. Pare comunque essere una binaria spettroscopica, con una compagna cento volte meno luminosa che le orbita attorno in 2,2 giorni; anche un trasferimento di massa tra le due componenti potrebbe spiegare l'et\u00e0 e la peculiarit\u00e0 spettrali della principale.\nLa sua magnitudine assoluta \u00e8 di -2,87 e la sua velocit\u00e0 radiale positiva indica che la stella si sta allontanando dal sistema solare."}
{"id": "1785061", "revid": "255535", "url": "https://it.wikipedia.org/wiki?curid=1785061", "title": "Cimeti\u00e8re des Alyscamps", "text": ""}
{"id": "1785063", "revid": "339392", "url": "https://it.wikipedia.org/wiki?curid=1785063", "title": "Jurij Jekhanurov", "text": ""}
{"id": "1785064", "revid": "599013", "url": "https://it.wikipedia.org/wiki?curid=1785064", "title": "Irlanda (disambigua)", "text": ""}
{"id": "1785074", "revid": "729019", "url": "https://it.wikipedia.org/wiki?curid=1785074", "title": "Tour della Nazionale di rugby a 15 della Romania 2004", "text": "Tra il 2004 e il 2007, la nazionale della Romania di \"rugby a 15\" si reca all'estero in poche occasioni, ma sempre contro avversari qualificati, come Galles e Irlanda.\nNel 2004, si reca in Galles per un test singolo, senza storia."}
{"id": "1785077", "revid": "1428919", "url": "https://it.wikipedia.org/wiki?curid=1785077", "title": "Johor", "text": "Johor (in Jawi: \u062c\u0648\u0647\u0631) \u00e8 uno degli stati della Malaysia.\nSi estende su una superficie di 19.166\u00a0km\u00b2, ospita una popolazione di 3.760.000 abitanti (nel 2019) ed \u00e8 situato nella zona ovest/sud-ovest della Malesia peninsulare.\nConfina a nord con lo stato di Pahang, a nord-ovest con gli stati di Malacca e Negeri Sembilan, ad est si affaccia sul Mar Cinese Meridionale, ad ovest sullo Stretto di Malacca e a sud sullo Stretto di Johor, che separa la Malaysia dalla Repubblica di Singapore.\nLa capitale e principale centro economico dello stato \u00e8 Johor Bahru, il governo ha invece sede nella citt\u00e0 di Kota Iskandar. La citt\u00e0 residenza del Sultano di Johor \u00e8 Muar mentre la capitale storica dello stato era la citt\u00e0 di Johor Lama.\nDistretti.\nLo stato di Johor \u00e8 diviso in 10 distretti:"}
{"id": "1785078", "revid": "1444345", "url": "https://it.wikipedia.org/wiki?curid=1785078", "title": "Just for You (album Lionel Richie)", "text": "Just for You \u00e8 il settimo album in studio del cantante statunitense Lionel Richie, pubblicato l'8 marzo 2004."}
{"id": "1785082", "revid": "481349", "url": "https://it.wikipedia.org/wiki?curid=1785082", "title": "Montale (disambigua)", "text": ""}
{"id": "1785085", "revid": "729019", "url": "https://it.wikipedia.org/wiki?curid=1785085", "title": "Tour della Nazionale di rugby a 15 della Nuova Zelanda 2004", "text": "Nel 2004 la Nazionale di rugby a 15 della Nuova Zelanda si reca in tour in Europa, dove incontra , e .\nLa squadra costruita da Graham Henry si dimostra troppo superiore alla balbettante nazionale italiana, ma soffre tremendamente con un Galles che si dimostra in crescita e di l\u00ec a pochi mesi conquister\u00e0 il Grande Slam nel Sei nazioni 2005. Molto pi\u00f9 agevole la vittoria con la Francia.\nLe stelle della squadra sono senz'altro Dan Carter (55 punti), mediano di apertura che \u00e8 subentrato a Carlos Spencer, e il capitano Richie McCaw. Metaman \u00e8 l'estremo Mils Muliaina con 3 mete davanti a Rico Gear ed altri con 2.\nFacilissimo \u00e8 l'esordio con l' travolta da tre mete nei primi 8 minuti. Contro il Galles, invece, il match \u00e8 assai equilibrato, giocato molto in mischia chiusa e viene risolto dalla 27\u00aa meta in 22 incontri di Joe Rokocoko.\nNel terzo incontro gli \"All Blacks\" mettono in campo tutta la loro arte e travolgono la Francia.\nIl tour si chiude con un match spettacolo contro i Barbarians."}
{"id": "1785087", "revid": "729019", "url": "https://it.wikipedia.org/wiki?curid=1785087", "title": "Alessandro di W\u00fcrttemberg (1804-1885)", "text": "Biografia.\nAlessandro era l'ultimogenito del duca Luigi di W\u00fcrttemberg e della principessa Enrichetta di Nassau-Weilburg.\nDiede scandalo in famiglia sposando Claudine Rh\u00e9dey von Kis-Rh\u00e9de. Il matrimonio fu morganatico e Alessandro perse i suoi diritti di successione nel W\u00fcrttemberg. La moglie venne creata contessa di Hohenstein e i figli avrebbero ereditato il titolo materno.\nNel 1841 la moglie venne uccisa in un tragico incidente, Alessandro non si riprese mai dell'evento e inizi\u00f2 a dare segni di squilibrio mentale.\nNel 1863 i figli vennero elevati al titolo di principe dal re Guglielmo I.\nFigli.\nDal matrimonio con Claudine nacquero tre figli:"}
{"id": "1785090", "revid": "1226", "url": "https://it.wikipedia.org/wiki?curid=1785090", "title": "Palazzo Massimo", "text": ""}
{"id": "1785091", "revid": "799504", "url": "https://it.wikipedia.org/wiki?curid=1785091", "title": "Castello Visconteo", "text": ""}
{"id": "1785093", "revid": "2150159", "url": "https://it.wikipedia.org/wiki?curid=1785093", "title": "Informazioni non coperte da brevetto", "text": "Le informazioni non coperte da brevetto, nella legge italiana, nei casi di scelta e/o mancanza dei requisiti di brevettabilit\u00e0, hanno la caratteristica di portare il detentore in una posizione privilegiata rispetto ai concorrenti. La posizione privilegiata \u00e8 di natura concorrenziale ed \u00e8 la possibilit\u00e0 di mantenere o accrescere quote di mercato che altrimenti potrebbero essere acquistate dai concorrenti.\nQueste informazioni quindi possono essere, per chi le detiene, un grande vantaggio e come tale va tutelato; tutelarlo vuole dire conservarlo in modo prezioso, riservato e a conoscenza di pochi, di quei pochi che ne hanno la titolarit\u00e0 e che hanno bisogno di farne uso nell'impresa.\nNozione.\nL'art. 98 del codice della propriet\u00e0 industriale (D.Lgs. 10 febbraio 2005, n. 30; abbreviato: c.p.i.) ci d\u00e0 una definizione del concetto:\n\"1. Costituiscono oggetto di tutela le informazioni aziendali e le esperienze tecnico-industriali, comprese quelle commerciali, soggette al legittimo controllo del detentore, ove tali informazioni:\"\n\"a) siano segrete, nel senso che non siano nel loro insieme o nella precisa configurazione e combinazione dei loro elementi generalmente note o facilmente accessibili agli esperti ed agli operatori del settore;\"\n\"b) abbiano valore economico in quanto segrete;\"\n\"c) siano sottoposte, da parte delle persone al cui legittimo controllo sono soggette, a misure da ritenersi ragionevolmente adeguate a mantenerle segrete.\"\n\"2. Costituiscono altres\u00ec oggetto di protezione i dati relativi a prove o altri dati segreti, la cui elaborazione comporti un considerevole impegno ed alla cui presentazione sia subordinata l'autorizzazione dell'immissione in commercio di prodotti chimici, farmaceutici o agricoli implicanti l'uso di nuove sostanze chimiche\".\nPertanto, attualmente tali informazioni possono essere tutelate allo stesso modo di un marchio o di un brevetto, mentre in precedenza potevano essere protette solo con le norme sulla concorrenza sleale. L'abuso del segreto aziendale non \u00e8 pi\u00f9, dunque, solo un semplice fatto lesivo della lealt\u00e0 della concorrenza ma \u00e8 la lesione di un diritto e come tale sanzionabile \"erga omnes\".\nLe informazioni , tutelate ai sensi del primo comma dell\u2019art. 98 c.p.i, possiedono tali requisiti:\n\u2013 requisito della segretezza: il concetto di segreto di cui all\u2019art. 98 lett. \"a)\" viene inteso quale requisito di novit\u00e0; \u00e8 un concetto relativo e non assoluto. Costituisce oggetto di tutela pertanto quel complesso di conoscenze, di derivazione empirica ed attinenti all\u2019attivit\u00e0 produttiva e commerciale dell\u2019impresa, che siano difficilmente conoscibili e non generalmente note, o facilmente accessibili agli esperti e operatori del settore;\n\u2013 requisito del valore economico: le informazioni devono avere un valore economico in quanto soggette a vincoli di segretezza. Difatti, grazie alla segretezza, l\u2019impresa che detiene tali informazioni si trover\u00e0 in una posizione privilegiata rispetto alle altre imprese concorrenti che non le possiedono ed avr\u00e0 pertanto un vantaggio sfruttabile in una attivit\u00e0 economica;\n\u2013 requisito delle misure di segretezza: ai sensi della lett. \"c)\" del primo comma dell\u2019art. 98 CPI, le misure di segretezza devono essere ragionevolmente adeguate; \u00e8 evidente quindi il carattere relativo di tale nozione che deve valutarsi in concreto, tenendo conto delle circostanze specifiche. La giurisprudenza ha ad esempio rilevato come la \"\u201cprecisa cura adottata dall\u2019azienda nella rubricazione e classificazione dei documenti e nelle disposizioni impartite ai dipendenti\u201d\" costituisse elemento a sostegno dell\u2019asserita segretezza (Tribunale di Milano 31.03.2004 in GADI\u00a04734).\nInformazione segreta e know-how.\nIl fatto che la tutela accordata al titolare comprenda qualunque informazione non brevettata, sia per scelta sia per impossibilit\u00e0, sottolinea che l'interesse del legislatore \u00e8 di tutelare come un bene in s\u00e9 qualunque know-how aziendale.\nIl know-how ha infatti una doppia natura. Esistono i beni non brevettati per scelta e quelli non brevettati per assenza dei requisiti richiesti ai sensi degli articoli 45 ss. c.p.i.: \u00e8 il caso di beni materiali come impianti e macchinari, combinazioni produttive, ecc.; esistono anche beni impossibili da brevettare, come piani strategici aziendali, piani di marketing, tabelle e tutto ci\u00f2 che \u00e8 organizzazione e non oggetto di brevetto. Ci\u00f2 \u00e8 tuttavia meritevole di tutela in s\u00e9 perch\u00e9 pu\u00f2 essere considerato patrimonio dell'impresa e anche di grande valore economico, ovviamente se tenuto segreto.\nLa segretezza.\nLe informazioni segrete possono essere le pi\u00f9 varie: tecniche, tecnologie, informazioni finanziarie, commerciali, atti di natura interna, studi, ricerche, tabulati, schede, prove, rapporti, elenchi, purch\u00e9 idonee a costituire patrimonio di utilit\u00e0 aziendale. Queste informazioni sostanziali ossia utili non devono essere generalmente note o facilmente accessibili agli esperti del settore.\nNon \u00e8 necessario che ogni singola informazione sia \u201cnon nota\u201d o \u201cnon conosciuta\u201d, \u00e8 necessario per\u00f2 che il loro insieme organico sia frutto di un'elaborazione aziendale; proprio in questo modo infatti si acquisisce un valore economico aggiuntivo rispetto ai singoli elementi che lo compongono (concetto simile all'avviamento).\nIl segreto \u00e8 dunque lo strumento con il quale si proteggono i valori organizzativi o di avviamento che trovano in esso un punto di forza.\nTutela.\nCapita spesso che le imprese si rivolgano a terzi (ad esempio, fornitori, consulenti, enti e istituzioni di ricerca) per poter presentare un'offerta o per eseguire gli incarichi o le forniture loro commissionate. In tal caso l'impresa deve tutelarsi attraverso due canali principali, uno di responsabilit\u00e0 contrattuale ed uno di responsabilit\u00e0 extracontrattuale.\nTutela obbligatoria.\nSe per esempio un'impresa stipula un accordo di riservatezza con un'altra impresa concorrente e quest'ultima divulga a terzi tali informazioni, la responsabilit\u00e0 sar\u00e0 sia contrattuale (per l'inadempimento dell'impegno negoziale assunto) che extracontrattuale per violazione del divieto di concorrenza sleale in base a quanto disposto dall'art. 2598 n. 3 cod. civ.\nSe, invece, l'accordo di riservatezza viene concluso tra imprese non concorrenti, nel caso in cui chi le riceve divulghi informazioni considerate segrete dall'accordo, non essendo in rapporto di concorrenzialit\u00e0 diretta non sar\u00e0 sanzionabile secondo le norme sulla concorrenza sleale ma, avendo violato l'accordo, dovr\u00e0 rispondere solo per responsabilit\u00e0 contrattuale.\nLe informazioni segrete, una volta divulgate, potranno per\u00f2 essere utilizzate anche da terzi oltre che da chi ha contratto l'impegno di segretezza con il primo soggetto contraente. Quindi, il terzo che le utilizzer\u00e0 potr\u00e0 andare incontro solo a responsabilit\u00e0 extracontrattuale a norma dell'articolo 2598 cod. civ.; questa norma protegge dunque il segreto d'impresa non in s\u00e9 stesso, ma solo in presenza di comportamenti professionalmente non corretti.\nTutela reale.\nIn aggiunta alle tutele di cui sopra, l'art. 99 c.p.i. dispone un divieto assoluto di acquisire o utilizzare le informazioni; essendo il divieto affermato e sanzionato \"erga omnes\", le informazioni segrete hanno perci\u00f2 acquisito il rango di veri e propri diritti di privativa suscettibili di appropriazione, oggetto di tutela reale e non meramente obbligatoria.\nIl soggetto danneggiato ha tre possibili vie giudiziarie per veder riconosciuti i suoi diritti:"}
{"id": "1785095", "revid": "1444345", "url": "https://it.wikipedia.org/wiki?curid=1785095", "title": "Coming Home (Lionel Richie)", "text": "Coming Home \u00e8 l'ottavo album in studio del cantante statunitense Lionel Richie, pubblicato il 12 settembre 2006."}
{"id": "1785096", "revid": "237256", "url": "https://it.wikipedia.org/wiki?curid=1785096", "title": "Vassily Ivanchuk", "text": ""}
{"id": "1785099", "revid": "729019", "url": "https://it.wikipedia.org/wiki?curid=1785099", "title": "Castello Visconteo (Locarno)", "text": "Il Castello Visconteo \u00e8 un castello eretto nella citt\u00e0 di Locarno nel canton Ticino in Svizzera.\nStoria.\nIl castello venne costruito nel 1341 per ordine di Luchino Visconti in seguito alla conquista del borgo. Fino al 1513, anno in cui la famiglia milanese lasci\u00f2 il controllo della regione comprendente il Lago Maggiore, l'edificio funse da alloggiamento per le guarnigioni oltre che da fortificazione di difesa. Nel corso dei secoli successivi sub\u00ec numerose ristrutturazioni e venne anche distrutto pi\u00f9 volte. \u00c8 sede del Museo civico e archeologico di Locarno, famoso per la vasta collezione di vetri romani."}
{"id": "1785100", "revid": "28592", "url": "https://it.wikipedia.org/wiki?curid=1785100", "title": "Castello Visconteo di Locarno", "text": ""}
{"id": "1785102", "revid": "859666", "url": "https://it.wikipedia.org/wiki?curid=1785102", "title": "Ryu Kumon", "text": ""}
{"id": "1785108", "revid": "726373", "url": "https://it.wikipedia.org/wiki?curid=1785108", "title": "Il convitato di pietra (saggio)", "text": "Il convitato di pietra \u00e8 un trattato di astrologia dialettica scritto da Lisa Morpurgo nel 1979.\nL'opera non \u00e8 un classico trattato di astrologia con la descrizione dei significati simbolici di pianeti, segni e case come tramandato da millenni. L'autrice infatti utilizza criteri logico-matematici e filosofici per analizzare dialetticamente e razionalmente la materia astrologica. Il libro \u00e8 considerato il testo base del suo pensiero.\nLisa Morpurgo analizza la dialettica/complementarit\u00e0 dei segni opposti dello Zodiaco e propone nuove chiavi di lettura dello Zodiaco tra cui:\nRielabora inoltre il classico abbinamento dei gradi zodiacali alle singole parti del corpo umano, anche qui utilizzando la logica dialettica, e lasciando alcuni punti interrogativi da risolvere. Riassumendo:"}
{"id": "1785111", "revid": "1888309", "url": "https://it.wikipedia.org/wiki?curid=1785111", "title": "Albonico", "text": "Albonico (\"Albun\u00e8gh\" in dialetto comasco) \u00e8 una frazione del comune di Sorico, in provincia di Como.\nSi tratta di un piccolo borgo che negli ultimi anni \u00e8 andato spopolandosi, situato ad una quota media di 385 m s.l.m. sul versante est del monte Berlinghera. \u00c8 la suddivisione territoriale situata pi\u00f9 a nord della provincia.\nIl borgo \u00e8 circondato da castagneti secolari e conserva nel suo modesto tessuto urbano e nei suoi antichi edifici elementi architettonici tipici della passata attivit\u00e0 agricola.\nMonumenti e luoghi d'interesse.\nAlbonico ospita una settecentesca chiesa, dedicata a San Sebastiano martire.\nAlbonico \u00e8 insieme a Dascio punto di partenza e ritorno per gli escursionisti diretti verso l'Oratorio di San Fedele.\nPoco prima dell'abitato di Albonico si dirama una strada verso la montagna che porta allo Stagno di Peschiera."}
{"id": "1785112", "revid": "204012", "url": "https://it.wikipedia.org/wiki?curid=1785112", "title": "Entesopatia del tendine d'achille", "text": ""}
{"id": "1785114", "revid": "729019", "url": "https://it.wikipedia.org/wiki?curid=1785114", "title": "Castello Visconteo (Vercelli)", "text": "Il Castello Visconteo si trova a Vercelli, attualmente \u00e8 sede del Tribunale di Vercelli.\nStoria.\nIl castello venne edificato per ordine di Matteo Visconti attorno al 1290, probabilmente sulle rovine di edifici precedenti. A pianta quadrangolare e dotato, nel corso del Trecento, di armi da fuoco, ospit\u00f2 i podest\u00e0 viscontei fino al 1427, anno nel quale Vercelli fu ceduta ad Amedeo VIII di Savoia da Filippo Maria Visconti. \nAdibito saltuariamente a residenza sabauda, Beato Amedeo vi mor\u00ec nel 1472, il castello sub\u00ec danneggiamenti durante l'assedio spagnolo nel 1638; fu adibito a caserma durante l'epoca napoleonica e carcere durante il diciannovesimo secolo. \nDal 1926 \u00e8 sede del Tribunale di Vercelli."}
{"id": "1785115", "revid": "204012", "url": "https://it.wikipedia.org/wiki?curid=1785115", "title": "Achillodinia", "text": ""}
{"id": "1785116", "revid": "204012", "url": "https://it.wikipedia.org/wiki?curid=1785116", "title": "Tendinopatia inserzionale del tendine di Achille", "text": ""}
{"id": "1785117", "revid": "1543377", "url": "https://it.wikipedia.org/wiki?curid=1785117", "title": "Lokua Kanza", "text": "Canta in francese, inglese e lingala.\nBiografia.\nKanza nacque a Bukavo, nella provincia di Kivu, nella Repubblica Democratica del Congo orientale. Suo padre era un capitano di nave di etnia mongo, mentre sua madre era un tutsi proveniente dal Ruanda. Nel 1964 la famiglia si trasfer\u00ec a Kinshasa. In seguito alla morte del padre, Kanza, che era il maggiore di otto fratelli, dovette mantenere la propria famiglia, riuscendo comunque a frequentare la scuola e a cantare nel coro della chiesa locale."}
{"id": "1785118", "revid": "767487", "url": "https://it.wikipedia.org/wiki?curid=1785118", "title": "Back to Front (Lionel Richie)", "text": "Back to Front (1992) \u00e8 la prima raccolta di Lionel Richie.\nLa raccolta contiene 13 successi pi\u00f9 i tre inediti \"Do It to Me\", \"My Destiny\" e \"Love, Oh Love\"."}
{"id": "1785123", "revid": "767487", "url": "https://it.wikipedia.org/wiki?curid=1785123", "title": "Cecily von Ziegesar", "text": "Biografia.\nNata da un'influente famiglia di Manhattan a New York, il sogno di Cecily von Ziegesar era diventare una ballerina; cominci\u00f2 le lezioni di danza all'et\u00e0 di tre anni e fece un'audizione per la School of American Ballet quando ne aveva otto, ma fu respinta. Frequenta la Nightingale-Bamford School, un prestigioso istituto femminile dell'Upper East Side, e poi il Colby College, dove si laurea. In seguito, lavora a Budapest per un anno presso una stazione radio locale. Al ritorno negli Stati Uniti, frequenta scrittura creativa all'Arizona University, ma lascia dopo poco tempo.\nA New York trova lavoro presso la casa editrice \"Alloy Entertainment\", dove si occupa di rilegare i libri, ed \u00e8 qui che nasce l'idea di scrivere una collana di libri su ricchi teenager di New York che sperimentano sesso, droga e alcol: l'ispirazione arriva dalla sua esperienza alla Nightingale-Bamford. Da questa idea nel 2002 nasce \"Gossip Girl\", la sua prima serie di romanzi che la porta in vetta alla classifica dei libri pi\u00f9 venduti secondo il New York Times. Dato il successo della serie, della quale von Ziegesar scrive solo i primi otto libri, nel 2005 nasce lo spin off \"The It Girl\", una nuova serie realizzata da una ghostwriter che vede protagonista Jenny Humphrey, gi\u00e0 incontrata nella collana principale.\nDalla serie originale nasce l'omonima serie televisiva \"Gossip Girl\", prodotta dal 2007 al 2012 dal canale televisivo The CW, anche se con qualche differenza rispetto ai libri. Nell'episodio finale della quarta stagione, trasmesso a maggio del 2011, la stessa autrice fa un cameo. Nel frattempo, nel 2008 nasce la seconda serie spin off, \"Gossip Girl: The Carlyles\", realizzata da Annabelle Vestry (anche se sulla copertina compare il nome di Cecily von Ziegesar), che si conclude nel 2009 al quarto volume insieme alla serie principale, mentre \"The It Girl\" chiude nel 2010 con il decimo romanzo, \"Classic\".\nA dicembre 2009, la Yen Press annuncia di essere al lavoro, insieme all'artista coreana Baek Hye-kyung, sulla graphic novel della serie, dal titolo \"Gossip Girl - Four Your Eyes Only\": pur vedendo come protagonisti gli stessi personaggi, la graphic novel presenta storie originali. Serializzata sulla rivista \"Yen Plus\", il primo capitolo \u00e8 stato pubblicato sul numero di gennaio 2010 e la graphic novel si \u00e8 conclusa con il terzo volume.\nNel 2010 Cecily von Ziegesar pubblica un nuovo libro, \"Cum Laude\", che viene ristampato ad agosto 2011 con il titolo \"Class\". A ottobre 2011 esce \"Gossip Girl - Psycho Killer\", una riscrittura del primo libro della serie, nel quale le protagoniste si trasformano in serial killer. L'edizione speciale \u00e8 corredata da un manga dal titolo omonimo, illustrato da Baek Hye-kyung.\nLibri.\n\"Gossip Girl\".\nLa collana \u00e8 formata da 12 romanzi ed un prequel. Gli ultimi quattro libri sono stati scritti da un ghostwriter. In Italia sono stati pubblicati soltanto i primi sei.\nPrequel\nSpin-off\n\"The It Girl\".\nLa serie, spin off di \"Gossip Girl\", si concentra sul personaggio di Jenny Humphrey che, durante il secondo anno alla \"Constance Billard School\", rovina la reputazione della scuola e viene mandata alla Waverly Academy, una scuola privata esclusiva, della quale decider\u00e0 di diventare la It Girl. La serie \u00e8 scritta da un ghostwriter.\n\"Gossip Girl: The Carlyles\".\nLa serie \u00e8 scritta dalla ghostwriter Annabelle Vestry."}
{"id": "1785128", "revid": "486946", "url": "https://it.wikipedia.org/wiki?curid=1785128", "title": "Ludovico Federico Alessandro di W\u00fcrttemberg", "text": ""}
{"id": "1785129", "revid": "1543377", "url": "https://it.wikipedia.org/wiki?curid=1785129", "title": "Coalla", "text": "Coalla \u00e8 un dipartimento del Burkina Faso classificato come comune, situato nella provincia di Gnagna, facente parte della Regione dell'Est.\nIl dipartimento si compone del capoluogo e di altri 37 villaggi: Baka, Bamasgou, Bambrigoani, Bampouringa, Bani, Banidjoari, Bombontiangou, Boudabga, Boukargou, Boula, Darsalam, Diagourou, Diankongou, Didiemba, Dielkou, Doyana, Fantiangou, Ganta, Gnimpiema, Goulmodjo, Goundou, Kierga, Kontiandi, Lamoana, Mossad\u00e9ni, Neiba, Poka, Samboandi, Santiari, Soula, Takou, Tankori, Thiongori. Thiour\u00e9, Tihand\u00e9ni, Tindangou e Yassougou."}
{"id": "1785130", "revid": "1305772", "url": "https://it.wikipedia.org/wiki?curid=1785130", "title": "Fear of Flying", "text": "Fear of Flying (paura di volare in lingua inglese) pu\u00f2 riferirsi a:"}
{"id": "1785132", "revid": "729019", "url": "https://it.wikipedia.org/wiki?curid=1785132", "title": "Castello Visconteo (Fagnano Olona)", "text": "Il castello Visconteo \u00e8 una fortificazione medioevale che sorge tra il centro del comune di Fagnano Olona e il fiume Olona, in provincia di Varese. I complesso architettonico \u00e8 sito in piazza Cavour e oggi ospita il municipio.\nStoria.\nSituato su un ciglione a ridosso del fiume Olona, il castello ha sempre avuto un'importante funzione difensiva sin dai tempi del primo nucleo, probabilmente di epoca romana, in quanto collocato in una valle che rappresentava una naturale via di collegamento la Svizzera e il territorio milanese. Fa parte di una serie di fortificazioni che seguono il percorso del fiume: tra queste si ricordano, ad esempio, quelle di Castelseprio e di Castiglione Olona. Il castello di Fagnano Olona \u00e8 anche considerato l'antemurale di Castelseprio ed \u00e8 citato nelle lotte che intercorsero tra i Torriani e i Visconti.\nUno dei primi documenti che testimoniano con certezza l'esistenza del castello, \u00e8 quello prodotto nel 1257, quando la fortificazione divenne propriet\u00e0 dei Visconti. Fu in quell'anno che Martino della Torre, Capitano del popolo di Milano, giunse con le sue milizie a Fagnano, dove cerc\u00f2 di conquistare il castello dei rivali Visconti, che per\u00f2 resistette all'assedio.\nQuando il contado del Seprio pass\u00f2 definitivamente al dominio visconteo, il castello di Fagnano fu tenuto dal ramo della famiglia che fu successivamente noto come Visconti di Fagnano. Il loro feudo fu successivamente diviso in due parti: una affidata al ramo famigliare di Giovanni Visconti di Gasparo, che diede vita ai Signori di Fagnano, i quali si estinsero nel 1514; l'altra and\u00f2 invece ai discendenti di Azzo Visconti, fratello di Giovanni, che formarono il ramo dei Visconti di Ierago. Ai primi, Signori di Fagnano, fu affidato il castello, mentre i secondi andarono ad abitare presso il \"Castellazzo\" di Fagnano Olona.\nIl castello di Fagnano nel 1451 fu affidato da Francesco Sforza a Filippo Maria Visconti, conte di Albizzate, e gli venne confermato nel 1470 da Galeazzo Maria Sforza, il quale frequent\u00f2 il castello in alcune occasioni, tra cui una battuta di caccia documentata nel 1474.\nNel XVI secolo il castello fu coinvolto nelle lotte che nel territorio gallaratese videro contrapposti ducali, spagnoli e truppe francesi.\nL'imperatore Carlo V d'Asburgo nel 1551 concesse il titolo di Conte di Fagnano a Vitaliano Visconti Borromeo. I lavori di ristrutturazione di fine XVI secolo sono attribuiti all'arcivescovo Gaspare Visconti, successore di Carlo Borromeo, e datati 1585. Dopo questi lavori, in questo castello l'arcivescovo era solito trascorrere i periodi estivi, e qui si rifugi\u00f2 durante l'epidemia del 1587-88.\nNel 1674 il castello era tenuto contemporaneamente dai Visconti di Fontaneto e dai Visconti Borromeo."}
{"id": "1785133", "revid": "729019", "url": "https://it.wikipedia.org/wiki?curid=1785133", "title": "Castello Visconteo (Pavia)", "text": "Il castello Visconteo di Pavia fu costruito nel 1360 su ordine di Galeazzo II Visconti, che vi trasfer\u00ec la sua corte, successivamente l'edificio fu sede di corte sia sotto Gian Galeazzo che, fino al 1413, del figlio Filippo Maria. I Visconti vollero anche disegnare un grandioso parco di caccia (il Parco Visconteo), che si estendeva originariamente per una decina di chilometri, fino alla Certosa di Pavia; oggi parte del territorio del parco \u00e8 ancora presente, ma non pi\u00f9 collegato al castello, e chiamato Parco della Vernavola.\nStoria.\nLa costruzione di una \"cittadella\" fortificata a ovest del nuovo edificio, sull'area limitrofa al monastero di S. Pietro in Ciel d\u2019Oro, permise di sviluppare gli aspetti residenziali anzich\u00e9 quelli militari: in effetti, pi\u00f9 che una fortezza, il Castello di Pavia fu soprattutto la splendida sede di una corte raffinata, come \u00e8 ancora possibile intuire dalle grandi bifore esterne, dall'aereo loggiato del cortile e dagli affreschi delle sale interne, elementi che rispecchiano il gusto del gotico internazionale. Nella seconda met\u00e0 del XIV e nel XV secolo il maniero fu un importante centro di produzione artistica. Di particolare bellezza il decoro con imprese viscontee sul cielo stellato della \"Sala Azzurra\", le figure del Cristo morto e dei Santi nell'originaria cappella a piano terreno, i motivi a tappezzeria e le immagini muliebri su sfondo di rose.\nGaleazzo II conquist\u00f2 Pavia nel 1359 dopo un lungo assedio, appena presa la citt\u00e0 il signore decise, forse per dissapori con il fratello Bernab\u00f2, di spostare la sua corte da Milano a Pavia, antica capitale del regno Longobardo prima e poi del regno Italico fino al 1024, riallacciando simbolicamente il suo potere a quello delle antiche monarchie. Nel 1360, dopo aver fatto demolire le abitazioni e le chiese che si trovavano nell\u2019area prescelta per il castello, prese via il cantiere. I lavori, forse coordinati da Bernardo da Venezia, che a Pavia progett\u00f2 anche la chiesa del Carmine, procedettero in modo spedito, anche perch\u00e9 Galeazzo II impose ai suoi sudditi di inviare lavoratori e maestranze, a titolo d\u2019esempio la comunit\u00e0 di Novara dovette mandare muratori, mentre i piacentini furono costretti a scavare il fossato. In soli 5 anni l\u2019edificio fu ultimato, tanto che nel 1366 il signore scrisse ai Gonzaga chiedendogli l\u2019invio di pittori per affrescare il castello. Il complesso, pur mantenendo le forme del castello, era in realt\u00e0 un sontuoso palazzo, ricco di sale, come quelle del lato nord (purtroppo distrutte dai francesi nel 1527) affrescate da Pisaniello con animali \u201cfatti d\u2019oro\u201d, mentre altre sale, oltre a ospitare il signore e la sua corte, erano destinate alla cappella, alla biblioteca e all\u2019armeria, tanto che nel Quattrocento, Pier Candido Decembrio, umanista e segretario di Filippo Maria Visconti, defin\u00ec il castello di Pavia: \u00abdimora che non ha eguali in Italia\u00bb.\nA nord del castello si apriva il grande parco Visconteo, iniziato da Galeazzo II e terminato dal figlio Gian Galeazzo, una vasta area, circondata da mura e torri, che inglob\u00f2 non solo l\u2019antica strada romana che collegava Pavia a Milano, ma anche un tratto della Vernavola e destinato alle cacce del signore. All\u2019interno del parco, che con Gian Galeazzo raggiunse l\u2019estensione di 22\u00a0km\u00b2, si trovava il castello di Mirabello, sede del capitano del parco, boschi (soprattutto di querce, olmi e castagni) aree agricole ed era popolato da una ricchissima fauna, che ancora in et\u00e0 sforzesca contava pi\u00f9 di 5.000 tra caprioli, daini e cervi, alcuni orsi e specie esotiche, come gli struzzi. A completamento del complesso, nel 1396, Gian Galeazzo fond\u00f2, nell\u2019estremit\u00e0 settentrionale del parco, la Certosa, che nelle intenzioni del prima duca di Milano doveva divenire il \"pantheon\" della dinastia e dove fu sepolto. Nel Cinquecento, con la caduta della dinastia sforzesca e l\u2019arrivo dei francesi prima e degli spagnoli poi, il parco, all\u2019interno del quale fu combattuta la famosa battaglia del 1525, venne progressivamente abbandonato ed eroso, tanto che solo piccola parte dell\u2019originario manto boschivo si conserva nell\u2019attuale parco della Vernavola. Il castello era inoltre collegato a Milano da un canale navigabile, l\u2019attuale Navigliaccio, fatto scavare da Galeazzo II a partire dal 1359. Il castello fu sede della corte di Galeazzo II, di Gian Galeazzo e, fino al 1413, di Filippo Maria, in seguito la corte ducale torn\u00f2 a Milano, ma molto spesso i signori di Milano tornarono a Pavia per le cacce, per ricevere ambasciatori e ospiti di rango e nel castello pavese rimasero la biblioteca ducale (dove era conservato l'Astrario di Giovanni Dondi), l'archivio, la raccolta di reliquie (nel 1499 trasferita nel duomo di Pavia) e l\u2019armeria. Nel 1469 il duca Galeazzo Maria, in coincidenza con il suo matrimonio con Bona di Savoia, promosse importanti interventi sull'apparato decorativo del castello, incaricando il Bonifacio Bembo sia di rinfrescare le pitture di alcune sale, sia di eseguire nuovi affreschi di gusto cortese.\nIl 17 gennaio 1491, nella cappella ducale del castello, Ludovico il Moro spos\u00f2 Beatrice d'Este, figlia di Ercole I d'Este, duca di Ferrara. Nello stesso anno Ludovico il Moro fece trasferire nel castello pavese Gian Galeazzo Maria Sforza e la moglie Isabella d'Aragona, che qui vissero fino al 1495, anno della sospetta morte di Gian Galeazzo Maria, e dove crearono una corte brillante. All'interno sud-ovest del castello era conservata la grande biblioteca privata dei duchi di Milano, che, nel 1499, raccoglieva oltre 900 codici miniati. Dopo la caduta di Ludovico il Moro, nel 1500 la biblioteca fu trasportata in Francia da Luigi XII; nella Biblioth\u00e8que nationale de France si conservano ancora circa 400 di quei volumi, mentre altri finirono in biblioteche italiane, europee e negli Stati Uniti. \nIl castello fu teatro della celebre battaglia che si combatt\u00e9 nel Parco nel 1525, mutilato nel lato nord dalle artiglierie francesi nel 1527 durante il sacco della citt\u00e0, il castello continu\u00f2 a essere residenza dei castellani e il generale spagnolo Antonio de Leyva pose la sua residenza nella parte orientale dell'edificio, dove fece testamento nel 1535. Soggiornarono occasionalmente nel castello l'imperatore Carlo V nel 1541 e suo figlio Filippo II nel 1548 e nel 1551. Tuttavia, successivamente, il castello fu adibito a caserma e tale rimase fino agli anni '20 del Novecento. I lunghi secoli nei quali il castello ospit\u00f2 i militari si rivelarono particolarmente dannosi per l'edificio, che sub\u00ec molte manomissioni (gran parte dei portici e dei loggati furono tamponati), ma, soprattutto, scomparvero gran parte dei cicli pittori che decoravano sia i portici sia le sale interne.\nTra il XVI ed il XVII secolo, all'interno del castello fu creata una fonderia per realizzare cannoni, uno di questi pezzi da fuoco \u00e8 conservato a Lisbona e risale al 1572. Durante la rivolta di Pavia del 1796, la piccola guarnigione francese della citt\u00e0 si rinchiuse all'interno del castello, che fu assediato e preso dai rivoltosi. In et\u00e0 napoleonica fu riaperta e ingrandita la fonderia e il castello divenne l'arsenale d'artiglieria del Regno Italico, funzione che mantenne fino al 1814, quando la fonderia venne definitivamente chiusa.\nIl Castello di Pavia fu acquistato dal Comune, restaurato negli anni '20 e '30 del XX secolo e, a partire dal secondo dopoguerra, divenne sede dei Musei Civici e della civica Pinacoteca Malaspina.\nAll'interno del castello vengono organizzate diverse mostre e, durante l'estate, anche concerti all'interno della corte.\nDescrizione.\nLe facciate e la corte interna.\nCome molti altri castelli viscontei, quello di Pavia ha un impianto quadrato (di 150 metri per lato) con torri d\u2019angolo quadrate e suddivisione dei corpi di fabbrica in campate quadrate. Purtroppo, come dicevamo, la parte settentrionale del castello venne distrutta dalle artiglierie francesi durante l\u2019assedio del 1527, e al suo posto ora si un tratto della cinta muraria bastionata fatta realizzare dagli spagnoli a met\u00e0 Cinquecento. Il castello \u00e8 difeso da un profondo fossato, un tempo allagato, e si conservano tre degli originari accessi, originariamente dotati di rivellini provvisti di ponti levatoi, in particolare, quello rivolto verso la citt\u00e0 presenta nel portalino una lastra raffigurante l'Annunciazione. Esternamente l'edificio \u00e8 contraddistinto da grande uniformit\u00e0, influenzata dall'architettura militare. Le tre facciate superstiti sono caratterizzate dal profondo basamento a scarpa, supra il quale si trova una compatta cortina muraria in mattoni, coronata da merli sorretti da beccatelli in granito. I prospetti sono ingentiliti, come in una dimora, da eleganti bifore a sesto acuto decorate con ghiere a raggiera. Internamente il castello \u00e8 dotato di un grande portico con archi a sesto acuto, aperto sulla corte quadrata, sorretto da possenti colonne in pietra di Angera e di Ornavasso al piano terreno con capitelli \"a gancio\" opera di maestri campionesi. Nel porticato somo ampiamente presenti le tracce della prima decorazione a compassi e a cielo stellato nelle volte, ordinata da Galeazzo II per tutto il castello nel 1366 e con la chiamata, tramite la corte dei Gonzaga, di tutti i pittori disponibili a Mantova. La pittura geometrica doveva lasciare per\u00f2 campo, nelle pareti, anche a scene figurate. Probabilmente appartenevano a un ciclo narrativo dedicato alle imprese guerresche di Galeazzo II i resti di affreschi, raffiguranti la \"Veduta di Pavia\" (ala sud, terza campata) e \"Cavalieri\" (ala ovest, sesta e ottava campata) risalenti al settimo decennio del Trecento e recentemente attribuiti a Giusto de' Menabuoi. Alcune porte aperte sul porticato conservano ancora l'iscrizione in caratteri gotici che individuava l'ingresso a camere in uso di uffici, tra le quali quella destinata alla ragioneria della duchessa Caterina. I portici servivano anche al riparo di armi, come la grande bombarda detta \"Galeazesca\" menzionata nel 1476.\nAl primo piano si apre un loggiato formato, sul lato meridionale, da grandi quadrifore con archi trilobi e rosoni traforati con disegni stellari o geometrici, mentre nel lato est le quadrifore furono fatte sostituire da Gian Galeazzo con monofore polilobate e in quello ovest, con bifore nella prima met\u00e0 del XV secolo. Il loggiato permetteva la fruibilit\u00e0 degli ambiente anche durante la cattiva stagione. \nLe sale interne.\nMolte sale conservano tracce di decorazioni ad affresco \"a compassi\", spesso arricchite da stemmi e imprese visconteee, frutto delle campagne decorative promosse sia da Galeazzo II sia da Gian Galeazzo e, a partire del 1469, dagli interventi sostenuti da Galeazzo Maria; ma non si tratta degli unici affreschi conservati nel castello.\nAl pianterreno della torre di sud- ovest (Sala II del museo archeologico) si trova la \"sala azzurra\", frutto degli interventi pittorici del 1469, particolarmente sontuosa per la preziosit\u00e0 delle tecniche e dei materiali impiegati. La decorazione \u00e8 formata da riquadri con cornici rilevate a pastiglia e dorate, che suddividono le pareti, sempre in rilievo e ricoperti di lamine dorate sono i motivi araldici (gigli di Francia e emblemi sforzeschi) e le stelle, su sfondi alternativamente blu e verdi. Al piano terra, subito a destra dell'ingresso meridionale, vi \u00e8 la cappella, a pianta rettangolare e dotata di volte a crociera, sul portale della cappella si trova una sinopia raffigurante la Piet\u00e0, opera di Michelino da Besozzo, mentre internamente si trovano affreschi, come la \"Geometria\" o \"Il Cristo benedicente\", del bolognese Andrea de' Bartoli. Sempre nella cappella, i due Santi \"Stefano e Leonardo\", dipinti entro i riquadri, uno di fronte all'altro, sui piedritti dell'arcata che divide in due campate l'ambiente, furono eseguiti in un momento successivo, comunque nell'ultimo quarto del Trecento, e sono opera di un maestro lombardo. Sempre al piano terra si trova la \"sala delle colombine\" (sala XII del museo archeologico) dove su un fondo rossiccio e sopra una zoccolatura a fasce zigzaganti, si alternano l'impresa viscontea della colombina con motto \"\"\u00e0 bon droit\", adottata da Gian Galeazzo e quella della montagna con le tre pigne e il motto \"mit Zeit\"\", anche questi affreschi, come quelli della \"sala azzurra\", risalgono agli interventi del 1469. Al primo piano (il piano nobile, dove si trovavano gli appartamenti ducali, la biblioteca, nella torre all'angolo sud- ovest, e la cancelleria, torre di sud- est, di cui si conserva ancora l'iscrizione sulla porta) nella prima sala della Pinacoteca Malaspina, si trova la \"sala delle damigelle\" dove, negli sguinci della finestra nella terza campata, si conservano due affreschi, raffiguranti dame a grandezza naturale davanti a una siepe di rose risalenti agli interventi pittorici promossi da Gian Galeazzo nel 1393 e recentemente attribuiti a Gentile da Fabriano, che proprio in quegli anni oper\u00f2 a Pavia. La stessa sala conserva anche resti della decorazione precedente (risalente ai tempi di Galeazzo II) \" a compassi\", e (nel sottarco della finestra) dell'impesa con la signa, in caratteri gotici \"G Z\" del signore. Del tutto diversa \u00e8 la decorazione della prima e seconda campata della Pinacoteca Malaspina, che negli ultimi decenni del XVI secolo furono adibite ad abitazione del castellano Rodrigo de Toledo. Le due stanze, in origine separate da una tramezza conservano affreschi di stile manierista risalenti all'ottavo decennio del Cinquecento e raffigurano Le fatiche di Ercole e l'Allegoria dei quattro elementi della natura, mentre al centro di una delle volte campeggia lo stemma di Rodrigo de Toledo. Sempre al primo piano, nel muro di tamponamento realizzato dopo la distruzione del lato nord del castello nel 1527 che chiude il lato occidentale del loggiato sono dipinti gli stemmi di Filippo II di Spagna, con l'ordine del Toson d'Oro e di Fernando Consalvo di Cordova, governatore di Milano dal 1558 al 1560. La decorazione pu\u00f2 essere stata eseguita in occasione del secondo soggiorno di Filippo II a Pavia nel 1551. \nI musei civici.\nDal secondo dopoguerra il castello ospita anche i Musei civici di Pavia. Questi spazi espositivi sono suddivisi in base al periodo storico legato ai reperti esposti. I musei ospitati nel castello sono il \"museo archeologico e sala longobarda\", il \"museo romanico e rinascimentale\", la Pinacoteca Malaspina, il \"museo del '600 del '700\", la \"quadreria dell''800\", il \"museo del Risorgimento\" e il \"museo di arte moderna e gipsoteca\".\nIl museo del Risorgimento.\nIn particolare, il Museo Pavese del Risorgimento \u00e8 stato fondato nel 1885 grazie soprattutto alle donazioni di privati. Le esposizioni di questo museo comprendono oggetti di varia natura, documenti, libri e fotografie. La datazione dei cimeli parte dal Regno Lombardo-Veneto alla prima guerra mondiale con particolar attenzione ai reperti legati al territorio. \u00c8 anche presente una sezione dedicata a Giuseppe Garibaldi."}
{"id": "1785134", "revid": "729019", "url": "https://it.wikipedia.org/wiki?curid=1785134", "title": "Welela", "text": "Welela \u00e8 un album della cantante sudafricana Miriam Makeba. Fu pubblicato nel 1989 su CD dall'etichetta Mercury e successivamente (2006) da Gallo. Contiene, tra l'altro, una reinterpretazione di \"Pata Pata\" (uno dei massimi successi di Makeba), e il brano \"A luta continua\", scritto da Makeba per celebrare l'indipendenza del Mozambico, il FRELIMO ed Eduardo Mondlane."}
{"id": "1785137", "revid": "126257", "url": "https://it.wikipedia.org/wiki?curid=1785137", "title": "Castello Visconteo (Cusago)", "text": ""}
{"id": "1785138", "revid": "125415686", "url": "https://it.wikipedia.org/wiki?curid=1785138", "title": "Episodi di Ghost Whisperer - Presenze (quarta stagione)", "text": "La quarta stagione della serie televisiva Ghost Whisperer - Presenze \u00e8 stata trasmessa negli Stati Uniti dal 3 ottobre 2008 al 15 maggio 2009, mentre in Italia \u00e8 stata trasmessa in prima visione dall'11 marzo 2009 al 12 agosto 2009 sul canale satellitare Fox Life; in chiaro \u00e8 andata in onda dal 17 giugno 2010 su Rai 2 con un doppio episodio (all'eccezione del primo preceduto dalla replica dell'ultimo della stagione precedente) il gioved\u00ec fino all'8 luglio 2010, appuntamento speciale anche il 7 luglio 2010 e dal 14 luglio 2010 la serie \u00e8 proseguita al mercoled\u00ec sempre con due episodi.\nI dati relativi allo share e agli spettatori sono riferiti alla prima trasmissione in chiaro in Italia.\nL'incendiaria.\nTrama.\nUno psichiatra sopravvive ad un incendio nel suo ufficio e quando Melinda e Jim vanno all'ospedale per fargli visita, lo vedono parlare con una donna che Melinda realizza essere un fantasma. Dopo aver parlato con lui, Melinda scopre che quest'uomo \u00e8 in grado di sentire i fantasmi, ma non di vederli. Melinda fa visita al giovane compagno di stanza della donna fantasma e scopre alcuni fatti interessanti circa quello che le ha detto l'uomo ferito e pi\u00f9 importante ancora, che non le ha detto. Rick parte per una missione in Himalaya.\nCompagni di Scuola.\nTrama.\nGrace, Ryan e Lucas sono vecchi compagni di liceo di Melinda, che si ritrovano dopo molti anni in occasione del funerale di quest'ultimo. \u00c8 stata Grace che, ricordandosi delle capacit\u00e0 di Melinda, l'ha invitata per poterle richiede aiuto: la ragazza ha trovato per prima il corpo dell'amico, morto per overdose, ed \u00e8 perseguitata da visioni di sangue, cos\u00ec come Ryan.\nI tre vecchi amici nascondono per\u00f2 un segreto comune, che si portano dietro da anni, e solamente affrontandolo Grace e Ryan potranno liberarsi dei loro fantasmi.\nIl fantasma avatar.\nMelinda si trova di fronte ad un fantasma uscito direttamente da un social network, sotto forma di avatar di nome Phoenix. Si tratta forse di un giocatore morto per overdose da gioco? E perch\u00e9 il fantasma non \u00e8 ancora passato oltre ma continua a vivere nel mondo virtuale?\nMelinda deve calarsi direttamente in questa realt\u00e0 per comprendere chi si nasconde dietro Phoenix e quali sono le sue reali intenzioni.\nLa nave dei fantasmi.\nMelinda e Jim decidono di prendersi una breve vacanza su una nave da crociera, la Cleridon. In realt\u00e0, il proprietario della nave ha deciso di metterla all'asta, dunque il viaggio che quella nave sta per compiere \u00e8 l'ultimo. Nel corso della traversata, Melinda scopre che la nave \u00e8 infestata dai fantasmi, ma, in particolare, ce n'\u00e8 uno che perseguita tutti gli ospiti della stanza 118. Altro non \u00e8 se non la ex fidanzata del proprietario della nave, morta ad insaputa dell'amato, mentre cercava di ricongiungersi a lui, per evitare il distacco definitivo dovuto al fatto che i due abitassero in Paesi diversi. Melinda riesce a mettere in contatto i due e a chiarire le vicende relative alla morte della donna, che finalmente trover\u00e0 pace, assieme a tutte le altre anime della nave; inoltre la nave non verr\u00e0 venduta all'asta ma adibita a museo navale.\nVite scambiate.\nUna ragazza, Diana, muore dopo una partita di tennis e dopo aver rivisto la sua pi\u00f9 cara amica d'infanzia, Olivia, con la quale non aveva pi\u00f9 contatti da anni. In ospedale, un'infermiera sente il nome di Diana e ricorda un fatto accaduto poco dopo la sua nascita. Il fatto che la donna controlli la cartella clinica insospettisce il fantasma della ragazza, che la segue e inizia a perseguitarla. Intanto Olivia, che vuole stare vicino alla mamma della sua amica, viene ostacolata da sua madre. Grazie all'aiuto del fantasma, Olivia ritrova le lettere che la sua amica le aveva mandato negli anni e che sua madre le teneva nascoste. Melinda scopre dall'infermiera che le due ragazze sono state scambiate alla nascita per la negligenza di una caposala, e aiuta le famiglie a rivelarlo a Olivia permettendo cos\u00ec a Diana di entrare nella luce.\nUn amico di vecchia data.\nTrama.\nMelinda e Jim sono invitati al matrimonio di Trisha, una vecchia amica di Jim, nella casa sul lago di lei. La donna sta per sposarsi con Hunter, un uomo misterioso che non piace alla figlia di Trisha, la piccola Nathalie. Nella casa sul lago, la bambina vede il fantasma di Owen, un bambino con tutori alle gambe che le lascia degli indizi per la madre. Owen infatti, prima di morire, da bambino era stato amico di Trisha, ed ora vuole lasciarle un messaggio che la salver\u00e0.\nCon l'aiuto di Melinda e del detective Carl Neely, Trisha riesce a comunicare con Owen. Il bambino rivela a Trisha che il suo futuro marito Hunter altri non \u00e8 che un truffatore, che le ha mentito persino sulla sua identit\u00e0.Trisha decide di non sposarsi con un uomo del genere. Annullate le nozze, Trisha e sua figlia Nathalie lasciano immediatamente la casa sul lago.\nJim ritorna alla casa sul lago per prendere delle cose su richiesta di Trisha e mentre piega le sedie della cerimonia nota una luce in casa. Ci entra e trova Hunter ubriaco, che dopo essere stato smascherato \u00e8 furioso e minaccia Jim con un fucile. Melinda, avvertita da Owen, si precipita alla casa col detective Neely, dove scopre che \u00e8 iniziata una colluttazione tra i due. Neely dall'esterno spara per fermare Hunter, ma colpisce invece Jim alla spalla.\nNon \u00e8 una ferita grave e sembra che l'operazione cui Jim viene sottoposto sia andata a buon fine. Melinda si addormenta al suo capezzale, ma viene svegliata dal fantasma del marito che le chiede di guardarlo e ricordarlo cos\u00ec per sempre: a causa di un'embolia cardiaca, infatti, Jim muore lasciando Melinda distrutta dal dolore.\nAmore eterno.\nTrama.\nJim Clancy \u00e8 morto per una tragica fatalit\u00e0 e sta per passare oltre con l'aiuto di suo fratello che lo sta aspettando, ma non ci riesce. Infatti, l'uomo preferisce restare sulla Terra per essere vicino a sua moglie Melinda di cui sente l'immenso dolore per la sua scomparsa. Jim vorrebbe aiutarla, ma Melinda non riesce pi\u00f9 a vederlo n\u00e9 sentirlo perch\u00e9 il dolore offusca il suo dono di parlare con gli spiriti.\nMelinda non riesce a sentire nemmeno il fantasma di una ragazza in vestaglia che cerca invano di contattarla. Jim si rivolge ad Eli, con l'aiuto del quale riesce a far s\u00ec che Melinda lo veda di nuovo ed aiuti anche l'altro fantasma. Caitlin, la ragazza fantasma, era la figlia anoressica del detective Carl Neely, che vuole dire al padre di non sentirsi in colpa per la sua morte. Melinda aiuta padre e figlia a riconciliarsi in modo che quest'ultima passi oltre. Anche Jim dovrebbe farlo, ma si rifiuta ancora per restare accanto a Melinda. Infatti, assiste per caso ad un incidente dove vede un ragazzo perdere la vita ed il suo spirito passare immediatamente oltre; allora entra nel corpo del ragazzo davanti allo sguardo incredulo di Melinda. La donna subito accorre per salutare il ritrovato marito, ma Jim, nel nuovo corpo, non la riconosce.\nRitrovare se stessi.\nTrama.\nJim, al risveglio all'ospedale, si ritrova nel corpo del ragazzo morto nell'incidente, senza per\u00f2 ricordarsi niente, n\u00e9 della sua vita precedente, n\u00e9 di quella del corpo che lo ospita. Si tratta di Sam Lucas, un giovane architetto: Melinda si spaccia per una sua cliente per poterlo visitare quotidianamente in ospedale.\nNel frattempo un fantasma fa la sua comparsa, e prende a visitare sempre pi\u00f9 minacciosamente Melinda: \u00e8 l'anima della persona che ha causato l'incidente in cui \u00e8 morto Sam, e che accusa lei e Jim di aver rubato un corpo che non appartiene loro.\nLa situazione si complica ulteriormente quando la famiglia di Sam viene a sapere dell'incidente e, una volta dimesso dell'ospedale, si prendono cura del giovane, impedendo a Melinda di interferire e cercando di far riemergere in lui i ricordi del passato.\n\u00c8 a questo punto che Sam, per sfuggire alle pressioni dei genitori, si mette in contatto con Melinda, l'unica persona che la quale si sente a suo agio.\nLei gli offrir\u00e0 di ospitarlo nel garage in cambio di alcuni lavori manuali in casa, ed alla fine Sam/Jim accetter\u00e0, anche con la speranza di poter recuperare la sua memoria; anche il fantasma che tormentava Melinda accetta la situazione e passa oltre: dopo aver aiutato cos\u00ec tante anime, stavolta \u00e8 stata lei ad aver ricevuto un insperato soccorso per poter avere una seconda possibilit\u00e0.\nIl pozzo dei desideri.\nTrama.\nSam, ormai senza pi\u00f9 conoscenze di architettura, si dedica a lavori manuali: durante dei lavori in un cantiere recupera alcuni oggetti per Melinda, fra i quali alcune pietre provenienti da un pozzo dei desideri, al quale \u00e8 legata l'anima di una bambina che vi \u00e8 annegata.\nAlcuni frammenti della vita di Jim cominciano intanto a riemergere: si tratta di un flash dello sparo che lo uccise, e del dolore alla spalla causato dal proiettile.\nMa assieme ad essi, anche parte della vita di Sam riemerge: si tratta di un anello di matrimonio comprato appena un mese prima.\nLa sindrome di Stoccolma.\nTrama.\nDelia e Melinda si imbattono al mercato nell'anima di Tammie, una giovane donna ansiosa di tornare dal marito, Roger, il quale si \u00e8 nel frattempo risposato dopo essere stato abbandonato da lei.\nI pezzi del puzzle cominciano a non tornare pi\u00f9 quando Tammie menziona i propri figli, che per\u00f2 non ha mai avuto da Roger. Si tratta infatti dei figli che la donna ha avuto da un uomo di nome Thomas, che si scopre essere il primo marito. Tammie (che allora si chiamava Sarah) era stata rapita da Roger, e da lui tenuta in ostaggio con la minaccia costante di far del male alla sua vera famiglia.\nImprigionata e costretta a fare la parte della moglie perfetta, viene narcotizzata ed uccisa quando Roger si rende conto che sta cominciando a perdere il controllo sulla donna; l'uomo provvede poi a sostituirla con Elizabeth, anche lei stappata con la forza e le minacce dalla propria famiglia.\nL'intervento di Melinda sar\u00e0 decisivo per liberare Elizabeth e restituire la pace al fantasma di Tammie e alla sua famiglia.\nSenso di colpa.\nTrama.\nMelinda si occupa di un fantasma che occupa una casa venduta da Delia, morto durante un incidente in giardino: il ragazzo si aggrappava al sedile mentre il fratello maggiore falciava il prato. Ned incontra Jim-Sam in un caff\u00e8, scoprendolo a ricordare la password del suo account di posta elettronica. Delia, va a recuperare dei documenti nella casa, trovando il fratello maggiore del fantasma che viene arrestato per vandalismo e violazione di propriet\u00e0 privata; la mattina Jim-Sam si reca alla casa per riparare una finestra, soccorrendo il fratello dopo un atto suicida, Melinda arriva e trova Jim che le chiede di andare a prendere l'occorrente per una steccatura. Melinda ricompone la famiglia scoprendo che il ragazzo \u00e8 morto mentre il fratello guidava la falciatrice, il fantasma passa oltre perdonando il fratello. L'episodio si conclude con Jim-Sam che spiega a Melinda la decisione di cercare la sua ragazza per scoprire di pi\u00f9 sulla sua vita precedente.\nUn fantasma dal passato.\nTrama.\nIl fantasma di una ragazza, che andava a scuola con Delia ed era una sua cara amica, torna a casa della donna portandole solo guai e mettendo zizzania tra Delia e suo figlio, Ned. Il fantasma della ragazza tenta pi\u00f9 volte di far in modo che Ned disobbedisca ai divieti della madre, ad esempio lo invita a scappare di casa, nonostante sia in punizione, per andare ad una festa.\nIntanto Jim-Sam decide di partire per ritrovare Nicole per scoprire, e magari ricordare, la sua vita precedente. Melinda, per\u00f2, per non lasciarlo solo, decide di accompagnarlo, fingendo di aver acquistato mobili nel paese dove Jim-Sam si sta recando. Arrivati alla casa di Nicole, l'uomo non la trova e scopre che \u00e8 partita il giorno dopo la sua scomparsa; la vecchia convivente di Nicole, per\u00f2, le d\u00e0 il suo nuovo numero di telefono. Jim-Sam le lascia molti messaggi in segreteria, spiegandole di aver avuto un incidente e di aver perso la memoria, ma lei non risponde. Dopo ci\u00f2, Melinda lo porta in un ristorante messicano, dove Jim-Sam ha una lite con un uomo a causa di un fantasma di Melinda e si fermano ad un ospedale per curare Jim-Sam. Quando arrivano, per\u00f2, lui ha una visione dove ricorda la notte in cui il marito di Melinda venne colpito da un proiettile e portato in quell'ospedale e tutto ci\u00f2 gli sembra impossibile, anche se Melinda capisce che pian pian il suo Jim sta ritornando.\nNel frattempo, a casa di Delia arriva Eli James che con la sua capacit\u00e0 fa chiarire la situazione tra Delia, Ned e la ragazza fantasma, che faceva ci\u00f2 solo per voler rafforzare il rapporto tra mamma e figlio e finalmente passa oltre.\nInfine, quando Jim-Sam e Melinda ritornano a Grandview, lui le propone un appuntamento, chiedendo di lasciarsi il passato alle spalle, ma proprio in quel momento arriva Nicole, la vecchia ragazza di Sam, che si rende conto che lui ha realmente perso la memoria.\nSpiriti del lago.\nTrama.\nL'episodio si apre con Melinda e Delia, sedute ad un tavolo a rimuginare sulla situazione di Sam e Nicole: la presenza della ex ragazza di lui \u00e8 avvertita con un certo disagio dalle due amiche, tanto pi\u00f9 quando questa chiede di potersi stabilire in casa qualche giorno, cos\u00ec da poter stare pi\u00f9 vicina a Sam; Melinda, non sapendo dir di no, non pu\u00f2 che fare buon viso a cattivo gioco.\nIntanto quella sera, in un laghetto nei pressi di Grandview, la goliardica nuotata notturna di una studentessa rischia di trasformarsi in tragedia quando questa, dopo aver raggiunto il centro dello specchio d'acqua, viene afferrata per una caviglia da una mano e trascinata sott'acqua; riuscita a divincolarsi, si precipita a riva, dove i suoi amici la soccorrono.\nIl lago nasconde in effetti delle presenze - questo \u00e8 quanto scoprono Eli e Melinda il giorno successivo, raccogliendo le confidenze della studentessa, Paula, che \u00e8 appunto un'allieva di Eli.\nIl lago viene dragato, e si scoprono numerosi cadaveri in avanzato stato di decomposizione. Dopo alcune indagini, si scopre che si trattava di persone legate da un solo elemento comune: il desiderio, espresso in vita, che venissero cremati i propri resti una volta defunti. La spietata concorrenza nel ramo delle pompe funebri ha per\u00f2 giocato loro un brutto scherzo: l'azienda a cui si erano rivolti i familiari versa in gravi difficolt\u00e0, e quando il forno crematorio si rompe non ci sono i fondi per le riparazioni necessarie; il sig. Sessick, titolare dell'azienda, decide di disfarsi dei corpi gettandoli nel lago.\nQuando Melinda va a visitare l'anziano titolare, lo trova molto malato e circondato dalle anime rabbiose con lui per averle tradite nelle ultime volont\u00e0, vedendo il proprio corpo gettato nell'acqua a decomporsi; il loro aspetto \u00e8 fonte adesso di profonda vergogna, per questo non riescono a passare oltre. Anche il sig. Sessick avverte il profondo rancore che proviene dall'aldil\u00e0, ma le parole di Melinda lo confortano e, quando poche ore dopo spirer\u00e0, lo far\u00e0 sereno, o almeno cos\u00ec credeva: anche lui, come le anime dei suoi defunti, prova in fondo al cuore una profonda vergogna e per questo non riesce a passare oltre. Avendo arrecato troppo dolore agli altri, \u00e8 profondamente tormentato ed andr\u00e0 nella luce solo quando avr\u00e0 rimediato ai propri errori e potr\u00e0 sentirsi in pace con s\u00e9 stesso.\nA quel giorno non manca poi molto: \u00e8 una veglia funebre organizzata da Paula e da sua madre a restituire a tutte le anime del lago la propria dignit\u00e0 ed un ricordo che rispecchia la vita passata. Il lago viene liberato da ogni presenza, e passano oltre anche altri spiriti, come la donna vestita di bianco che aveva annunciato a Melinda la morte di un caro; anche lei, come il sig. Sessick, era trattenuta dal bisogno di aiutare altre anime.\nParallela corre la vicenda di Sam e Nicole: la ragazza capisce che dietro all'ospitalit\u00e0 di Melinda si nasconde un reale interesse per il giovane, ed \u00e8 pronta a dare battaglia, specialmente adesso che ha scoperto in Sam un uomo maturo e stabile, come mai era successo nella vita passata. Anche Sam \u00e8 deciso a continuare la conoscenza di Nicole. Melinda, prova disperatamente a fargli cambiare idea: lui pu\u00f2 aspirare a qualcosa di pi\u00f9 che rimettere semplicemente insieme i pezzi di una vita che non sente neppure sua.\nArriva il mattino della partenza di Nicole: questa ringrazia Melinda per la sua ospitalit\u00e0, ed anche perch\u00e9 avverte che il cambiamento di Sam, da pusillanime a uomo, \u00e8 in qualche modo merito di Melinda. Lei ricambia, augurando la felicit\u00e0 a Sam e Nicole per la loro vita insieme. Sam attende Nicole in piedi, accanto all'auto, ma quando quest'ultima sale a bordo, parte da sola: Sam-Jim ha scelto Melinda.\nIl fuoco della vergogna.\nTrama.\nIl primo appuntamento di Jim-Sam e Melinda \u00e8 ad una festa alla scuola di Ned, dove, insieme a Delia, fanno da \"supervisori\". L'atmosfera spensierata viene interrotta dal diverbio fra una giovane coppia: Tim, un amico di lei, accorre per togliere la ragazza - Christie - dai guai. Alla festa appare anche un fantasma: \u00e8 la madre di Christie, che nonostante l'intervento, non approva affatto che Tim possa frequentare la figlia. \u00c8 in effetti un ragazzo con problemi di giustizia alle spalle, ma il quadro su di lui si complica quando si viene a sapere che la madre di Christie, un avvocato di successo, aveva cercato di dargli un'opportunit\u00e0 facendolo lavorare nel suo staff. Di pi\u00f9: l'attaccamento che in vita la donna ha dimostrato al giovane, aveva fatto sospettare molti di una relazione fra i due - il fantasma della donna cercherebbe di allontanare Tim da Christie per una questione di gelosia.\nMa la verit\u00e0 che emerge di l\u00ec a breve \u00e8 tutt'altra: Tim \u00e8 il figlio che la donna ha avuto in giovane et\u00e0, e che ha dato in affidamento per non sacrificare la propria carriera. Non vuole che lui possa avere una relazione con la figlia, quindi, solo perch\u00e9 i due sono in realt\u00e0 fratellastri.\nJim-Sam, intanto, confuso dalle stranezze di Melinda, viene rassicurato da questa, che per la prima volta lo bacia.\nLa confraternita.\nTrama.\nIl rito di iniziazione di una confraternita femminile: girare incappucciate nei boschi, seminude e al freddo della notte, alla ricerca di alcuni oggetti. Ma quando Courtney, una delle matricole, si perde, tutta la citt\u00e0 di Grandview si attiva per le ricerche, cos\u00ec come Eli e Melinda, che ricevono la visita di una ragazza incappucciata, e che quindi gi\u00e0 disperano di trovarla ancora in vita.\nMa la ragazza resiste ancora nei boschi: lo spirito che vedono \u00e8 quello di Rebecca, una volta membro anziano della confraternita. Era una delle ragazze che organizzavano le iniziazioni dei nuovi membri, con prove davvero crudeli: \u00e8 morta molti anni prima, nel tentativo di soccorrere segretamente una matricola, impietosita dalle sue lacrime disperate. \u00c8 in quella occasione che ha deciso di far cessare queste terribili prove, ed anche da morta ci sta provando: forse, se Courtney morisse, la confraternita abbandonerebbe questo genere di riti.\nMelinda riesce a persuadere Rebecca che non \u00e8 quella la soluzione, anzi, il fantasma le riveler\u00e0 dove cercarla. Una tv riprende il momento del ritrovamento, e Sam-Jim vede anche Melinda in prima fila fra i soccorritori: peccato che la ragazza avesse sempre detto di trovarsi al quartier generale dei volontari, a rispondere al telefono, e conferma questa versione anche al ritorno a casa.\nL'acchiappafantasmi.\nTrama.\nMelinda chiede ad Eli di stare vicino a Linus, un acchiappafantasmi, per scoprire chi \u00e8 il fantasma che abita nella vecchia casa e di farlo passare oltre: i due individuano il fantasma in pi\u00f9 occasioni e scoprono che con ogni probabilit\u00e0 potrebbe appartenere ad Evelyn, un\u2019anziana donna che abitava in quella casa che \u00e8 scomparsa senza lasciare traccia.\nSam, intanto, crede che Melinda gli stia nascondendo qualcosa e prova a fare delle ricerche su di lei, poi parla con Delia che gli dice di darle tempo e di mantenere la \u201cmente aperta\u201d qualora lei vorr\u00e0 parlargli, anche se Sam non capisce a cosa allude.\nEli e Linus provono a seguire il fantasma che li conduce in una stanza al cui interno sono presenti delle scatole di preparati per torte vuote, ma all\u2019interno di una di queste viene trovato un libretto di risparmi: nell\u2019ultimo prelievo la donna aveva prelevato tutti i suoi risparmi, poco dopo poi \u00e8 scomparsa.\nSecondo Eli si tratta di omicidio e di furto, ma Melinda continua ad essere un p\u00f2 scettica. Il fantasma conduce la Gordon, Eli e Linus in un seminterrato, al cui interno viene trovato lo scheletro di Evelyn: non si \u00e8 trattato di omicidio, il chiavistello si era semplicemente bloccato e lei era rimasta dentro, mentre a prelevare i suoi risparmi era stata la polizia.\nL\u2019unica cosa che non torna \u00e8 che il fantasma che li ha guidati. Melinda ho visto chiaramente lo spirito di un uomo e non di una donna. A quel punto, Melinda ipotizza che tale spirito abbia a che fare proprio con Linus e difatti parlando con Carry, ex fidanzata del ragazzo, Melinda scopre che si tratta proprio del padre di lei.\nNel frattempo, Melinda riesce finalmente a dire a Sam di riuscire a vedere i fantasmi sin da piccola, ma \u00e8 facile prevedere la sua reazione.\nLa Gordon aiuta lo spirito a passare oltre, non prima di chiarire con Linus e Carry: dopo aver inizialmente giudicato male Linus, adesso voleva aiutarlo affinch\u00e8 venissero riconosciute le sue capacit\u00e0 e affinch\u00e8 potesse riavvicinarsi a sua figlia.\nSam si reca da Melinda e si scusa per il modo in cui si \u00e8 comportato: ha capito che lei ha avuto bisogno di un bel p\u00f2 di tempo per riuscire a parlargli del suo dono, adesso \u00e8 lui che ha bisogno del suo tempo per potersi abituare all\u2019idea\u2026\nIllusioni a Grandview.\nTrama.\nSam fa alcune domande a Melinda incuriosito dal suo dono e lei cerca di spiegargli a grandi linee come usa il suo potere, poi i due vanno insieme in una scuola dove prima risiedeva una clinica, e qui Melinda nota gli spiriti di tre pazienti che sono ancora l\u00ec. Melinda \u00e8 alquanto preoccupata, in quanto i fantasmi possono interagire con i bambini, quindi si reca nella scuola insieme a Sam e qui nota che uno spirito sta insegnando ai bambini una canzone in francesce.\nAttraverso delle ricerche, Melinda ed Eli scoprono lo spirito che sta interagendo con i bambini appartiene ad una ragazza di nome Greer che ha soffocato il suo bambino e che soffriva di psicosi post parto. Le stranezze si cominciano a manifestare quando uno dei bambini scrive sulla lavagna una frase inquietante \"sar\u00f2 buono quando sar\u00f2 morto\" e subito dopo tutti i bambini spariscono per poi venire ritrovati nel parco, ma la verit\u00e0 \u00e8 che Greer non vuole fare del male ai bambini bens\u00ec sta solo cercando di proteggerli. Insieme a Sam, Melinda torna nuovamente nella struttura e qui si imbatte in una porta che conduce ad un sotterraneo: qui Melinda ha una visione e scopre che la ragazza \u00e8 morta per via dell\u2019elettroshok E che accanto a lei prima di morire c'era un certo Dottor Bird, uno dei medici citati continuamente nel diario di Greer.\nEli e Melinda facendo delle ricerche scoprono che il figlio di Greer non \u00e8 morto ma \u00e8 ancora vivo: questi racconta ad Eli che sua madre era malata e volevano tenerla lontana da lui; le sedute di elettroshok erano state richieste da lei perch\u00e8 voleva migliorare.\nTuttavia mentre indagano scoprono che tra i medici presenti nella struttura a quel tempo non c'era nessun Dottor Bird. Eli e Delia risolvono il quesito: l'uomo in realt\u00e0 era morto prima delle sedute della ragazza, quindi non era altri che il suo spirito che l\u2019ha manipolata.\nParlando con lo spirito della ragazza, Melinda capisce che lei sta solo cercando di proteggere i bambini da lui: ha insegnato loro quella canzone cos\u00ec che possano avvisarla ogni volta che lui si avvicina a loro. Lei crede di aver ucciso suo figlio e si sente tremendamente in colpa per questo, ma Melinda la rassicura dicendole che in realt\u00e0 suo figlio \u00e8 vivo e che il Dottor Bird le ha mentito. Melinda vuole aiutare anche gli amici dello spirito, anche loro manipolati dal Dottor Bird, a passare oltre, ma nel frattempo ha una discussione con Sam che sembra volersi tirare indietro: Melinda, a quel punto, gli racconta tutta la verit\u00e0 e gli rivela che nel suo corpo risiede lo spirito di Jim, suo marito.\nAccompagnata da Eli, Melinda aiuta gli spiriti a passare oltre, ed anche lo spirito della ragazza, non prima di aver salutato e chiarito, grazie a Melinda, con il figlio.\nSam parla con Melinda: lui crede che lei non ha accettato la morte del marito e che i suoi ricordi legati al Jim sono solo frutto delle cose che lei gli sussurrava quando dormiva in ospedale. Lui pensa che lei abbia bisogno di un professionista che la aiuti, ma, nonostante abbia fatto di tutto per farlo ragionare, Melinda gli dice di prendere le sue cose e andare via.\nTutto questo mentre Sam viene osservato dallo spirito del Dottor Bird\u2026\nAtto di fede.\nTrama.\nMentre Sam/Jim sta riordinando le sue cose per andarsene, cerca, invano, di parlare con Melinda al cellulare per chiarire la loro situazione. Melinda non vuole parlargli: nonostante Jim sia entrato nel corpo di Sam, l'uomo che ha di fronte a s\u00e9 non \u00e8 pi\u00f9 il marito che\nha tanto amato, perch\u00e9 non dimostra di avere fede in lei ed in quello che fa.\nMentre sta rientrando nel suo negozio, a tarda sera, dopo una serata con Delia, Melinda scopre che un uomo si \u00e8 intrufolato nel suo\nnegozio. L'uomo, Ben, scappa attraverso i tunnel. Il dottor Bird racconta a Melinda che ci sono molti altri uomini come Ben, ora non\nsi sentir\u00e0 pi\u00f9 al sicuro. Eli scopre che Ben \u00e8 un \"trattenuto\", un'anima incarnatasi nel corpo di un altro uomo. Il dottor Bird avverte Melinda che Sam/Jim star\u00e0 sempre peggio: confusione, amnesia, rabbia sono i prezzi da pagare per aver ingannato la morte, Melinda \u00e8 convinta che Jim sia pi\u00f9 forte. Bird conclude che se aiuter\u00e0 Ben, indirettamente riuscir\u00e0 ad aiutare Jim.\nNed porta a Jim un oggetto importante che aveva dimenticato nel garage di Melinda: \u00e8 la sua agenda giornaliera, quella su cui appunta ogni ricordo o promemoria. Dalla sua lista, per\u00f2, spunta sempre il nome \"Carter\", senza sapere chi sia. Ned gli suggerisce di andare in un negozio di biciclette che si chiama Carter, perch\u00e9 Jim era appassionato di ciclismo. Sam/Jim continua a non credere.\nEli parla con la moglie di Ben, scoprendo che Ben parlava di una certa Clarissa, nel frattempo Ben viene arrestato perch\u00e9 spia una donna di nome Clarissa.\nIl dottor Bird racconta che quello di Ben \u00e8 soltanto un esperimento mal riuscito: il tentativo di far rivivere un uomo nel corpo di un altro. Melinda comprende che il vero scopo dello psichiatra \u00e8 quello di ritornare in vita egli stesso.\nInsieme ad Eli si introduce nell'appartamento di Ben, spiegandogli che i frammenti di ricordi che possiede provengono dalla sua vita precedente, tenteranno di spiegare a Clarissa, la moglie di Joseph incarnatosi in Ben, quello che \u00e8 accaduto.\nSam/Jim va nel negozio di Carter per tentare di ricordare qualcosa: scopre che Jim doveva ritirare una bici, una sorpresa per Melinda.\nClarissa, al negozio da Melinda, non crede che Joseph si sia reincarnato, Joseph la tradiva e lo avrebbe lasciato. Ben ascolta tutto\ne disperato fugge attraverso i tunnel; si rinchiude in una camera-stagna, rompe una conduttura dell'acqua e la stanza si allaga.\nIl dottor Bird avverte Melinda che corre a cercarlo. Ben riesce a salvarsi, la porta della camera stagna cede, i locali iniziano ad allagarsi e Melinda rischia di affogare.\nIl dottor Bird decide di aiutarla e contatta Eli. Sam/Jim, che era con lui, lo segue incredulo. Eli non sa nuotare, ma vuole tentare il tutto per tutto. Sam/Jim cerca di dissuaderlo, ma poi comprende le motivazioni di Eli, decide di fidarsi (un atto di fede) e seguendo le indicazioni\nche Bird ha dato ad Eli si immerge. Cerca di raggiungere lo stanzino dove si trova Melinda, ma mentre nuota lo zaino che Eli gli ha dato si impiglia in una tubatura. Rivede per un istante ci\u00f2 che \u00e8 accaduto a Jim. Riesce a liberarsi, ma si sente male e ricorda tutto ci\u00f2 che ha vissuto Jim. Sviene, Melinda lo salva, risvegliatosi, Jim non ricorda pi\u00f9 nulla di Sam o di quello che \u00e8 successo dopo la sua morte.\nMelinda parla con Ben, che la ringrazia perch\u00e9 \u00e8 riuscita a fare chiarezza nella sua vita: ora ha una seconda chance.\nIl dottor Bird rivela a Melinda che \u00e8 sempre stato spaventato dalla luce, spaventato dall'amore ma finalmente, ora, pu\u00f2 passare oltre.\nMelinda porta a casa Jim e gli spiega tutto ci\u00f2 che \u00e8 successo.\nEmozioni mortali.\nTutto incomincia con Melinda e Jim nel loro salotto di casa. Jim sembra preoccupato perch\u00e9 Melinda sembrer\u00e0 una \"vedova allegra\" ma lei lo rincuora dicendo di non preoccuparsi e che tutto si sarebbe risolto per il meglio.\nMelinda quel giorno deve, con l'aiuto di Eli, occuparsi di un fantasma, molto arrabbiato con una ragazza (Hilary Duff) perch\u00e9 si rifiuta di dire la verit\u00e0, tutto per\u00f2 alla fine si risolve per il meglio: il fantasma passa oltre e la ragazza capisce gli errori fatti.\nNel frattempo Jim capisce che la vita passata \u00e8 impossibile da recuperare, decide cos\u00ec di andare avanti cercando di far avverare un suo grande sogno: fare il medico.\nConsulta gli esami di Sam e con sua grande sorpresa si rende conto che potr\u00e0 risparmiare un anno di studio.\nLa Puntata finisce con un bacio tra Jim e Melinda nella loro camera da letto. Jim: \"\u00c8 incredibile la fortuna che ho avuto, realizzare due sogni in una vita sola, avere te (Melinda) e fare il dottore\" , Melinda: \"In realt\u00e0...due sogni in due vite...!\"\nDestini incrociati.\nTrama.\nDelia acconsente a far girare nel negozio di antiquariato che gestisce con Melinda, una puntata della serie \"Destini incrociati\". Melinda, riluttante accetta. Mentre stanno partecipando ad uno show con gli attori della serie, all'universit\u00e0 di Granview, Melinda vede un fantasma con una ferita d'arma da fuoco alla tempia che cerca di boicottare la serata e che le dice che qualcuno dei personaggi \"uscir\u00e0 con il botto\". Melinda scopre che quel fantasma \u00e8 Miles, un ragazzo morto anni prima sul palcoscenico durante uno spettacolo teatrale in cui partecipavano proprio gli attori della serie, con una giovane donna che, quella sera, era tra il pubblico (Brooke). Si scopre che il personaggio interpretato da Grant nella serie deve morire ucciso da Susane. Eli teme che in quella scena possa succedere qualcosa di terribile. Melinda partecipa alle riprese, ma a causa del fantasma, viene ferita ad una mano.\nL'antiquaria crede che i quattro ragazzi siano responsabili della morte di Miles. Li riunisce per chiarire la situazione, ma \u00e8 lo stesso Miles ad ammettere di aver modificato la pistola usata nella scena della morte del suo personaggio, ha iniziato a tormentare i suoi amici perch\u00e9 non vuole che rinuncino ai loro sogni.\nJim/Sam accompagna Melinda in ospedale per una radiografia alla mano, qui lei scopre di essere incinta di 8 settimane, perci\u00f2 da prima dell'incidente di Jim.\nAltri interpreti: Johnny Pacar (Miles), Kellie Martin (Cally, regista e produttrice del programma), Thad Luckinbill (Grant), Lesli Kay (Susane), Amelia Heinle (Brooke).\nCasa di bambole.\nTrama.\nMelinda racconta a Delia di essere incinta, tuttavia non riesce pi\u00f9 a trovare la catenina con le fedi del matrimonio di Jim, che portava sempre con s\u00e9. Nell'episodio ha a che fare con una bambina, Drew, che riesce a parlare con le bambole della sua casetta. Melinda scopre che nelle bambole sono intrappolate le anime di una famiglia morta accidentalmente in seguito ad una fuga di gas. Gli spiriti vogliono proteggere Emma, l'unica ad essere scampata alla tragedia, da sua zia Lucy, che credono essere responsabile della loro morte, per accaparrarsi l'eredit\u00e0.\nMelinda aiuta a chiarire la situazione, Lucy \u00e8 innocente, continuer\u00e0 a proteggere Emma per sempre.\nUscita dal negozio, Melinda si mette a cercare le fedi in macchina, Sam/Jim la sorprende, Melinda gli rivela di aver perso i loro anelli, ma \u00e8 stato proprio Jim a prenderli in prestito, per far incidere la scritta \"Forever\" sull'anello di Melinda. Le chiede di sposarlo e lei accetta.\nAltri interpreti: Michelle Page (Emma), Darcy Rose Byrnes (Drew, la cuginetta di Emma), Bellamy Young (Lucy)\nAmore senza fine.\nDopo un breve riepilogo, la puntata si apre con Melinda che, a casa di Delia, sta programmando il suo matrimonio mentre in salotto Ned sta organizzando un gruppo di studio con dei suoi amici. Serena, una di questi, arriva leggermente in ritardo perch\u00e9 non riusciva a trovare il suo quaderno e, mentre la ragazza si scusa con Ned, Melinda vede che \u00e8 perseguitata dal fantasma di un ragazzo.\nSerena torna a casa ma i suoi non sono ancora arrivati e, quando decide di andare a dormire, viene colta da sonnambulismo ed esce dall'abitazione.\nLa madre di Serena torna a casa e scopre che la figlia non c'\u00e8 e che la finestra della camera di Serena \u00e8 aperta; preoccupata chiama Delia che avvisa la polizia.\nSerena viene trovata a vagare per le strade di Grandview in stato di trance e cosparsa di terra rossa.\nIl giorno dopo, a scuola, Ned le chiede come sta ma la ragazza gli dice di abbassare la voce perch\u00e9 non vuole far sapere in giro ci\u00f2 che le \u00e8 accaduto e, quando Serena apre il suo armadietto, escono delle farfalle sfinge e dei fiori di plumeria. In classe Serena parla con Jonathan, un suo compagno, mostrandogli i fiori e dicendogli che \"conosce il suo segreto\", ma vengono interrotti da Ned che rimane sospettoso al riguardo.\nIntanto Melinda va a parlare con la madre di Serena e le rivela il suo dono, spiegando il sonnambulismo come un'influenza da parte di uno spirito, ma vengono interrotte proprio da Serena, che \u00e8 tornata da scuola e inizia a litigare con sua madre riguardo al padre, definendolo un bugiardo.\nMelinda torna al negozio e telefona ad Eli, seduto in un caff\u00e8 in centro, per spiegargli la situazione: lei \u00e8 convinta, infatti, che il fantasma sia contrario all'amicizia tra Serena e Jonhatan.\nMelinda riattacca perch\u00e9 Serena si presenta al negozio con l'intenzione di parlare; la sensitiva rivela alla ragazza di poter comunicare con i morti e le chiede di Jonathan, scoprendo che i due ragazzi hanno soltanto gli stessi interessi come libri, film, ecc.\nMelinda chiarisce con Serena il fatto che il fantasma che la perseguita pensa a qualcosa di diverso ma Serena rimane piuttosto perplessa di fronte alla parola \"fantasma\".\nMelinda decide di richiamare Eli, piuttosto offeso dal fatto che prima abbia riattaccato, per fare il punto della situazione, quando Eli vede Zoe, la sua ex-ragazza e professoressa dell'occulto, e, a sua volta, riattacca. Zoe non capisce come mai Eli le faccia tante domande sul sovrannaturale, dato che quando stavano insieme lui era molto scettico al riguardo. Eli allora le rivela di sentire i morti sperando di poter riallacciare una storia con la donna, ma lei lo aiuta soltanto dicendogli che i segni mandati dal fantasma (fiori di plumeria, farfalle sfinge, ecc.) hanno a che fare con i vampiri, quindi il fantasma potrebbe credersi un vampiro.\nMelinda cerca su internet i nomi delle persone morte a causa di malattie del sangue e trova il fantasma: Andrew Carlin.\nSerena conferma di conoscere Andrew, erano amici anche se da qualche anno non si sentivano pi\u00f9 ma quando Melinda le chiede informazioni riguardo ai vampiri Serena risponde che lei ed Andrew si sono conosciuti scrivendo un annuario su di essi, poi corre via.\nArrivata a casa Serena litiga con i suoi genitori, non capendo perch\u00e9 sua madre si ostini a restare con suo padre anche se lui la tradisce.\nDisperata la ragazza corre in camera dove Andrew la sprona a scappare e a raggiungere il cimitero, Serena lo segue e si chiude in una cripta aspettando di morire asfissiata.\nLa madre scopre che \u00e8 scappata e chiama Melinda, la quale spiega ad Andrew che se ama davvero Serena non deve farla morire. Il fantasma guida la sensitiva fino alla cripta, Serena si salva e, dopo aver visto che la ragazza si \u00e8 riconciliata con i suoi genitori, Andrew passa oltre.\nAltri interpreti: Alexa Vega (Serena), Jake Thomas (Andrew), Jaclyn DeSantis (Zoe Ramos),\nGail O'Grady (madre di Serena), Andrew James Allen (Jonathan), Erich Anderson (padre di Serena)\nIl libro dei cambiamenti.\nTrama.\nContinuano i preparativi del matrimonio, mentre \u00e8 al negozio a provare l'abito da sposa, entra il wedding planner ingaggiato dalla madre di Melinda (che non potr\u00e0 essere presente durante l'organizzazione del matrimonio) a sconvolgere tutte le decisioni che lei e Sam/Jim hanno preso. Melinda confida ad Eli di aver avuto un incubo in cui ha sognato di partorire dei gattini, ma Eli la tranquillizza dicendo che \u00e8 normale e che ci\u00f2 accade a tutte le mamme in dolce attesa, le racconta inoltre di aver visto Zoe (la sua ex fidanzata) a pranzo con un avvocato, Jeremy Bishop.\nLa sera stessa Eli assiste impotente al furto di un prezioso libro antico appartenente ad una collezione dell'universit\u00e0 su cui Zoe ha studiato e che cerca di preservare, ma che il rettore dell'universit\u00e0 di Grandview \u00e8 intenzionato a vendere.\nFuori dall'universit\u00e0, dopo aver raccontato alla polizia come si sono svolti i fatti, Eli chiede a Zoe di uscire a cena con lui: devono riuscire a stabilire almeno un rapporto d'amicizia.\nMelinda inizia ad avere visioni di una bimba senza volto con un libro in mano che le dice che non riuscir\u00e0 a \"salvarla\", ma Melinda non riesce a comprendere a cosa si riferisca. Eli, preoccupato perch\u00e9 Zoe non si presenta a cena, va a casa sua dove la sente dirgli di andarsene. Decide di entrare dal retro e trova il suo corpo senza vita sulle scale. Mentre lo spirito di Zoe ribadisce di andarsene, Eli riconosce, seduto nell'angolo della stanza e in evidente stato di shock, il ladro del libro.\nDopo che la polizia ha interrogato Eli, lui e Melinda, parlano con lo spirito di Zoe che non vuole passare oltre e che dice di sapere cosa deve fare. Eli scopre che l'avvocato, Jeremy, che stava pranzando con Zoe \u00e8 il rappresentante dei compratori della collezione di libri in vendita, vuole recuperare ad ogni costo il libro che \u00e8 stato rubato.\nJeremy decide di andare in prigione per parlare con il ladro del libro e per capire dove l'ha nascosto. Mentre stanno parlando, compare un \"osservatore\", Carl, che ottenebra la mente del ladro affinch\u00e9 non riveli nulla e contatta Eli perch\u00e9 il libro dei cambiamenti sia da lui recuperato e custodito, a patto che Melinda non lo veda e non lo tocchi.\nIn ansia a causa delle sue visioni, Melinda racconta tutto a Sam/Jim, che le rivela che dopo l'ultima ecografia ha scoperto involontariamente che avranno un maschietto: la visione della bambina senza volto non pu\u00f2 riguardare il loro bambino.\nDurante una festa con le sue amiche, per la nascita del bambino, Melinda, sfogliando il \"libro dei nomi\" regalatole, vede l'immagine di suo figlio, tra le sue braccia, infrangersi ed ingrigirsi sempre pi\u00f9. Eli si presenta alla festa di Melinda, lei gli racconta tutto e lui, usando una scappatoia, riesce a mostrarle una pagina digitalizzata del libro che sta proteggendo.\nNella pagina \u00e8 presente un elenco di nomi e numeri con una frase sibillina: Melinda ora vuole vedere ad ogni costo il libro. Eli la porta a casa propria e le consegna il libro, in questo modo riesce a capire che i numeri vicino ai nomi nell'elenco riportano informazioni del passato, date relative alla morte dei suoi cari (Andrea, Jim, Sam), dell'incidente di Eli e della morte di Zoe.\nIn un'altra pagina \u00e8 riportato il nome di Melinda con vicino i numeri 2509, quella pagina rappresenta il futuro, quella \u00e8 la data del parto.\nEli comprende che la frase \"Lei aiuta l'ascoltatore a raggiungere i morti\" si riferisce proprio a Zoe. Va a cercare il suo spirito, le racconta che Melinda \u00e8 terrorizzata dal fatto che possa accadere qualcosa al suo bambino, ma Zoe lo rassicura: \"l'altro lato\" sta solo cercando di spaventarla, ma non sa altro. Aggiunge poi che ora \u00e8 compito di Eli proteggere il libro, difendendolo da tutti coloro che vogliono impossessarsene. Eli le promette che ne diverr\u00e0 il custode, le rivela i propri sentimenti e la convince a passare oltre.\nMelinda cerca l'osservatore, le racconta che stanno cercando di spaventare sia lei che il nascituro, le intima di istruirlo in fretta, assicurandola che c'\u00e8 molta energia bianca intorno a loro, molti spiriti la osservano, ma deve stare molto attenta. Melinda chiede se suo figlio potr\u00e0 \"vedere\" come lei e il custode dopo un laconico no sparisce per poi ricomparirle alle spalle e sussurrarle \"Potr\u00e0 fare molto di pi\u00f9, davvero molto di pi\u00f9!\". Melinda torna al negozio, dove Sam/Jim la \"rapisce\" dall'organizzatore di matrimoni e la porta in abito bianco nella strada dove si sono conosciuti e dove li attende un prete che li sposa. Sono presenti solo gli sposi, i testimoni (Eli e Delia), il prete e tutti gli spiriti bianchi di cui parlava Carl.\nAltri interpreti: David Clennon (Carl, l'osservatore), Jaclyn DeSantis (Zoe Ramos), Jason Brooks (Jeremy Bishop), Bruce Davison (rettore Joshua Betford)"}
{"id": "1785142", "revid": "28592", "url": "https://it.wikipedia.org/wiki?curid=1785142", "title": "Castello Visconteo (Pandino)", "text": ""}
{"id": "1785144", "revid": "28592", "url": "https://it.wikipedia.org/wiki?curid=1785144", "title": "Castello Visconteo (Somma Lombardo)", "text": ""}
{"id": "1785145", "revid": "1543377", "url": "https://it.wikipedia.org/wiki?curid=1785145", "title": "Liptougou", "text": "Liptougou \u00e8 un dipartimento del Burkina Faso classificato come comune, situato nella provincia di Gnagna, facente parte della Regione dell'Est.\nIl dipartimento si compone del capoluogo e di altri 23 villaggi: Bambilar\u00e9, Bantienima, Bonsiega, Dadounga, Dinalaye, Djibali, Djoari, Fouga, Gabondi, Kodj\u00e9na, Kokou, Lontakoani, Nadouonou, Nagnoagou, Nalenga, Nassourgou. Ouaboidi, Pintiagou, Souloungou, Tambiga, Tantiaka, Tolepsi e Touolongou."}
{"id": "1785146", "revid": "110157", "url": "https://it.wikipedia.org/wiki?curid=1785146", "title": "Osthofen", "text": "Osthofen \u00e8 una citt\u00e0 di 9.009 abitanti della Renania-Palatinato, in Germania.\nAppartiene al circondario di Alzey-Worms e alla Verbandsgemeinde Wonnegau.\nGeografia fisica.\nOsthofen situata sulla sponda sinistra del fiume Reno, circa 10\u00a0km a nord di Worms (Regione metropolitana del Reno-Neckar).\nStoria.\nPrima della seconda guerra mondiale fu sede di un campo di concentramento nazista. Utilizzato come campo di raggruppamento rest\u00f2 in funzione fra il marzo 1933 ed il luglio dell'anno successivo."}
{"id": "1785149", "revid": "15756", "url": "https://it.wikipedia.org/wiki?curid=1785149", "title": "Episodi di Dexter (terza stagione)", "text": "La terza stagione della serie televisiva Dexter \u00e8 stata trasmessa in prima visione negli Stati Uniti d'America da Showtime dal 28 settembre al 14 dicembre 2008.\nIn Italia \u00e8 stata trasmessa in prima visione satellitare su FX dal 18 settembre al 4 dicembre 2009, ed in chiaro da Cielo dal 13 dicembre 2010.\nGli antagonisti principali della stagione sono Miguel Prado e lo Scorticatore alias George W. King.\nNostro padre.\nTrama.\nDexter ha scelto la sua prossima vittima, uno spacciatore, Fred Bowman detto Freebo, che sebbene fortemente indiziato dell\u2019omicidio di due ragazze, \u00e8 riuscito a sfuggire alla giustizia. Recatosi a casa sua per uccidere Freebo, Dexter si intromette nello scontro fra lo spacciatore e un altro uomo. Il serial killer si ritrova a combattere contro il misterioso uomo e lo uccide facendo scappare Freebo. Il giorno dopo scopre di aver tolto la vita a Oscar Prado, il fratello del procuratore distrettuale, Miguel Prado. Gli agenti si domandano come Oscar, che viene descritto dal fratello come un bravo ragazzo, possa essere coinvolto con Freebo, cos\u00ec Debra, alla quale Angel ha affidato il caso, grazie alle confidenze di un informatore con cui \u00e8 stata messa in contatto dal suo nuovo collega Quinn, arriva alla conclusione che Oscar fosse un tossicodipendente che era fortemente indebitato con lo spacciatore. Miguel Prado si sente offeso nel vedere gli agenti che indagano sul fratello e La Guerta chiede ad Angel di togliere Debra dal caso. Miguel Prado scopre che Dexter ha ricercato informazioni sul fratello ucciso nel database della polizia, per cui invita Dexter alla veglia di Oscar per dimostrare che il ragazzo era benvoluto da tutti e quindi affermare che non era coinvolto in attivit\u00e0 losche. Intanto Angel riceve la promozione al grado di sergente. Debra viene contattata da una donna degli Affari Interni, Yuki, che le chiede di indagare sul suo nuovo collega, Quinn, in cambio della tanto attesa promozione a detective, ma Debra rifiuta. Intanto viene ritrovato il cadavere di una giovane donna, il cui corpo presenta un anomalo taglio a forma di quadrato all\u2019altezza della clavicola. Dexter riconosce la ragazza, Teegan Campbell, vista pochi giorni prima a casa di Freebo, ma naturalmente non pu\u00f2 svelare ai colleghi la sua identit\u00e0. Nel frattempo, Rita scopre di essere incinta.\nAlla ricerca di Freebo.\nTrama.\nDexter e Rita devono prendere una decisione in merito al bambino in arrivo. Intanto, l'ematologo indaga per scoprire il nascondiglio di Freebo prima dei suoi colleghi. Il procuratore distrettuale, Miguel Prado, ringrazia Dexter per essere stato presente alla veglia di Oscar e lo invita a cena assieme a sua moglie dicendo di portare anche Rita. Miguel vuole sapere se Freebo verr\u00e0 trovato e vuole che questo avvenga in fretta. Un probabile sospetto mette in discussione un precedente caso istruito dal Vice-Procuratore Prado. Intanto Dexter confida ad Angel che diventer\u00e0 padre e lui gli dice che i figli nonostante tutto sono la cosa pi\u00f9 bella che si possa avere. Ma Dexter in realt\u00e0 \u00e8 tormentato dal fatto che suo figlio possa diventare un mostro come lui. Alla fine Rita comunica a Dexter che \u00e8 decisa a tenere il bambino e che lui sar\u00e0 libero di scegliere se fargli da padre o meno. Quinn si propone di aiutare Debra al caso della giovane prostituta, indicandogli il nome di un informatore attraverso il quale viene fuori un inaspettato collegamento: si viene a sapere che la ragazza assassinata, della quale per\u00f2 nessuno sa il nome, era la prostituta di Freebo. Dopo il lavoro, Dexter si reca a casa di Teegan per cercare indizi e scopre che vi si nasconde Freebo, cos\u00ec aspetta il momento giusto per aggredirlo e portarlo nel garage per iniziare il suo rituale. Anche Miguel viene a sapere da un contatto dove si nasconde Freebo e nello stesso momento entra armato in casa di Teegan per cercarlo con l'intenzione di ucciderlo di persona. Dopo avergli conficcato una baionetta nel collo, Dexter sente dei rumori ed esce dal garage e Miguel \u00e8 sorpreso nel vedere anche lui l\u00ec. Fortunatamente Dexter riesce a trovare una scusa convincente e ammette di aver ucciso Freebo per legittima difesa in quanto fa credere che lo spacciatore stava per pugnalarlo con un coltello simile a quello che aveva Oscar. Miguel gli crede e lo ringrazia perch\u00e9 ormai giustizia \u00e8 fatta, dopodich\u00e9 propone a Dexter di cancellare le prove, ma l'ematologo gli dice che si occuper\u00e0 personalmente della scena del crimine senza che lui venga coinvolto.\nIl leone si \u00e8 addormentato.\nTrama.\nSulla scena del crimine viene trovato Javier, uno sfruttatore di prostitute, che presenta la stessa scorticatura sulla pelle simile a quella della vittima precedente (Teegan). Gli agenti pensano sia stato Freebo, ma Dexter prova a sviare le indagini facendo in modo che Freebo sia escluso dalla lista dei sospetti siccome \u00e8 gi\u00e0 morto per mano sua. Dexter comunica a Debra la notizia della gravidanza di Rita, e la sorella felicissima si congratula con lui. Dexter confessa a Debra che non sa se vuole fare da padre a suo figlio, e la sorella lo insulta ironicamente perch\u00e9 crede che sarebbe un ottimo padre. Al supermercato con Rita e i bambini, Dexter nota uno strano tizio che si ferma a parlare con Astor; nel parcheggio si segna il suo numero di targa e indagando scopre che \u00e8 Nathan Marten, un pedofilo rilasciato. Debra torna da Anton, l'informatore suggeritogli da Quinn, per cercare altri indizi sulla morte di Javier, ma lui si rifiuta di collaborare e a seguito di una provocazione lo arresta. Nel frattempo Dexter si reca in ospedale per sottoporsi a una TAC per accettarsi che non abbia malattie che potrebbe trasmettere al bambino. In quel momento rivive un flashback: suo padre gli mostra la radiografia di un cervello di un serial killer giustiziato in cui si vede la parte dell'emisfero destro pi\u00f9 piccola in quanto privo di emozioni; Harry poi la mette a confronto con la radiografia del cervello di Dexter e gli fa notare quanto siano simili i cervelli delle persone con istinti omicidi. Prado si rivolge a Dexter per ottenere la prova inoppugnabile della morte di Freebo e lui gli risponde di aver buttato il cadavere in una fossa vuota di un cimitero e di averla coperta con un escavatore, fingendo inoltre di aver paura di aver lasciato tracce, sia per darsi una parvenza di umanit\u00e0 agli occhi di Prado, sia perch\u00e9 questo manifesta l'intenzione di far s\u00ec che il cadavere sia trovato dalla polizia in quanto i due omicidi successivi alla morte di Freebo fanno supporre a Miguel la presenza a Miami di un altro serial killer. Pi\u00f9 tardi, in spiaggia, Dexter nota il pedofilo intento a scattare delle fotografie a Astor, lo prende da parte e gli intima di sapere chi sia e di stare lontano dai figli di Rita. Dexter decide di aiutare Debra, a insaputa di quest'ultima, a scoprire l'identit\u00e0 della ragazza assassinata, cos\u00ec affigge dei volantini, facendo credere che qualcuno la stia cercando, e fa in modo che Debra li veda, scoprendo l'identit\u00e0 di Teegan. Gli agenti vengono a sapere che Freebo si nascondeva a casa di Teegan e che forse non sia stato lui a ucciderla. Miguel incontra Dexter e, avendo notato la diffidenza di questo nei suoi confronti, gli consegna la sua camicia, sporca del sangue di Freebo, e gli chiede di conservarla: essendo una prova che potrebbe incriminarlo, spera di poter finalmente spingere Dexter a fidarsi di lui. Debra torna nel locale dove suona Anton e lui finge di dedicarle una canzone, che poi si rivela offensiva, come giocosa ripicca verso Deb per averlo arrestato, ma lei la prende sul ridere. Nel frattempo Dexter entra di soppiatto nella casa del pedofilo e lo sorprende a vedere le foto che ha scattato ad Astor e Cody, cos\u00ec lo aggredisce e si sbarazza di lui.\nTutto in famiglia.\nTrama.\nDurante i preparativi per il picnic coi Prado, Rita comunica a Dexter che vuole dare la notizia della gravidanza anche ad Astor e Cody, ma nel momento in cui lei sta per trovare le parole giuste Dexter la anticipa lasciandola spiazzata. Astor per\u00f2 obietta che i due non sono neanche sposati e Dexter propone a Rita di pensare anche al matrimonio, ma la donna chiude il discorso dicendo a Dexter di essere ridicolo. In un secondo momento Rita chiarisce di volere la proposta di matrimonio solo se si sente amata davvero e non perch\u00e9 \u00e8 incinta. Durante il picnic, Ramon, il fratello di Miguel, \u00e8 ossessionato perch\u00e9 vuole trovare colui che ha ucciso Oscar e per questo se la prende con Miguel perch\u00e9 le indagini non portano a nulla. Miguel si rivolge a Dexter perch\u00e9 vorrebbe dire a Ramon che Freebo \u00e8 morto, ma l'ematologo gli consiglia di tenere il segreto per loro due. Nel corso di un'indagine per omicidio, Debra continua a ricevere telefonate da Yuki che non fa altro che ignorare e scopre un nuovo lato della personalit\u00e0 di Quinn. Quando Debra incontra Anton ne approfitta per chiedergli di Quinn e lui rivela che \u00e8 un bravo ragazzo e non ha di che preoccuparsi. Rita viene licenziata dal suo lavoro da receptionista presso l'hotel per cui lavora dopo aver risposto male a una cliente troppo pretenziosa e si dispera perch\u00e9 non ha molti soldi e neanche l'assicurazione. La Guerta informa l'avvocato di Hines circa le nuove prove che scagionano il suo cliente. Intanto mentre Angel trascorre una serata fuori, prende da parte una prostituta ma scopre che \u00e8 una detective che stava lavorando a un caso, Barbara Gianna. La donna va alla centrale per parlare in privato con Angel e lo rimprovera perch\u00e9 un poliziotto non dovrebbe andare a prostitute. Angel si giustifica dicendo di avere alle spalle un matrimonio fallito e aveva bisogna di contatto umano. Alla centrale Ramon irrompe nell'ufficio di La Guerta perch\u00e9 vuole risposte sull'assassino del fratello. A fine giornata Yuki aspetta Debra fuori dalla centrale, ma la ragazza \u00e8 esausta delle sue telefonate e la tratta con disprezzo. Dexter finalmente trova il modo giusto per dichiararsi a Rita e lei accetta di sposarlo.\nLa scelta.\nTrama.\nDopo aver ricevuto un'imbeccata da parte di Miguel Prado, Dexter decide di occuparsi del caso di un omicida sfuggito alle maglie della giustizia. Il ritrovamento di un nuovo cadavere riapre le indagini sul killer che chiamano lo Scorticatore. Debra trova Owens, uno dei ragazzi che lavoravano per Freebo. Siccome \u00e8 minorenne, gli agenti attendono l'arrivo della madre per il consenso all'interrogatorio, cos\u00ec Debra cerca di farselo amico sperando che Owens confessi qualcosa. Quando ritorna alla sua postazione per\u00f2 nota che il ragazzo non c'\u00e8 pi\u00f9 e Quinn l'avverte che la madre lo ha portato via perch\u00e9 non voleva avere a che fare con questioni riguardanti Freebo. Debra si arrabbia e comincia a vedere di cattivo occhio il suo collega. La Guerta offre la possibilit\u00e0 a Ramon Prado di collaborare al caso dello Scorticatore. Rita rivela a Dexter che vuole comprare una nuova casa per andare a vivere insieme, ma lui non sembra pronto a rinunciare ai suoi spazi. Debra e Angel notano che c'\u00e8 qualcosa che non va in Masuka e lui si sfoga dicendo che i suoi colleghi non lo prendono seriamente in considerazione. Infatti pochi giorni prima aveva regalato a tutti un giornale sul quale era stato pubblicato un suo articolo e li aveva invitati al convegno durante il quale avrebbe parlato, ma nessuno lo ha considerato. Fortunatamente riescono a farsi perdonare. Angel si sente attratto dalla detective Barbara e la invita a uscire, ma lei rifiuta. Nel frattempo Debra trova di nuovo Owens e lui gli dice che Freebo aveva un notevole debito con qualcuno e la cosa lo spaventava parecchio, motivo per cui pensano si stia nascondendo. Mentre Dexter \u00e8 intento a seguire l'uxoricida per ucciderlo, la moglie di Miguel porta Rita a vedere delle case, ma a un certo punto quest'ultima si sente male e viene portata in ospedale. Il forte stress le ha complicato la gravidanza, ma fortunatamente i medici le dicono che non c'\u00e8 pericolo per la vita del bambino. Intanto Debra e Miguel cercano di contattare Dexter e chiamano la guardia costiera per sapere se la sua barca \u00e8 nella zona in cui dice di essere andato a pescare. Dexter, venuto a sapere della notizia, promette a Rita di starle accanto e capisce che ormai \u00e8 tempo di cambiare e di prendersi le proprie responsabilit\u00e0. La sera stessa Miguel dice a Dexter che i suoi agenti hanno perso di vista l'uxoricida che era sulla nave da crociera a Bimini e pensa che sia stato l'ematologo a farlo fuori. Dexter naturalmente mente, ma Miguel gli confida che non deve temerlo perch\u00e9 a lui sta bene che Dexter agisca dove la giustizia ha fallito, infatti lo sostiene e lo rispetta.\nLa prova del fuoco.\nTrama.\nDexter \u00e8 deciso a provare la lealt\u00e0 di Miguel nei suoi confronti. Per questo motivo agisce per coinvolgerlo nell'organizzazione di un omicidio. I due predispongono il trasferimento di un detenuto e la sua esecuzione. Dexter viene convocato sulla scena del crimine dove trovano un'altra vittima dello Scorticatore: Owens, il ragazzo che aveva confessato a Debra delle verit\u00e0 su Freebo. Debra \u00e8 dispiaciuta per la morte del ragazzo e pensa che gli omicidi siano collegati in qualche modo, infatti lo Scorticatore ha cominciato a uccide le persone interrogate da Debra e la ragazza sospetta sia qualcuno del distretto, in particolare Ramon Prado. Cos\u00ec confida le sue teorie ad Angel, ricordandogli che Ramon \u00e8 uno psicotico e ha accesso a tutti i loro database, ma lui nonostante sia contrario all'idea di indagare sul fratello del viceprocuratore le d\u00e0 comunque la possibilit\u00e0 di fornire delle prove per l'accusa. Durante il barbecue dalla famiglia Prado, Silvia offre a Rita un lavoro da assistente nella sua agenzia immobiliare e lei prende in considerazione l'offerta, nel frattempo Dexter vuole far desistere Miguel dall'attuare il suo piano per uccidere un criminale, ma lui sembra gi\u00e0 aver organizzato tutto e gli spiega il piano. Intanto Angel insiste ad avere un appuntamento con Barbara e la donna gli fa capire che si far\u00e0 avanti quando vuole lei. Debra continua a ricevere visite di Yuki che vuole informazioni su Quinn coinvolto in un'indagine avviata dagli Affari Interni, ma all'ennesimo rifiuto Debra viene minacciata. Durante i suoi appostamenti, Debra vede Ramon picchiare un ragazzo, il fornitore di droga di Freebo che lei aveva interrogato settimane prima, e chiuderlo nel baule dell'auto, poi lo segue e vede che Ramon ha legato il ragazzo e lo tortura per sapere dov'\u00e8 Freebo. Debra aspetta che Ramon cominci a squartarlo per coglierlo in flagranza, ma poco dopo Ramon lascia andare il ragazzo, facendo crollare i sospetti di Debra. La sera stessa Debra e Quinn comunicano ad Angel e La Guerta di aver arrestato Ramon per sequestro di persona e tortura. Alla fine Debra confessa a Quinn che gli Affari Interni stanno indagando su di lui, ma Quinn spiega che la questione riguarda una vendetta personale tra lui e Yuki. Alla fine Dexter si sbarazzer\u00e0 del criminale da solo, perch\u00e9 non se la senti di condividere il rituale con un complice.\nTroppo facile.\nTrama.\nDebra e Quinn tornano dalla madre di Owens per avere altre informazioni sulla morte del figlio e la donna aggredisce Debra perch\u00e9 pensa che il ragazzo sia morto per aver confessato qualcosa alla poliziotta. Sulla scena del crimine viene trovata Lisa Morton, una ricca studentessa modello, pugnalata con un cacciavite. Dexter nota che sul pavimento ci sono impronte di calzini e diverse macchie di sangue e intuisce che siano dell'assassino. Masuka riconosce questo modus operandi in Albert Chang, un delinquente che crede di non lasciare tracce togliendosi le scarpe. Miguel fa notare a Dexter che Chang \u00e8 sfuggito diverse volte alla giustizia e gli propone di sistemare le cose a modo suo, ma gli precisa che il suo obiettivo non \u00e8 il criminale, bens\u00ec Ellen Wolf, un'avvocatessa che rilascia troppo facilmente i delinquenti e che per Miguel \u00e8 il problema principale. Dexter per\u00f2 gli dice che non pu\u00f2 uccidere chi non ha mai fatto del male a nessuno, ma Miguel lo invita a rifletterci meglio. Yuki torna alla centrale e comunica a Debra che in passato, a causa della cattiva gestione delle indagini da parte di Quinn, un poliziotto \u00e8 morto; allora Debra capisce che il collega gli ha raccontato una bugia e che forse c'\u00e8 seriamente da preoccuparsi per lui. Intanto Angel ci prova con Barbara, ma lei vuole che rimangano amici. La donna per\u00f2 si rende conto che Angel in fondo \u00e8 un brav'uomo e lo bacia. Mentre \u00e8 alle prese con la lista degli invitati per il matrimonio, Dexter si occupa anche di Camille, la quale vorrebbe che il giovane ponesse fine alle sue sofferenze. In un secondo momento poi la donna si scusa per aver avanzato un'assurda richiesta e gli confessa di conoscere il suo segreto, ovvero di sapere che il killer del camion frigo era suo fratello. Infatti Camille aveva letto il suo fascicolo prima che Harry le ordinasse di distruggerlo, ma la donna gli promette che si porter\u00e0 il segreto nella tomba. Sylvia \u00e8 preoccupata per lo strano atteggiamento che suo marito sta avendo da quando frequenta Dexter e non riesce a darsi pace neanche quando accidentalmente Rita gli rivela che era un tossicodipendente. Miguel chiede a Dexter se ha riflettuto sulla sua proposta di uccidere Ellen Wolf, ma l'ematologo capisce che l'astio che Prado prova nei confronti dell'avvocato \u00e8 del tutto personale in quanto la Wolf non fa altro che riaprire i suoi casi archiviati per scagionare i delinquenti. Dexter si rifiuta di uccidere la Wolf e Miguel reagisce male. Nel frattempo Debra fa una brillante scoperta sul caso dello Scorticatore. Nota che in ogni foto della scena del crimine ci sono giardinieri che potano gli alberi e crede che l'assassino possa essere uno dei potatori. La Polizia vuole servirsi di Anton come esca per attirare lo Scorticatore, ma l'uomo scappa perch\u00e9 non vuole rischiare la vita. Fortunatamente Debra lo trova e gli dice che se vuole essere al sicuro non dovrebbe stare in citt\u00e0, ma Anton \u00e8 attratto dalla ragazza e prima di baciarla dice che per lei \u00e8 disposto a qualunque cosa. Miguel capisce di avere torto sulla richiesta di uccidere la Wolf e chiede scusa a Dexter che gli propone di fargli da testimone di nozze. Alla fine Dexter ripensa alla proposta di Camille di porre fine alle sue sofferenze e sotto sua richiesta le avvelena il dolce che le porta in dono. Prima che lei muoia, Dexter confessa di aver ucciso suo fratello e la donna gli risponde di aver fatto la cosa giusta.\nEffetto farfalla.\nTrama.\nDebra e Quinn seguono l'indizio dei giardinieri addetti allo sfalcio degli alberi e arrivano a un sospetto, un immigrato illegale, il quale per\u00f2 sembra essere terrorizzato dal suo datore di lavoro King. I preparativi per il matrimonio e gli effetti della gravidanza condizionano Rita in modo negativo. Dexter cerca di dimostrare a Rita il suo amore regalandole l'anello di fidanzamento e scegliendo le fedi. Miguel propone a Dexter di uccidere un assassino, Billy Fleeter, ma questa volta vuole essere lui a usare gli arnesi dell'ematologo. Dexter propone a un Miguel troppo frettoloso di agire, che la prima cosa da fare \u00e8 osservare le abitudini della vittima e si lascia scappare la prima regola del codice, ovvero non farsi beccare; Miguel non capisce di cosa parla e Dexter intuisce che \u00e8 meglio tenere a freno la lingua e non sbilanciarsi troppo, anche se ormai ha un amico fidato. Debra viene a sapere che Anton non \u00e8 un informatore legalizzato dal dipartimento di polizia, ma che viene pagato direttamente da Quinn. Di conseguenza pensa che il collega nasconda qualcosa. Il ragazzo poi confessa che Yuki era la sua partner alla Narcotici e assieme a loro c'era Stuart, un poliziotto troppo avventato, che dopo aver ferito gravemente uno spacciatore decise di suicidarsi perch\u00e9 aveva problemi di droga e Quinn lo sapeva ma non voleva denunciarlo. Debra comincia a preoccuparsi perch\u00e9 Anton non risponde alle chiamate, ma appena si reca a casa sua nota che gli alberi sono stati potati e sospetta che la scomparsa dell'uomo sia opera dello Scorticatore. Nella notte in cui Miguel e Dexter vogliono uccidere Fleeter, una persona saluta il viceprocuratore che \u00e8 molto conosciuto nel quartiere e Dexter decide di annullare l'operazione perch\u00e9 \u00e8 troppo rischioso farsi trovare nello stesso posto dove viene vista per l'ultima volta una persona che deve sparire. Miguel si accorge che Dexter \u00e8 troppo scrupoloso nell'organizzare gli omicidi e intuisce che l'ematologo svolga queste attivit\u00e0 da tempo, cos\u00ec gli confessa che anche lui ha un lato oscuro e gli fa capire di quanto i due siano simili. Dexter decide di fidarsi e una volta catturato Fleeter gli lascia prendere le redini del rituale: gli concede solo una pugnalata, poi gli consiglia di andare via per sbarazzarsi del corpo. Miguel per\u00f2 prima di tornare a casa passa a far visita alla Wolf... Sembra che l'uomo abbia trattenuto per molto tempo i suoi impulsi omicidi e ora che li ha liberati non \u00e8 pi\u00f9 in grado di fermarsi.\nTradito da un amico.\nTrama.\nSylvia irrompe a casa di Rita e chiede a Dexter se \u00e8 vero che la sera prima il marito ha trascorso la serata con lui. Dexter afferma di essere stato assieme a lui fino alla mezzanotte, ma la moglie dice che il marito si \u00e8 ritirato all'alba e scoppia in lacrime perch\u00e9 pensa che Miguel abbia l'amante. Allora Dexter va da Miguel a chiedere spiegazioni, ma lui risponde di aver passato la notte in un locale; l'ematologo capisce che mente e lo tiene d'occhio. Intanto Debra denuncia la scomparsa di Anton e raduna gli agenti in casa sua alla ricerca di prove e viene fuori che il ragazzo \u00e8 stato aggredito e portato via. Debra \u00e8 convinta che Anton sia caduto nelle mani dello Scorticatore ed \u00e8 convinta che il killer sia George King, il proprietario della ditta incaricata della potatura degli alberi, ma le prove a carico del sospetto sono deboli, cos\u00ec Miguel lo lascia andare. Dexter nota che La Guerta \u00e8 molto preoccupata perch\u00e9 la sua amica Ellen Wolf non risponde al telefono; l'ematologo ha un sospetto ed entra in casa della donna per accertarsi che sia tutto a posto. Le sue aspettative vengono tradite quando con una lampada ultravioletta trova enormi residui di sangue sul pavimento e pensa che Miguel abbia ucciso la donna. Dexter trova la vittima in una fossa vuota di un cimitero e fa in modo che gli agenti trovino il cadavere. Ora che Miguel si sta muovendo da solo, l'ematologo indaga sul suo attuale amico e cerca di fermalo per evitare che uccida altri innocenti. Intanto La Guerta \u00e8 molto addolorata per la perdita dell'amica Ellen e Miguel finge di darle conforto. Debra non si d\u00e0 per vinta, \u00e8 convinta che King sia lo Scorticatore; cos\u00ec si rivolge ancora all'immigrato illegale interrogato in precedenza per avere informazioni e lui le rivela che King ha un magazzino sospetto sotto il cavalcavia dell'autostrada. Fortunatamente Debra e Quinn arrivano prima di King e salvano Anton. Dexter si rende conto che non pu\u00f2 permettere a Miguel di uccidere innocenti per questioni personali e pensa a un modo per inchiodarlo in caso lui sfugga al suo controllo. Si ricorda quindi di avere la sua camicia sporca di sangue, ma quando lo va ad analizzare scopre che \u00e8 sangue animale e di conseguenza capisce che Miguel lo stava usando per i suoi comodi.\nOgnuno per s\u00e9.\nTrama.\nDexter \u00e8 deciso in ogni modo a spezzare il legame con Prado, cos\u00ec si intromette nelle indagini sull'omicidio Wolf e cerca di spaventare Miguel. La Guerta ha fermato un sospetto, il barista che ci provava con Ellen, che molto presto si rivela estraneo al fatto di sangue e rivela alla detective che la notte della scomparsa c'era un SUV parcheggiato fuori dalla casa della vittima. Angel chiede a Dexter di aiutarlo a individuare l'uomo che ha aggredito Barbara facendogli analizzare la chiave con cui la donna ha graffiato l'uomo per difendersi. Anton scopre la verit\u00e0 sul suo status di informatore non legalizzato e se la prende sia con Quinn che con Deb, siccome ha rischiato la vita. Intanto Masuka organizza la festa di addio al celibato per Dexter. Miguel approfitta del momento di debolezza di La Guerta per sedurla. Nel frattempo arriva Dexter per dire al suo capo che la chiave che stava analizzando riguarda un caso di un altro distretto di polizia. Con sua sorpresa nota che a casa di La Guerta c'\u00e8 anche Miguel. Poco dopo Silvia scopre che il marito non \u00e8 al lavoro come le aveva detto e pensa che la tradisca con La Guerta, infatti lo becca a casa della donna e decide di lasciarlo. Miguel pensa che sia stato Dexter a dire a Silvia dove si trovava il marito e di conseguenza minaccia di licenziare Debra, in quanto va a letto con l'informatore, se non far\u00e0 tutto ci\u00f2 che vorr\u00e0 lui. Cos\u00ec Dexter corre alle contromisure e fruga tra le sue cose per vedere se ha qualche scheletro nell'armadio in modo da poterlo minacciare a sua volta. Nella scatola dei sigari trova l'anello della Wolf; Dexter lo prende e lo sostituisce con l'ordine di un capo d'abbigliamento da ritirare in lavanderia, ovvero la camicia sporca di sangue. Quando Miguel se ne accorge, va su tutte le furie e ricorda a Dexter che lui non teme nulla in quanto uomo di potere. Infatti ingaggia lo Scorticatore per catturare Dexter dicendo all'assassino che l'ematologo sa dove \u00e8 Freebo. Quella sera stessa Dexter viene catturato e inizia a temere il peggio, pensando che avrebbe dovuto sbarazzarsi di Miguel a tempo debito.\nLa resa dei conti.\nTrama.\nIl rapimento di Dexter si rivela essere il preambolo alla sua festa di addio al celibato. Alla festa c'\u00e8 anche Miguel che fa un discorso sull'amicizia, sperando di calmare le acque con Dexter. La Guerta sospetta di Miguel in merito all'omicidio di Ellen e chiede a Dexter di aiutarla. Debra cerca di evitare Anton perch\u00e9 un uomo con una vita sregolata e che fa uso di erba non fa per lei; inoltre dice a Dexter che vuole accanto a s\u00e9 un uomo leale come il loro padre, ma il fratello le fa capire che anche Harry aveva i suoi difetti e le rivela che aveva un'informatrice per amante. Cos\u00ec Debra, all'insaputa del fratello, si rivolge all'archivio della centrale per sapere chi fossero gli informatori di Harry. La Guerta invita Miguel a cena a casa sua ma in realt\u00e0 \u00e8 una scusa per trovare indizi nel suo SUV; l'uomo se ne accorge in quanto trova lo sportello del bagagliaio aperto. La Guerta chiede a Dexter di analizzare le tracce organiche che trovano riscontro con Ellen Wolf; la detective ha la prova schiacciante per incriminare Miguel ma non sa come agire in quanto lui \u00e8 un uomo di potere. Nel frattempo Debra e Quinn stanno cercando di catturare King, ma Dexter spera che ci\u00f2 avvenga dopo che lui avr\u00e0 ucciso Miguel, cos\u00ec da far credere che sia morto per mano dello Scorticatore. Dexter propone alla sorella di fargli da testimone da nozze e la ragazza accetta. Nel frattempo Miguel irrompe a casa di La Guerta per ucciderla, ma Dexter lo precede e lo stordisce; poi lo strangola con una corda metallica e prima che lui muoia gli rivela che \u00e8 lui l'omicida del fratello, Oscar Prado.\nFinch\u00e9 morte non vi separi.\nTrama.\nDopo la morte di Miguel, Ramon tratta con disprezzo Dexter. Angel dice a Debra che presto verr\u00e0 nominata detective, ma quando viene a sapere che la ragazza ha avuto una relazione con Anton le comunica che questo dettaglio potrebbe compromettere la tanto attesa promozione. La Guerta acconsente a promuovere Debra detective a patto che la ragazza lasci il caso. Lei accetta e in questo modo pu\u00f2 continuare ad avere una relazione con Anton. Dopo aver scoperto che Rita ha avuto un altro matrimonio fallito prima di Paul, Dexter trova casa sua sottosopra e pensa sia stato Ramon, cos\u00ec escogita un piano per liberarsi di lui e ricattarlo con la rivelazione pubblica di chi fosse realmente suo fratello Miguel, se non l'avesse lasciato in pace. LaGuerta decide di nascondere la verit\u00e0 in merito al coinvolgimento di Miguel nella morte di Ellen. Mentre Silvia, Rita e Dexter si preparano ai festeggiamenti, Ramon punta una pistola contro Dexter davanti a tutti ma viene fermato in tempo e arrestato da Debra e Angel. Quando Dexter va a trovare Ramon per chiedergli spiegazioni del suo astio, lui dice che Miguel gli aveva chiesto di proteggerlo dall'ematologo ma senza dirgli il motivo e Dexter cerca di convincere Ramon che Miguel era paranoico. Il giorno prima del matrimonio Dexter viene rapito dallo Scorticatore che cerca di intimorirlo, ma l'ematologo prende in mano la situazione e confessa a King di aver ucciso Freebo. Fortunatamente Dexter riesce a liberarsi e approfitta dell'arrivo degli agenti (accorsi dopo aver scoperto del nuovo nascondiglio di King) per buttare lo Scorticatore sotto l'auto della polizia, facendolo sembrare un suicidio. Dexter e Rita si uniscono finalmente in matrimonio."}
{"id": "1785153", "revid": "1305772", "url": "https://it.wikipedia.org/wiki?curid=1785153", "title": "Mean Girl", "text": "Mean Girl pu\u00f2 riferirsi a diverse incisioni degli Status Quo:"}
{"id": "1785156", "revid": "1543377", "url": "https://it.wikipedia.org/wiki?curid=1785156", "title": "Mani (Burkina Faso)", "text": "Mani \u00e8 un dipartimento del Burkina Faso classificato come comune, situato nella provincia di Gnagna, facente parte della Regione dell'Est.\nIl dipartimento si compone del capoluogo e di altri 49 villaggi: Balemba, Bangaye, Bantouankp\u00e9ba, Barhiaga, Bombonyenga, Boudangou, Boulyend\u00e9, Boungou-Folgou, Boungou-Natimsa, Bourgou, Dabesma, Dakiri, Dassari, Day\u00e9d\u00e9, Gongorgou, Gori, Kamissi, Kankantchiaga, Karamama, Koadaba, Komboassi, Komona, Koulfo, Kouriga, Lahama, Lampiadi, Lanyabidi, Liougou, Lipaka, Loagr\u00e9, Madori, Malioma, Margou, Mopienga, Nagbingou, Nakouri, Obad\u00e9, Obdaga, Pognamad\u00e9ni, Pougdiari, Samboandi, Si\u00e9dougou, Tambidi, Tambifoagou, Toabr\u00e9, Tomonga, Turmaye, Yarba e Yarba-Lampiadi."}
{"id": "1785158", "revid": "1543377", "url": "https://it.wikipedia.org/wiki?curid=1785158", "title": "Tutto per una ragazza", "text": "Tutto per una ragazza (\"Slam\") \u00e8 un romanzo scritto da Nick Hornby e pubblicato nel 2007 (in Italia dalla Guanda - collana Narratori della Fenice)\nTrama.\nSam \u00e8 un ragazzo di sedici anni con la passione per lo skateboard e per Tony Hawk, uno dei pi\u00f9 grandi skater al mondo: a lui, o meglio, al suo poster, Sam confida le sue paure, i suoi problemi e cerca di trovare risposte nelle frasi dell'autobiografia dello skater, \"Tony Hawk (TH): Occupation: Skaterboarder\".\nSam ha tanti sogni, il primo fra tutti quello di essere il primo della sua famiglia ad andare all'universit\u00e0. E vorrebbe anche essere il primo della famiglia a non inciampare nello stesso errore di sua madre, suo nonno e suo bisnonno: diventare genitori a soli sedici anni. \nProprio a questa et\u00e0 Sam conosce e frequenta Alicia, una ragazza bellissima con cui instaura un rapporto che lo allontana momentaneamente dallo skate, dagli amici e dalla famiglia. Nel momento in cui Sam decide di lasciarla, Alicia gli confessa di aspettare un bambino. Davanti all'errore che ha segnato tutta la sua famiglia, Sam decide di scappare da Londra e di far perdere le sue tracce: purtroppo la sua fuga \u00e8 breve e al suo ritorno deve affrontare tutte le difficolt\u00e0 causate da questa gravidanza inaspettata. Non ultimo un \"viaggio nel futuro\" ad opera, cos\u00ec pensa Sam, di Tony Hawk.\nAdattamento cinematografico.\nAndrea Molaioli ha diretto \"Slam - Tutto per una ragazza\" un adattamento cinematografico del romanzo, presentato nel 2016 al Torino Film Festival e distribuito nelle sale a marzo 2017. Fanno parte del cast Ludovico Tersigni, Barbara Ramella, Jasmine Trinca e Luca Marinelli."}
{"id": "1785161", "revid": "100227157", "url": "https://it.wikipedia.org/wiki?curid=1785161", "title": "Pinotage", "text": "Pinotage \u00e8 un vitigno a bacca nera. Si tratta di un incrocio tra Pinot nero e il Cinsaut ottenuto da Abraham Perold nel 1925, quando egli ricercava all'Universit\u00e0 di Stellenbosch in Sudafrica.\nParticolarmente adatto alla zona di Stellenbosch, famosa zona vinicola, ebbe gran successo fra i viticoltori grazie alla sua maturit\u00e0 precoce."}
{"id": "1785165", "revid": "879117", "url": "https://it.wikipedia.org/wiki?curid=1785165", "title": "Borsite achillea", "text": " \nLa borsite achillea \u00e8 una complicanza della tendinite di Achille, durante tale processo la borsa che si trova fra il tendine di Achille e il calcagno, a seconda della parte interessata si differenzia di nome.\nTipologia.\nEsistono due tipi di borsite achillea:\nSintomatologia.\nI sintomi e i segni clinici iniziali presentano dolore e arrossamento, in seguito con il passare del tempo compaiono noduli. Spesso si manifesta la deformit\u00e0 di Haglund, pi\u00f9 raramente una forma di xantoma.\nEziologia.\nLa causa \u00e8 imputabile ad una non corretta calzatura, in quanto \u00e8 una pressione anormale che porta alla nascita della borsite.\nTerapie.\nla terapia consiste nell'eliminare la causa scatenante, e nelle situazioni peggiori si procede ad intervento chirurgico, tramite asportazione di parte di osso per ridurre la pressione"}
{"id": "1785166", "revid": "1124164", "url": "https://it.wikipedia.org/wiki?curid=1785166", "title": "Chiesa dei Santi Fermo e Rustico in Bedesco", "text": "La chiesa dei Santi Fermo e Rustico in Bedesco si trova nel territorio del comune di Brembate, in provincia di Bergamo.\nDescrizione.\nNon si ha una datazione storicamente certa relativamente alla sua fondazione, ma si pu\u00f2 ragionevolmente ipotizzarla all'inizio del XII secolo sulla base dell'analisi architettonico-artistica della sua struttura, specie se la si raffronta con analoghi edifici ecclesiali romanici sparsi sul territorio bergamasco.\nLa struttura, romanica, ha un impianto a base rettangolare culminante in un'abside semicircolare ed \u00e8 caratterizzata da un tiburio turriforme che si eleva sul presbiterio quadrangolare.\nParticolarmente interessante, sotto l'aspetto estetico, l'uso di ciottoli di fiume, in fughe a linea di pesce, per la costruzione delle pareti del tiburio.\nL'abside, perfettamente conservata e suddivisa da lesene piatte in tre riquadri dotati di snelle monofore, aggiunge al complesso eleganza e snellezza.\nLe lesene sono unite alla sommit\u00e0 da un'ornatura ad archetti che le raccordano al sottogronda.\nLa chiesa dei Santi Fermo e Rustico, nella sua elegante semplicit\u00e0, costituisce un ulteriore esempio di architettura romanica bergamasca, testimonianza di una capacit\u00e0 artistico-costruttiva medievale matura: notevole la lunetta posta sulla porta d'ingresso finemente scolpita con figure zoomorfe ai lati di una palmetta."}
{"id": "1785167", "revid": "6923", "url": "https://it.wikipedia.org/wiki?curid=1785167", "title": "Superstudio", "text": "Superstudio \u00e8 stato uno studio di architettura fondato da un gruppo di architetti neolaureati, nel 1966 a Firenze.\nStoria.\nI principali architetti erano Adolfo Natalini e Cristiano Toraldo di Francia, a cui si aggiungono Roberto Magris, Alessandro Magris, Gian Piero Frassinelli e Alessandro Poli. Insieme agli Archizoom Associati, a Gianni Pettena, a Lapo Binazzi e altri furono gli esponenti dell'architettura radicale, presentano nel loro pensiero temi ancora attuali come il \"monumento continuo\" e la \"supersuperficie\".\nIl massimo successo dei Superstudio avvenne nel 1972 quando parteciparono alla mostra al MOMA \"Italy New Domestic Landscape\".\nInsieme agli Archizoom Associati, Ettore Sottsass, il Gruppo 9999 e altri realizzano i laboratori didattici \"Global Tools\" con lo scopo di diffondere le idee portate avanti dal movimento dell'architettura radicale; i seminari dei \"Global Tools\" non avendo molto successo determinano nel 1973 la separazione dei gruppi e il termine delle ricerca progettuale dei Superstudio."}
{"id": "1785168", "revid": "204012", "url": "https://it.wikipedia.org/wiki?curid=1785168", "title": "Tendinite di Achille", "text": ""}
{"id": "1785170", "revid": "1543377", "url": "https://it.wikipedia.org/wiki?curid=1785170", "title": "Pi\u00e9la", "text": "Pi\u00e9la \u00e8 un dipartimento del Burkina Faso classificato come comune, situato nella Provincia di Gnagna, facente parte della Regione dell'Est.\nIl dipartimento si compone del capoluogo e di altri 37 villaggi: Badalgou, Banoassi, Bouskomi, Dabesma, Dabilgou, Diabatou, Djoari, Dorongou, Doyana, Gaboassi, Gori, Guimboari, Kalari, Kalembaogo, Kankalsi, Karimama, Kongaye, Korindiaka, Korongou, Kotouri, Kouri, Langnoassi, Margou, Marmiga, Nakodou, Nalongou, Namagdou, Namoungou, Noali, Sorgou, Souroungou, Tangaye, Tiabdou, Tiongo-Lampiadi, Tiongo-Pani, Tiongo-Pori e Tougoudadou."}
{"id": "1785171", "revid": "228587", "url": "https://it.wikipedia.org/wiki?curid=1785171", "title": "Contaminazione", "text": ""}
{"id": "1785172", "revid": "287204", "url": "https://it.wikipedia.org/wiki?curid=1785172", "title": "Piela", "text": ""}
{"id": "1785179", "revid": "1543377", "url": "https://it.wikipedia.org/wiki?curid=1785179", "title": "Thion", "text": "Thion \u00e8 un dipartimento del Burkina Faso classificato come comune, situato nella Provincia di Gnagna, facente parte della Regione dell'Est.\nIl dipartimento si compone del capoluogo e di altri 27 villaggi: Balamba, Bangaye, Bangay\u00e9ni, Banogo, Bogoumissi, Bossongri, Diaka, Dimkoura, Dioro, Dioro-Folgou, Doyana, Folbombouga, Folbongou, Folgou, Gnindi, Harga, Koulbila, Lalguin, Laranga, Lelcom, Monlori, Mor\u00e8m, Naw\u00e8ga, S\u00e9koussi, Si\u00e9ssin, Tami\u00e8la e Tipoli."}
{"id": "1785185", "revid": "339392", "url": "https://it.wikipedia.org/wiki?curid=1785185", "title": "Sindrome acuta da radiazioni", "text": ""}
{"id": "1785191", "revid": "767487", "url": "https://it.wikipedia.org/wiki?curid=1785191", "title": "Fada N'gourma", "text": "Fada N'gourma \u00e8 un dipartimento del Burkina Faso classificato come citt\u00e0, capoluogo della provincia di Gourma, facente parte della Regione dell'Est.\nIl dipartimento si compone del capoluogo e di altri 33 villaggi: Bandingui, Binad\u00e9ni, Boudangou, Bougui, Boumpoa, Boungou, Gb\u00e9dissaga, Kantambari, Kikid\u00e9ni, Koar\u00e9, Kodjonti, Komandougou, Komangou, Kpenchangou, Mad\u00e9ni, Mangoud\u00e9ni, Momba, Mourd\u00e9ni, Naboudi, Nagar\u00e9, Namoungou, Natiaboani, Niamanga, Nouarangou, Pandrid\u00e9ni, Pay\u00e9gou, Pentouangou, Pokiamanga, Sanipenga, S\u00e9tougou, Tagou, Tanwalbougou e Tiandiaga."}
{"id": "1785193", "revid": "47767", "url": "https://it.wikipedia.org/wiki?curid=1785193", "title": "Centro Europa", "text": ""}
{"id": "1785194", "revid": "27723", "url": "https://it.wikipedia.org/wiki?curid=1785194", "title": "Movimento sionista", "text": ""}
{"id": "1785204", "revid": "1305772", "url": "https://it.wikipedia.org/wiki?curid=1785204", "title": "Speak of the Devil", "text": "Speak of the Devil \u00e8 un'espressione della lingua inglese corrispondente all'italiano \"Parli del diavolo... e spuntano le corna\".\nPu\u00f2 inoltre riferirsi a:"}
{"id": "1785210", "revid": "287204", "url": "https://it.wikipedia.org/wiki?curid=1785210", "title": "Agnes Martin", "text": " Si considerava un'espressionista astratta.\nBiografia.\nAgnes Martin \u00e8 un\u2019artista originaria di Macklin, Saskatchewan, in Canada, che nasce nel 1912, per crescere invece a Vancouver. In seguito al trasferimento nel 1932 negli Stati Uniti, frequenta il Western Washington State College a Bellingham, nello stato di Washington, per passare poi alla University of New Mexico ad Albuquerque in New Mexico, fino al 1940; prosegue i suoi studi alla Columbia University, New York, e inizia la sua lunga attivit\u00e0 di insegnamento in numerose scuole pubbliche, diventando cittadina degli Stati Uniti nel 1950. Nel periodo che va dagli anni '40 ai primi anni del decennio successivo abita e insegna saltuariamente a New York, anche se si trasferir\u00e0 definitivamente qui solo nel 1957: tra gli amici in questo momento si annoverano Robert Indiana, Ellsworth Kelly, Jack Youngerman.\nL\u2019artista tiene la sua prima mostra personale nel 1958 alla Betty Parsons Gallery, New York, dedicandosi in un primo momento agli acquerelli e i paesaggi figurativi, i dipinti surrealisti a olio, gli oggetti tridimensionali, per abbandonarli poi in favore di un'astrazione di grandi semplificazioni: le opere mature esercitano un'enorme influenza sulla generazione di artisti pi\u00f9 giovani; queste sono riconoscibili per il formato quadrato, la presenza di griglie o linee disegnate sulla tela, caratterizzate dal monocromo con leggere sfumature. Il suo lavoro \u00e8 descritto come \"composto dagli elementi pi\u00f9 semplici, comprese linee ordinate e disegnate a matita e una gamma ristretta di forme - griglie, strisce e, molto occasionalmente, cerchi, triangoli o quadrati - e dipinti in una tavolozza limitata su tele sempre quadrate\" capaci di rivelare \"un senso estetico che \u00e8 [...] l'equivalente visivo del tono perfetto\".\nMartin partecipa con alcune opere alla mostra \"Systemic Painting\", organizzata nel 1966 al Museo Solomon R. Guggenheim di New York. In seguito a un primo episodio psicotico le verr\u00e0 diagnosticata la schizofrenia che la porter\u00e0 ad avere quelle che Martin chiamer\u00e0 \"trances\". Una volta lasciata New York per traferirsi nel 1967 a Cuba, l\u2019artista smette di dipingere per ben sette anni, per riprendere poi nel 1974 con opere dai toni vivaci, molto diverse dai precedenti toni naturali. Da questo momento inizia a esporre con regolarit\u00e0: tiene molte mostre itineranti, tra cui si possono citare quelle organizzate dall'Institute of Contemporary Art della University of Pennsylvania di Philadelphia (1973), dalla Hayward Gallery di Londra (1977), dallo Stedelijk Museum di Amsterdam (1991), dal Whitney Museum of American Art di New York (1993), e da Dia Beacon, a Beacon, New York (2004). Martin muore nel 2004 a Taos, in New Mexico.\nContemporaneamente all\u2019evoluzione in campo artistico, Agnes Martin porta avanti una storia letteraria della sua arte, tra cui alcuni testi sottoforma di aforismi carichi di saggezza, come, ad esempio: \"La vita di un artista \u00e8 completamente immaterialista, perch\u00e9 bellezza e felicit\u00e0 e vita sono tutte la stessa cosa e sono pervasive, libere e astratte e sono la nostra unica preoccupazione\"; i suoi scritti verranno pubblicati in occasione della mostra del 1992 al Kunstmuseum Winterthur, in Svizzera, e poi ancora nel 2005. Le vennero assegnati anche dei premi, tra cui il Leone d'oro alla Biennale di Venezia (1997), la National Medal of Arts from the Office of the President (1998) e l'Oskar Kokoschka Prize (1992).\nStile.\nL\u2019approccio di Agnes Martin alla pittura pu\u00f2 essere principalmente diviso in due periodi, separati da una pausa di 7 anni tra il 1967 e il 1974: il primo periodo va dal 1964 al 1967 ed \u00e8 caratterizzato dall\u2019esplorazione dell\u2019Astrattismo, che l\u2019artista approccia in diversi modi, mentre il secondo periodo va dal 1974 alla morte nel 2004 e rappresenta l\u2019indagine delle potenzialit\u00e0 creative di una singola forma, una tela quadrata di dimensioni sempre uguali, con linee sia orizzontali che verticali e barre; all\u2019interno di questo secondo periodo, il suo lavoro pu\u00f2 essere nuovamente diviso in due brevi periodi, uno di quattro anni (2001-2004), in cui lo stile di Martin si evolve e supera le sue tele.\nNon abbiamo alcuna opera del periodo a New York tra il 1941 e il 1942, poich\u00e9 l\u2019artista distrugge i primi quadri: le prime opere a noi arrivate risalgono al biennio del 1946-1948, in cui \u00e8 prima studentessa, poi docente alla University of New Mexico, ma sono prodotti del contesto scolastico, per questo non definiscono in maniera lineare il suo stile. Le opere risalenti al 1951 e 1952 mostrano invece l\u2019influenza dell\u2019Automatismo, mentre la tecnica che sviluppa si dirige verso il Surrealismo, ma riprede anche l\u2019Espressionismo astratto, dipingendo in un momento in cui reprime il controllo dell\u2019inconscio, per seguire il subconscio. Solo nel 1953 tuttavia, l\u2019artista svilupper\u00e0 uno stile astratto all\u2019interno di un gruppo che sar\u00e0 noto come \u201cTaos Moderns\u201d, il periodo per l\u2019artista definito \u201cbiomorfico\u201d, dal momento che rappresenta in primo piano forme organiche curvilinee, in opposizione alle forme rigide del precedente periodo.\nL\u2019approccio di Martin all\u2019Astrattismo cambia velocemente dopo il suo ritorno a New York nel 1957, non pi\u00f9 come studentessa, ma come artista: nelle sue opere le forme biomorfiche sono visibili nelle tele, associate a forme pi\u00f9 regolari, come quadrati gialli, al cui interno risaltano dei cerchi, unendo il primo periodo della sua arte allo stile sviluppato nel gruppo \u201cTaos Moderns\u201d; nel 1959 l\u2019artista svilupper\u00e0 nelle sue tele anche l\u2019analisi del triangolo e del cerchio. Fra il 1958 e il 1961 sperimenter\u00e0 nuove dimensioni per le tele, nuovi materiali e tecniche, soprattutto l\u2019unione dell\u2019inchiostro alla carta: molte tele di questo periodo si basano su tavolozze naturali di marrone, giallo e grigio; il punto di arrivo di queste sperimentazioni sar\u00e0 la griglia, un motivo ricorrente nella sua arte, che le d\u00e0 la possibilit\u00e0 di sperimentare colori, forme e nuovi materiali: Martin iniziava spesso il suo processo creativo sedendo sulla sua sedia con mente limpida, aspettando l\u2019ispirazione, ma l\u2019insieme di linee che componevano la griglia erano in realt\u00e0 frutto di equazioni matematiche e meticolosamente pianificate. Solo una volta terminato il disegno, lo trasferiva sul supporto finale, dapprima coprendo con un pennello la tela di pittura ad olio o colori acrilici, per poi disegnare le linee con una grafite, usando una corda per maggiore precisione: a partire dal 1966 utilizz\u00f2 prevalentemente colore acrilico.\nI venti anni precedenti alla sua partenza da New York sono ricchi di esperimenti tecnici. Dopo una pausa di sette anni, i trenta anni successivi possono essere descritti come una ricerca meticolosa del potenziale creativo di un singolo stile: a questo periodo, infatti, risalgono soprattutto tele quadrate di circa 2 metri, dove utilizza l\u2019acrilico. In questo momento supera la griglia, pur mantenendone alcune caratteristiche, eliminando le linee verticali; dal 1974 si sofferma sull\u2019uso dei colori acrilici e della matita per tracciare le linee, abbandonando altre sperimentazioni e a partire dal 1980, si dirige verso l\u2019uso di colori pi\u00f9 scuri e produrr\u00e0 numerose tele grigie, seguito da un periodo di colori pi\u00f9 luminosi, che comincia nel 2001 per arrivare fino al 2004, anno della sua morte.\nL'opera \"Redbird\" di John Zorn \u00e8 ispirata e dedicata a Martin."}
{"id": "1785211", "revid": "1305772", "url": "https://it.wikipedia.org/wiki?curid=1785211", "title": "Please", "text": ""}
{"id": "1785212", "revid": "2014155", "url": "https://it.wikipedia.org/wiki?curid=1785212", "title": "Maria Dorotea di W\u00fcrttemberg", "text": "Biografia.\nInfanzia.\nMaria Dorotea era figlia di Ludovico di W\u00fcrttemberg, e di sua moglie, Enrichetta di Nassau-Weilburg. Discendeva da varie famiglie reali europee e pertanto era imparentata con vari regnanti dell'epoca. Da bambina dimostr\u00f2 grande talento per la musica, ed ebbe come maestro Carl Maria von Weber, che all'epoca era alla corte dello zio di Maria Dorotea, Federico.\nMatrimonio.\nIl 24 agosto 1819 spos\u00f2 Giuseppe d'Asburgo-Lorena, figlio di Leopoldo II d'Asburgo-Lorena e dell'Infanta Maria Ludovica di Borbone-Spagna. Giuseppe era gi\u00e0 vedovo due volte: della granduchessa Aleksandra Pavlovna Romanova e della principessa Erminia di Anhalt-Bernburg-Schaumburg-Hoym, entrambe morte per febbre puerperale. \nDopo il matrimonio, Maria Dorotea si trasfer\u00ec a Buda, poich\u00e9 il marito era da alcuni anni divenuto Conte Palatino d'Ungheria, dove partecip\u00f2 attivamente alla vita della comunit\u00e0 luterana ungherese. Maria Dorotea era una devota luterana. Poich\u00e9 al Castello di Buda, dove viveva, non c'era nessuna chiesa luterana, doveva frequentare la chiesa che si trovava a Pest. In inverno, invece, non era possibile attraversare il Danubio, perci\u00f2 la comunit\u00e0 luterana, insieme a Maria Dorotea, fond\u00f2 una nuova chiesa a Buda. \nA lei si deve l'introduzione dell'albero di Natale in Ungheria, che per lungo tempo fu chiamato \" Dorotheenbaum\", letteralmente l\"'albero di Dorotea\".\nEsilio.\nNel 1847, alla morte del marito, Dorotea e i figli lasciarono l'Ungheria. Furono banditi da Vienna a causa della loro fede protestante.\nSimpatizz\u00f2 per la rivoluzione del 1848-1849, utilizzando la sua influenza per incrementare la lotta alla repressione.\nMorte.\nNel marzo 1830 venne colpita da un violento raffreddore, che peggior\u00f2 tanto che fu costretta a stare a letto. Mor\u00ec il 30 marzo. Venne sepolta nel Palazzo Reale di Buda, accanto al marito.\nDiscendenza.\nDal matrimonio tra Maria Dorotea e Giuseppe d'Asburgo-Lorena nacquero cinque figli:"}
{"id": "1785213", "revid": "1543377", "url": "https://it.wikipedia.org/wiki?curid=1785213", "title": "Diabo (Burkina Faso)", "text": "Diabo \u00e8 un dipartimento del Burkina Faso classificato come comune, situato nella provincia di Gourma, facente parte della Regione dell'Est.\nIl dipartimento si compone del capoluogo e di altri 63 villaggi: Bagatenga, Benkoko, Boudierghin, Boulgatenga, Bouloumbougdi, Boulyoghin, Bouri, Combemgogo, Daboadin, Dazouri, Dianga, Diapangou-Peulh, Gninboadin-Diabo, Guilgin, Kabga, Kalbekin, Kamona, Kandaga, Kanhom\u00e9, Koulpissi, Koulwoko, Kouriogin, Lantaogo, Lantaogo-Tamassogo, Lanti, Lorgho, Louloubtenga, Maouda, Mocomtore, Nabi-Raogo, Nintenga, Ouavouss\u00e9, Piga, Pikoins\u00e9, Pissalbor\u00e9, Pissegu\u00e9din, Pitenga, Pizonguin, Pohemtenga, Saatenga, Sabioken, San\u00e9wabo, San\u00e9wabo-Yarc\u00e9, Seiga, Silmitenga, Tamkoursi, Tampanga, Tangand\u00e9, Tangaye, Tanlall\u00e9, Tansouka, Tanzi\u00e9ga, Tiabga, Tiabtamassogo, Yantenga, Yanw\u00e9ga, Yarc\u00e9tenga, Zams\u00e9, Zanr\u00e9, Zecca, Ziella, Zinknabbin e Zonatenga."}
{"id": "1785214", "revid": "1573940", "url": "https://it.wikipedia.org/wiki?curid=1785214", "title": "Alydidae", "text": "Alydidae , \u00e8 una famiglia di insetti eterotteri pentatomomorfi dell'ordine Rhynchota, superfamiglia Coreoidea, diffusa in tutto il mondo.\nDescrizione.\nGli Alydidae sono generalmente rappresentati da un corpo snello, di forma oblunga, con appendici allungate e con tegumento dai colori scuri. \u00c8 frequente il mimetismo batesiano, con l'imitazione, nelle forme e nelle colorazioni, di Imenotteri predatori quali le vespe e, nel caso degli stadi preimmaginali, le formiche.\nIl capo \u00e8 grande, isodiametrico, largo quanto il protorace, provvisto di ocelli e con antenne e rostro composti da quattro segmenti.\nIl torace mostra il pronoto subtrapezoidale, con il margine posteriore largo quanto il capo o poco pi\u00f9 e con mesoscutello relativamente piccolo e nettamente pi\u00f9 stretto. Le emielitre hanno la membrana percorsa da una fitta nervatura. L'addome \u00e8 provvisto di tricobotri negli uriti III-VII in posizione laterale o ventrale.\nBiologia.\nGli Alydidae sono insetti fitofagi che si nutrono a spese di organi epigei o di semi. \u00c8 stata riscontrata una certa specializzazione tassonomica all'interno della famiglia, per cui alcuni Alididi si nutrono generalmente a spese di Leguminose e altri a spese di Graminacee. La letteratura cita anche casi di danno alle specie agrarie, come nel caso di \"Leptocorisa acuta\", che si rivela un fitofago dannoso al riso, causando anche perdite dell'intero raccolto, o di \"Riptortus linearis\", occasionalmente dannoso alla soia.\nDistribuzione e habitat.\nLa famiglia \u00e8 cosmopolita, con una larga diffusione in tutto il mondo, ma la maggior parte delle specie si rinviene nelle regioni tropicali e subtropicali.\nSistematica.\nLa famiglia comprende circa 250 specie distribuite in oltre 40 generi. Gli schemi tassonomici trattati in letteratura fanno capo a due differenti interpretazioni.\nLa prima interpretazione, proposta da (1965), ha riscosso un'ampia condivisione, fino agli anni novanta, dalla molti autori ed \u00e8 tuttora adottata da alcune classificazioni. Tale classificazione suddivide la famiglia in tre sottofamiglie: \nLa seconda interpretazione fa capo ad una proposta di Schaefer (1965), successivamente suffragata dalle ricerche filogenetiche di Li &amp; Zheng (1993) e sostituita da una revisione completa di Schaefer (1999).\nAlla luce di tali acquisizioni la famiglia viene attualmente suddivisa in due sottofamiglie:"}
{"id": "1785217", "revid": "677748", "url": "https://it.wikipedia.org/wiki?curid=1785217", "title": "Laguna di Caorle", "text": "La laguna di Caorle \u00e8 una laguna situata nei territori comunali di Caorle e San Michele al Tagliamento, nella citt\u00e0 metropolitana di Venezia. Vi si immettono come immissario le acque del fiume Lemene; il canale Nicesolo ne \u00e8 l'emissario che fluisce nel mar Adriatico; il canale Saetta invece assicura il collegamento navale della laguna con la darsena dell'Orologio e con il fiume Livenza. L'area, che separa il capoluogo comunale dall'area di Brussa, \u00e8 individuata come sito di interesse comunitario (IT 325009).\nStoria.\nSi ritiene che i primi insediamenti nei territori dell'odierna laguna di Caorle siano da attribuire a popolazioni paleovenete. Nel 1994, infatti, uno studio commissionato dalla Soprindenza ai beni archeologici del Veneto nella frazione di San Gaetano ha portato alla luce reperti databili alla tarda et\u00e0 del bronzo. Tuttavia le prime fonti storiche riguardanti il territorio passato poi sotto il nome di laguna di Caorle risalgono all'XI secolo, quando \u00e8 reso noto che le acque circostanti all'isola caprulana erano date in concessione dalla Repubblica di Venezia agli abitanti per le attivit\u00e0 di caccia e pesca sotto il pagamento di una somma annuale al doge. La stessa disciplina veniva imposta in un documento successivo, datato XV secolo, dove la somma annuale viene quantificata in due ducati.\nIl sostentamento dei caorlotti sono da sempre state legate alla pesca nei territori lagunari. Si comprende quindi come il decreto della Serenissima del 29 agosto 1642, il quale confiscava l'intero territorio della laguna di Caorle (suddiviso in venti \u00abprese\u00bb) per venderlo a nobili veneziani e ricavarne fondi per finanziare la deviazione del corso del fiume Piave, fosse potenzialmente la fine del povero popolo caprulano. A quel periodo risale infatti il solenne voto fatto dalla popolazione alla loro Madonna dell'Angelo affinch\u00e9 fosse scongiurato quel pericolo e i caorlotti potessero continuare a sostenersi con la pesca in laguna. La preghiera fu esaudita nel 1741 quando, a fronte delle molte prese vendute, la Repubblica riserv\u00f2 la sedicesima (corrispondente alle attuali valli Zignago e Perera) ai cittadini di Caorle, i quali la utilizzarono per continuare l'attivit\u00e0 di pesca. A memoria di quel voto ancora oggi si celebra una solenne festa in onore della Madonna la seconda domenica del mese di luglio.\nLa laguna era quindi ritenuta il luogo privilegiato per la pesca sotto costa. Proprio per muoversi agilmente in quelle acque dai fondali particolarmente bassi, ha origine da queste zone di Caorle l'omonima imbarcazione, la Caorlina, caratterizzata da un fondale piatto e da un'ampia stiva, che permetteva ai pescatori di trasportare generi di prima necessit\u00e0 e di dormire a bordo. Infatti i pescatori di Caorle erano soliti, fino agli anni 50/60 del secolo scorso, lasciare le loro case nel capoluogo all'inizio del mese di settembre per recarsi, nel periodo chiamato in dialetto \"Fra\u00ecma\", in laguna per la pesca e alloggiare nei cosiddetti \"Casoni\", abitazioni di fortuna costruite con canne palustri intrecciate.\nGeografia.\nLa laguna di Caorle si presenta oggi suddivisa in sei territori, detti \"Valli\" (probabilmente dal latino \"vallum\", cio\u00e8 argine, terrapieno)."}
{"id": "1785226", "revid": "1543377", "url": "https://it.wikipedia.org/wiki?curid=1785226", "title": "Diapangou", "text": "Diapangou \u00e8 un dipartimento del Burkina Faso classificato come comune, situato nella provincia di Gourma, facente parte della Regione dell'Est.\nIl dipartimento si compone del capoluogo e di altri 30 villaggi: Balga, Bandiabgou, Bardiadeni, Bassabliga, Bianargou, Bossongri, Comboari, Dianga\u00efe, Doaligou, Fonghin, Kolonkogo, Komanpergou, Kouloungou, Lantargou, Litiayenli, Louargou, Nahambouga, Okargouni, Otiabragouni, Ountand\u00e9ni, Pampangou, Pendori, Sikid\u00e9ni, Tchomboado, Tielba, Tilonti, Toboani, Tokouna, Wakou e Yensemd\u00e9ni."}
{"id": "1785227", "revid": "204400", "url": "https://it.wikipedia.org/wiki?curid=1785227", "title": "Folksonomy", "text": ""}
{"id": "1785228", "revid": "339392", "url": "https://it.wikipedia.org/wiki?curid=1785228", "title": "Yana Klochkova", "text": ""}
{"id": "1785237", "revid": "1543377", "url": "https://it.wikipedia.org/wiki?curid=1785237", "title": "Matiacoali", "text": "Matiacoali \u00e8 un dipartimento del Burkina Faso classificato come comune, situato nella provincia di Gourma, facente parte della Regione dell'Est.\nIl dipartimento si compone del capoluogo e di altri 37 villaggi: Bankartougou, Boadeni, Boaligou, Boulgou, Boulgou-Peulh, Boulmoangou, Boutouanou, Dagou, Datougou, Doufouanou, Gaboali, Gninfoagma, Igori, Kankantiana, Kouyargou, Mantiabdjoaga-Gourmantch\u00e9, Mantiabdjoaga-Peulh, Nagnoundougou, Nakortougou, Nassougou, Niapani, Zanetti, Oubrinou, Ougarou, Ourkouagou, Ouro-Aou, Ouro-S\u00e9ni, Piega-Gourt, Piega-Peulh, Pognikouli, Sangbanou, Soam, Tankimbo, Tankp\u00e9tou, Tiassiery, Yendjoaga-Gourmantch\u00e9 e Y\u00e9ritagui."}
{"id": "1785245", "revid": "287204", "url": "https://it.wikipedia.org/wiki?curid=1785245", "title": "Sede della Rari Nantes Florentia", "text": "La sede della Rari Nantes Florentia si trova a Firenze, sul Lungarno Ferrucci 24. L'edificio si colloca sulla riva sinistra dell'Arno, nel tratto urbano compreso fra i ponti da Verrazzano e San Niccol\u00f2 nel quartiere di Gavinana.\nStoria.\nCostruito negli anni '20 del XX secolo, in una zona allora marginale, o quanto meno defilata, l'edificio si trova oggi ben inserito nel sistema ambientale di questa parte del fiume che negli anni ha visto sorgere, nelle immediate vicinanze, altre attrezzature di carattere sportivo e ricreativo.\nCon la sistemazione dell'area circostante comprendente la costruzione della piscina, avvenuta negli anni '60, e con l'aggiunta del piccolo corpo di fabbrica contenente il bar e gli uffici, la sede della Rari Nantes \u00e8 venuta via via configurandosi come un complesso sportivo che ben si armonizza all'interno del contesto in cui \u00e8 inserito.\nLa prima sede della Rari Nantes risale al 1904 - anno di fondazione della societ\u00e0 - e consiste in una modesta struttura in legno realizzata su progetto di Guido Baroni, geometra del Genio Civile ed economo della neonata societ\u00e0. Dopo vari sopralluoghi, la scelta dell'area ricadde sulla riva sinistra dell'Arno, nel tratto compreso fra la barriera di San Niccol\u00f2 e la piana del Bisarno, dove il fiume offre acque pi\u00f9 profonde e tranquille, adatte all'insegnamento del nuoto e alla preparazione delle gare.\nMa gi\u00e0 dopo la prima guerra mondiale, con l'intensificarsi dell'attivit\u00e0 agonistica e l'aumento del numero di soci, la struttura si dimostra insufficiente e il vecchio \"chalet\" ormai inadeguato alle esigenze dei tempi.\nLa necessit\u00e0 di creare un ambiente pi\u00f9 idoneo e confortevole allo svolgimento dell'attivit\u00e0 sportiva si concretizz\u00f2 con la costruzione, sempre su progetto dello stesso Guido Baroni, di un nuovo fabbricato in muratura in sostituzione del precedente. L'opera, iniziata nella primavera del 1920, fu completata in circa cinque anni.\nDescrizione.\nL'edificio comprende tre grandi spogliatoi con docce e servizi, una stanza per la direzione e la segreteria, un'altra per il guardaroba e un magazzino-ripostiglio ricavato in un corridoio. Il coronamento della palazzina \u00e8 costituito da una vasta terrazza prendisole ai due estremi della quale sorgono due piccoli padiglioni con copertura a capanna.\nNell'area circostante si trova una banchina e un trampolino in ferro sul lato interno del Pignoncino, sprone in muratura che si allunga nel fiume per circa 4 metri.\nLa banchina coperta originariamente in terra battuta \u00e8 stata in seguito pavimentata in cemento con il concorso del Comune e del Genio Civile. Infine sulla scarpata che partendo dalla nuova banchina raggiunge il piano della strada si trovano le tribune a gradoni per il pubblico che assiste alle gare.\nL'edificio \u00e8 costituito da un corpo di fabbrica a un piano con sviluppo longitudinale. L'impianto spaziale e distributivo \u00e8 basato su uno schema elementare a pianta rettangolare, con doppio ingresso centrale sui lati lunghi.\nL'involucro murario \u00e8 qualificato da un apparato decorativo che si traduce in fasce orizzontali e verticali che rilegano i quattro prospetti inquadrando le aperture in una maglia regolare marcata dalla presenza di lesene.\nI fronti principali sono animati dai motivi floreali della balaustra in muratura della terrazza prendisole di coronamento, cui si accede attraverso una scaletta a chiocciola in ferro battuto, posta in corrispondenza della testata est del fabbricato. La stessa balaustra, in parte traforata in parte a superficie piena, presenta elementi decorativi in forma di medaglioni smaltati raffiguranti stemmi.\nUlteriore arricchimento delle superfici esterne \u00e8 dato dal contrasto cromatico che si riflette nella bicromia che alterna al giallo dell'intonaco il bianco delle cornici, delle fasce e delle lesene.\nL'edificio, realizzato sulla scia della breve e tardiva esperienza modernista fiorentina, rimanda, per la presenza di alcuni episodi decorativi, a un gusto di accento vagamente secessionista."}
{"id": "1785246", "revid": "26630", "url": "https://it.wikipedia.org/wiki?curid=1785246", "title": "Mostra", "text": "Per mostra, che deriva dal verbo mostrare, nel senso di esibire, far vedere, s'intende (in genere) un luogo o un evento dove si collocano in visione al pubblico: oggetti, opere, manufatti. Con questo significato il termine esposizione \u00e8 un sinonimo di mostra.\nPer estensione, anche l'edificio o i padiglioni - fissi o temporanei - nei quali \u00e8 allestita l'esposizione, vanno sotto il nome di mostra.\nUna mostra pu\u00f2 avere finalit\u00e0 promozionali, di vendita, di documentazione; pu\u00f2 essere permanente, temporanea, o ricorrente; pu\u00f2 essere specifica, riferita a singole categorie di oggetti, periodi, autori oppure generalista o collettiva. Le mostre ricorrenti possono essere festival, biennali, triennali, quadriennali, quinquennali; questo genere di eventi culturali ricorrenti \u00e8 genericamente definito e analizzato criticamente come biennale.\nFinalit\u00e0 di una mostra.\nUna mostra viene allestita per le pi\u00f9 svariate finalit\u00e0. Ne elenchiamo alcune:\nRisorse necessarie e ruolo degli \"sponsor\".\nL'allestimento di una mostra richiede l'impiego di molte risorse finanziarie e organizzative.\nPer le mostre non aventi finalit\u00e0 commerciali il reperimento delle risorse viene effettuato con:\nGli \"sponsor\" non rivestono importanza solo come apportatori di mezzi finanziari, ma, sebbene traggano un beneficio di immagine per aver sostenuto una determinata iniziativa, sono decisivi per aumentare la visibilit\u00e0 e la considerazione che il potenziale pubblico riceve dall'apprendere che un certo ente, una banca o una determinata azienda sostengono l'iniziativa."}
{"id": "1785247", "revid": "767487", "url": "https://it.wikipedia.org/wiki?curid=1785247", "title": "Ravanello pallido", "text": "Ravanello pallido \u00e8 un film comico del 2001 diretto da Gianni Costantino e interpretato da Luciana Littizzetto e Massimo Venturiello.\nTrama.\nGemma Mirtilli \u00e8 un'impiegata di un'agenzia di soubrette. Viene sfruttata 12 ore al giorno, sopportando i capricci delle attrici e le richieste del capo Claudio Pignatti. \u00c8 fidanzata con Pietro, che la snobba per il biliardo e la pallanuoto; continuamente biasimata per la sua bruttezza, Gemma ha un solo amico, il parrucchiere omosessuale Callisto, che la convince a tingersi i capelli color ravanello pallido.\nUn giorno la sua vita cambia radicalmente: Serafino Pace, ex proprietario dell'agenzia in cui lavora Gemma, minaccia Claudio di mandarlo in galera usando prove che lo porterebbero a essere incriminato per vari reati. Per essere sicuro di non subire una controvendetta, Serafino inventa una trovata per rovinarlo: vendere ai mass-media l'immagine della nuova stella del 2000, una certa Gala, in realt\u00e0 inesistente, in modo che nessuno vorr\u00e0 pi\u00f9 avere a che fare con lui quando la cosa sar\u00e0 scoperta.\nDurante la conferenza stampa in cui dovrebbe confessare l'inesistenza di Gala, succede un imprevisto che fa credere ai giornalisti che la nuova diva sia in realt\u00e0 Gemma. Claudio coglie la palla al balzo e cerca di sfruttare la situazione, affermando che il sex symbol del nuovo millennio deve essere una donna normale, pi\u00f9 vicina alla gente comune. Inizialmente Gemma \u00e8 impacciata, ma Claudio la convince che la loro \u00e8 una missione in favore delle gente comune che vuole prendersi la propria rivalsa nei confronti dell'inarrivabile mondo dello spettacolo.\nDa questo momento Gemma/Gala affronta la cinepresa con un piglio diverso e pi\u00f9 sicuro: Claudio le procura 8 milioni per ogni ospitata televisiva e 150 milioni per un calendario erotico. Viene per un attimo sconvolta dalla scoperta della storia d'amore tra Callisto e Pietro, ma reagisce dando un taglio pi\u00f9 sexy alla sua immagine e auto-candidandosi alla conduzione del Festival di Sanremo: la trovata ha successo e secondo i sondaggi \u00e8 ormai lei la pi\u00f9 amata dagli italiani.\nA questo punto Serafino intima a Claudio di ritirare Gala dalla lista delle papabili conduttrici della kermesse sanremese, altrimenti far\u00e0 venire alla luce una torbida vicenda di droga che lo riguarda. L'agente fa credere a Gala che ricatta entrambi, quindi la donna mette in atto una messinscena per controricattare Serafino: lo seduce e lo filma in atteggiamenti provocanti, creando un video da mandare al vescovo. Le falsit\u00e0 di Claudio vengono quindi a galla e, presa dallo sconforto, Gemma abbandona tutto per tornare alla sua vita normale.\nGemma si rende conto di essere rimasta nel cuore della gente comune e decide di imporsi allo sponsor del Festival di Sanremo proponendo delle campagne pubblicitarie interpretate in prima persona e veritiere. Viene scritturata e poco dopo si fidanza con Claudio dopo che questo si dichiara a lei fingendo un suicidio.\nAlla fine, tutti quanti in pulmino si dirigono verso Sanremo che sar\u00e0 condotto da Gemma."}
{"id": "1785248", "revid": "1880836", "url": "https://it.wikipedia.org/wiki?curid=1785248", "title": "Multivisione", "text": "La multivisione \u00e8 una forma recente di espressione artistica che abbina fotografia e musica per formare delle presentazioni di immagini molto suggestive, proiettabili su schermi di piccole o grandi dimensioni, fino a coprire facciate di palazzi, piazze e spazi aperti o chiusi di qualsiasi genere. \nStoria.\nNata alla fine degli anni ottanta, la multivisione impiegava in origine dei proiettori di diapositive che venivano posti uno sopra l'altro per dirigere le immagini verso un unico schermo, in modo da creare un effetto di dissolvenza incrociata. La tecnica si \u00e8 presto raffinata con l'utilizzo di centraline computerizzate e con l'introduzione di proiettori dalle caratteristiche tecniche pi\u00f9 sofisticate. L'evoluzione della tecnologia digitale e dei personal computer ha dato un ulteriore impulso all'evoluzione di questa tecnica artistica: le diapositive sono state sostituite da CD; le dissolvenze sono montate con software particolari; le sequenze di immagini sono collegate a tracce musicali in sincronia; la proiezione avviene tramite un portatile collegato a un videoproiettore e ad un impianto audio."}
{"id": "1785250", "revid": "36426", "url": "https://it.wikipedia.org/wiki?curid=1785250", "title": "Secessione (arte)", "text": ""}
{"id": "1785258", "revid": "237256", "url": "https://it.wikipedia.org/wiki?curid=1785258", "title": "Leonid Stadnik", "text": ""}
{"id": "1785261", "revid": "436907", "url": "https://it.wikipedia.org/wiki?curid=1785261", "title": "Mezzo pieno o mezzo vuoto", "text": "Mezzo pieno o mezzo vuoto \u00e8 un singolo di Max Pezzali, il primo estratto dall'album dal vivo \"Max Live 2008\", pubblicato il 2 maggio 2008.\nLa canzone.\nCos\u00ec Max descrive la canzone: \nVideo musicale.\nIl video ufficiale realizzato per il brano, diretto da Daniele Persica, \u00e8 ispirato al celebre film \"Fight Club\" ed \u00e8 stato pubblicato il 19 maggio 2008."}
{"id": "1785262", "revid": "1776051", "url": "https://it.wikipedia.org/wiki?curid=1785262", "title": "Songs from the Sparkle Lounge", "text": "Songs From the Sparkle Lounge \u00e8 il nono album in studio del gruppo musicale britannico Def Leppard, pubblicato il 26 aprile 2008.\nL'uscita del disco \u00e8 stata accompagnata dal singolo \"Nine Lives\" registrato in collaborazione con il cantante country Tim McGraw.\nL'album ha debuttato al quinto posto della Billboard 200 negli Stati Uniti, vendendo all'incirca 55.000 copie nella sua prima settimana di pubblicazione."}
{"id": "1785264", "revid": "35707", "url": "https://it.wikipedia.org/wiki?curid=1785264", "title": "Ravanello Pallido", "text": ""}
{"id": "1785267", "revid": "287204", "url": "https://it.wikipedia.org/wiki?curid=1785267", "title": "William Cliff", "text": "Quarto di nove figli, studia lettere e filosofia. Durante la giovinezza, sviluppa una passione per il poeta catalano Gabriel Ferrater, del quale pi\u00f9 avanti tradurr\u00e0 le opere. A Ferrater riconoscer\u00e0 il maggior credito ispirativo.\nLe sue poesie ottengono subito l'attenzione di Raymond Queneau e saranno sistematicamente pubblicate da Gallimard fino al 1986.\nDal suo appartamento da poeta, sotto i tetti, a Bruxelles, si allontana spesso per viaggiare dapprima in Europa, successivamente in Asia e in America. Questi viaggi, che diventeranno materia delle raccolte \"America\" e \"En Orient\", forniranno alla sua opera nuovo slancio. Fino ad allora le sue poesie non erano che evocazioni e rievocazioni di incontri in ambienti esclusivi per omosessuali; ora vi fanno la loro comparsa elementi come il terzo mondo o l'oceano. Cliff si interroga sull\"'altro\", sulla sua presenza.\nNella poesia francofona del suo tempo, lo stile di William Cliff rappresenta una nota stonata, e senz'altro disturba. \u00c8 uno stile che si pu\u00f2 ritrovare in Raymond Queneau, o nei componimenti poetici di Georges Perros, o in Jean Genet e Charles P\u00e9guy. Fra gli autori venuti dopo, gli si possono avvicinare solo i versi di Michel Houellebecq, bench\u00e9 il procedimento sia molto diverso: se Houellebecq scrive in modo disincantato, come un \"poeta della domenica\" che talora avverte il bisogno di esprimere la propria presenza nel mondo, Cliff si allinea ai grandi predecessori del Medioevo. Come modelli, cita Margherita di Navarra e Carlo d'Orl\u00e9ans, ma la sua esistenza ricorda piuttosto quella di un Fran\u00e7ois Villon.\nDopo essere stato a lungo legato alla poesia in versi regolari (come quello in 14 sillabe, suo marchio di fabbrica, o il decasillabo) e spesso a forme fisse della tradizione (la strofa di 10 versi, la ballata, il sonetto), William Cliff pubblica in seguito alcuni romanzi.\nNel 2008 la citt\u00e0 di Lione gli conferisce il premio Kowalski."}
{"id": "1785269", "revid": "110157", "url": "https://it.wikipedia.org/wiki?curid=1785269", "title": "Burning Man", "text": "Il Burning Man \u00e8 un festival di otto giorni che si svolge ogni anno dal 1991 (dal 1986 al 1990 fu svolto a Baker Beach, San Francisco) a Black Rock City, una citt\u00e0 che vive solo alcuni giorni, sulla distesa salata (sabkha) del Deserto Black Rock nello Stato del Nevada, a 90 miglia (150 km) a nord-nord-est di Reno. Il festival si conclude con la festa americana del Labor Day, a settembre.\nIl festival viene descritto dagli organizzatori come esperimento in comunit\u00e0, radicale espressione di s\u00e9 e radicale fiducia in s\u00e9. Il nome deriva dal rituale che consiste nell'incendiare un grande fantoccio di legno il sabato sera. Non ci sono concerti con grandi nomi e non ci sono esibizioni pubblicizzate. Ognuno dei partecipanti \u00e8 libero di organizzare esibizioni, mostre d'arte, performance, workshop e giochi e segnalarli, oppure no, all'organizzazione del festival. \nOgni partecipante deve portare attrezzatura da campeggio, generatori di elettricit\u00e0, cibo e acqua per la propria sopravvivenza e le uniche cose in vendita nella citt\u00e0 sono ghiaccio e caff\u00e8; il baratto e il dono sono le uniche forme ammesse di passaggio di propriet\u00e0 di beni, cibo ed acqua. A Black Rock City i cellulari non funzionano e oltre a potersi verificare alcune tempeste di sabbia improvvise, di giorno le temperature superano i 40 \u00b0C e la notte possono abbassarsi di diverse decine di gradi, per questo motivo la maggior parte degli eventi si svolge dopo il tramonto. Mentre in passato non era vietato ma sconsigliato portare bambini, nella versione 2020 della Survival guide, esiste una sezione per bambini e famiglie: http://survival.burningman.org/kids-and-families/ Nel 2019 il biglietto base per partecipare al festival costava 425 dollari.\nTutte le macchine fotografiche e le videocamere devono essere registrate all'arrivo in citt\u00e0 e chi ha intenzione di effettuare delle riprese o fare fotografie per scopi commerciali deve accordarsi preventivamente con l'organizzazione del festival. Non tutti gli eventi possono essere ripresi.\nIl festival \u00e8 organizzato da \"Black Rock City, LLC\", fino al 2018 sotto la guida di uno dei fondatori, Larry Harvey, e altri cinque membri del comitato, di cui fanno parte Marian Goodell, Harley Dubois, Michael Mikel, Will Roger Peterson e Crimson Rose. Nel 2007 47.366 persone hanno partecipato al Burning Man Project, nel 2013 i partecipanti sono saliti a 68.000 (ad oggi limite massimo di partecipanti imposto dalle autorit\u00e0) con un picco di 69.600 nell'ultima giornata. Nel 2014 a causa del maltempo che ha fatto saltare la prima giornata del festival ed a causa dei maggiori controlli sul numero dei partecipanti, essendo stati superati l'anno precedente, i partecipanti hanno raggiunto il picco massimo di 66.000 persone."}
{"id": "1785272", "revid": "88740", "url": "https://it.wikipedia.org/wiki?curid=1785272", "title": "Lamb", "text": "Lamb (\"agnello\" in lingua inglese) pu\u00f2 riferirsi a:"}
{"id": "1785275", "revid": "1305772", "url": "https://it.wikipedia.org/wiki?curid=1785275", "title": "Ludo", "text": ""}
{"id": "1785283", "revid": "110157", "url": "https://it.wikipedia.org/wiki?curid=1785283", "title": "Truly - The Love Songs", "text": "Truly - The Love Songs (1997) \u00e8 la seconda raccolta di Lionel Richie."}
{"id": "1785285", "revid": "1543377", "url": "https://it.wikipedia.org/wiki?curid=1785285", "title": "Seconda quantizzazione", "text": "La seconda quantizzazione \u00e8 il formalismo che si usa per descrivere e analizzare i sistemi quantistici a molti corpi.\nFu introdotta nell'ambito della teoria quantistica dei campi (dove \u00e8 conosciuta come quantizzazione canonica), in cui si pensa ai campi (tipicamente le funzioni d'onda della materia) come a operatori di campo, in modo simile a come le quantit\u00e0 fisiche (posizione, quantit\u00e0 di moto, etc.) sono considerate come operatori nel primo formalismo della meccanica quantistica (\"prima quantizzazione\"). Le idee cruciali di questo metodo furono formulate nel 1927 da Paul Dirac e sviluppate successivamente in particolare da Vladimir Fock e Pascual Jordan.\nCaratteristiche generali.\nIl primo formalismo della meccanica quantistica era basato sulla funzione d'onda come rappresentazione in coordinate spaziali del vettore di stato in uno spazio di Hilbert in cui le osservabili erano operatori lineari. Nella seconda quantizzazione le funzioni d'onda vengono sostituite da operatori (che per l'andamento continuo nello spazio vengono definiti \"operatori di campo\") di un determinato spazio di Hilbert con infiniti gradi di libert\u00e0, chiamato spazio di Fock o \"spazio dei numeri d'occupazione\". Gli operatori di campo agiscono in particolare sugli stati dello spazio di Fock, costruiti riempiendo gli stati a singola particella con un certo numero di particelle identiche (stati di Fock), come operatori di creazione e distruzione di particelle in un dato punto a un dato tempo, fornendo le basi per la teoria quantistica a molti corpi.\nOperatori di creazione e distruzione.\nIn fisica un \"operatore di creazione\" \u00e8 un operatore che aumenta di uno il numero di particelle di uno stato quantistico. L\"'operatore di distruzione\" \u00e8 al contrario un operatore che riduce di uno il numero di particelle di uno stato ed \u00e8 l'operatore aggiunto dell'operatore di creazione. L'uso di questi operatori \u00e8 stato introdotto nel caso del problema dell'oscillatore armonico quantistico, dove sono definiti come gli operatori che aggiungono o rimuovono un quanto di energia al sistema. In seguito il loro uso \u00e8 stato generalizzato a molti altri problemi e in generale la loro introduzione \u00e8 alla base della teoria quantistica dei campi.\nL'operatore di creazione formula_1 e l'operatore di distruzione formula_2 possono essere definiti semplicemente sulla base della loro azione quando sono applicati su uno stato quantico. Supponiamo che formula_3 sia uno stato quantistico contenente formula_4 particelle, o formula_4 quanti di energia, allora possiamo assumere come definizione implicita dell'operatore di annichilazione la seguente espressione:\novvero l'operatore di annichilazione applicato allo stato con n particelle, ne ha generato un altro che contiene una particella in meno.\nIn modo assolutamente identico si pu\u00f2 mostrare che:\nIn questo modo, dallo stato fondamentale del sistema, che, ad esempio nel caso di una teoria di campo delle particelle elementari, possiamo identificare con il vuoto, possono essere costruiti tutti gli altri stati applicando l'operatore di creazione:\nStati quantistici a molti corpi.\nIl punto di partenza del formalismo della seconda quantizzazione \u00e8 il concetto di indistinguibilit\u00e0 delle particelle in meccanica quantistica. A differenza della meccanica classica, in cui ogni particella \u00e8 identificata da un distinto vettore posizione formula_9 e diverse configurazione dell'insieme dei vettori formula_9 corrispondono a diversi stati a molti corpi, in meccanica quantistica, \"le particelle sono identiche, nel senso che scambiare due particelle (ad esempio formula_11) non porta a due stati diversi\". Questo implica che la funzione d'onda dello stato a molti corpi deve essere invariante (a meno di un fattore di fase) per scambio di due particelle. A seconda della statistica delle particelle, la funzione d'onda a molti corpi pu\u00f2 essere o simmetrica o antisimmetrica per lo scambio di particelle:\nQuesta propriet\u00e0 di simmetria per scambio impone un vincolo sulla funzione d'onda a molti corpi. Ogni volta che si aggiunge o si rimuove una particella dal sistema, la funzione d'onda deve essere simmetrizzata o antisimmetrizzata per soddisfare il vincolo di simmetria. Nel formalismo della \"prima quantizzazione\", questo vincolo \u00e8 garantito dal fatto che le funzioni d'onda sono rappresentate da combinazioni lineari di permanenti (per i bosoni) o determinanti (per i fermioni) di stati a singola particella. Nel formalismo della seconda quantizzazione, il problema della simmetrizzazione \u00e8 risolto dagli operatori di creazione e distruzione.\nFunzione d'onda a molti corpi nella prima quantizzazione.\nSi consideri un insieme completo di funzioni d'onda a singola particella formula_14 contrassegnate da formula_15 (che potrebbe essere un indice che combina vari numeri quantici). La seguente funzione d'onda\nrappresenta uno stato a \"N\" particelle in cui la particella \"i\"-esima occupa lo stato a singola particella formula_17. La funzione d'onda formula_18 non \u00e8 stata simmetrizzata o antisimmetrizzata, quindi in generale non adatta come funzione d'onda a molti corpi nel caso di particelle identiche. Tuttavia, pu\u00f2 essere simmetrizzata (o anti-simmetrizzata) dagli operatori formula_19 (\"simmetrizzatore\") e formula_20 (\"antisimmetrizzatore\").\nPer i bosoni, la funzione d'onda deve essere simmetrizzata,\nmentre per i fermioni, deve essere antisimmetrizzata,\nQui formula_23 \u00e8 un elemento del gruppo di permutazione a \"N\" corpi (o gruppo simmetrico) formula_24, e effettua una permutazione tra i \"label\" formula_25, e formula_26 denota il segno di permutazione. formula_27 \u00e8 l'operatore di normalizzazione che normalizza la funzione d'onda.\nSe si dispongono le funzioni d'onda a singola particella in una matrice formula_28, in modo tale che l'elemento di matrice con riga \"i\" e colonna \"j\" sia formula_29, allora la funzione d'onda bosonica pu\u00f2 essere scritta semplicemente come un permanente formula_30, e quella fermionica come un determinante formula_31 (anche detto determinante di Slater).\nStati di Fock nella seconda quantizzazione.\nIl formalismo della \"prima quantizzazione\" comporta complicate procedure di simmetrizzazione per descrivere stati a molti corpi fisicamente realizzabili perch\u00e9 il linguaggio della prima quantizzazione \u00e8 ridondante per particelle identiche. In esso, lo stato a molti corpi \u00e8 descritto rispondendo a una serie di domande come \"quale particella \u00e8 in quale stato?\". Tuttavia queste non sono domande fisicamente sensate, perch\u00e9 le particelle sono identiche ed \u00e8 impossibile distinguerle. Gli stati formula_32 e formula_33 sembrano diversi ma sono in realt\u00e0 due modi per indicare lo stesso stato a molti corpi. Pertanto la simmetrizzazione (o anti-simmetrizzazione) \u00e8 necessaria per eliminare questa ridondanza.\nNel linguaggio della seconda quantizzazione, invece di chiedersi \"quale particella in quale stato\", ci si chiede \"quante particelle ci sono in ciascuno stato?\". Siccome questa descrizione non fa riferimento a come sono contrassegnate le singole particelle, non contiene informazioni ridondanti, e quindi porta a una descrizione pi\u00f9 semplice e precisa dello stato quantistico a molti corpi. In questo approccio, lo stato a molti corpi \u00e8 rappresentato nella base del numero di occupazione, e lo stato di base \u00e8 contrassegnato dal'insieme dei numeri di occupazione, denotato\nil che significa che formula_35 particelle si trovano nello stato a singola particella formula_36 (o in formula_37). La somma dei numeri di occupazione \u00e8 pari al numero totale di particelle: \nPer i fermioni, il numero di occupazione formula_35 pu\u00f2 essere solo 0 o 1, per via del principio di esclusione di Pauli; per i bosoni pu\u00f2 essere qualsiasi numero intero non negativo \nGli stati numero di occupazione formula_41 sono anche detti stati di Fock. Tutti gli stati di Fock formano una base completa dello spazio di Hilbert a molti corpi, o appunto spazio di Fock. Ogni generico stato a molti corpi pu\u00f2 essere espresso come una combinazione lineare di stati di Fock.\nSi noti che oltre fornire una descrizione pi\u00f9 efficiente, lo spazio di Fock permette un numero di particelle variabile. Come uno spazio di Hilbert, \u00e8 isomorfo alla somma di spazi tensoriali fermionici o bosonici a \"n\" particelle descritti nella sezione precedente, compreso uno spazio unidimensionale a zero particele \u2102.\nLo stato di Fock con tutti i numeri di occupazione pari a zero \u00e8 detto stato di vuoto, e si indica con formula_42. Lo stato di Fock con solo un numero di occupazione non nullo si pu\u00f2 chiamare stato di Fock a singola modalit\u00e0 si indica con formula_43. In termini della funzione d'onda in prima quantizzazione, lo stato di vuoto \u00e8 il prodotto di tensori unitari e si pu\u00f2 indicare con formula_44. Lo stato a singola particella si riduce alla sua funzione d'onda formula_45. Altri stati (bosonici) a singola-modalit\u00e0 sono semplicemente il prodotto tensoriale della funzione d'onda di quella modalit\u00e0, ad esempio formula_46 e formula_47. Per stati di Fock multi-modalit\u00e0 (ovvero dove \u00e8 coinvolto pi\u00f9 di uno stato a singola particella formula_36), la corrispondente funzione d'onda in prima quantizzazione richiederebbe una simmetrizzazione appropriata per la statistica delle particelle coinvolte, ad esempio formula_49 per uno stato bosonico, e formula_50 per uno stato fermionico (il simbolo formula_51 tra formula_52 e formula_53 \u00e8 omesso per semplicit\u00e0). In generale, la normalizzazione \u00e8 formula_54, dove \"N\" \u00e8 il numero totale di particelle. Per i fermioni si riduce a formula_55 dato che formula_56 pu\u00f2 essere solo o 0 o 1. Quindi la funzione d'onda in prima quantizzazione corrispondente allo stato di Fock si scrive\nper i bosoni e\nper i fermioni. Si noti che, per i fermioni, formula_59, quindi il prodotto tensore \u00e8 di fatto solo un prodotto su tutti gli stati a singola particella occupati."}
{"id": "1785289", "revid": "320578", "url": "https://it.wikipedia.org/wiki?curid=1785289", "title": "Igor Simutenkov", "text": ""}
{"id": "1785290", "revid": "514736", "url": "https://it.wikipedia.org/wiki?curid=1785290", "title": "Juan \u00c1lvarez Mendiz\u00e1bal", "text": "Biografia.\nFiglio di Rafael \u00c1lvarez Monta\u00f1\u00e9s, commerciante, e di Margarita M\u00e9ndez, impar\u00f2 le lingue moderne e ricevette una formazione commerciale nel negozio paterno. Durante la Guerra d'indipendenza spagnola, prest\u00f2 servizio nell'Esercito del Centro e essendo stato fatto prigioniero in due occasioni, riusc\u00ec a fuggire in entrambe. Il 21 febbraio 1812 spos\u00f2 Teresa Alfaro e da allora decise di cambiare il suo secondo cognome, M\u00e9ndez, con Mendiz\u00e1bal, per occultare l'origine probabilmente ebrea dei M\u00e9ndez, secondo l'opinione generale.\nEntr\u00f2 in contatto con Vicente Bertr\u00e1n de Lis, da cui accett\u00f2 un impiego, divenendo poco dopo suo socio. Commissario di guerra onorario nel 1817. Dal 1819 si incaric\u00f2 degli approvvigionamenti dell'esercito di Andalusia, il che gli permise di prosperare e lo pose in contatto con i rivoluzionari liberali, sicch\u00e9 divenne uno di loro. Fu massone, membro della Loggia \"Taller Sublime\" di Cadice insieme con Francisco Ist\u00fariz e Antonio Alcal\u00e1 Galiano e membro del Supremo consiglio del Rito scozzese antico ed accettato di Spagna. Anticip\u00f2 denaro (che si fece ripagare) per la cospirazione di Rafael del Riego e si un\u00ec alla sua truppa dal 27 gennaio al 4 marzo 1820. Si dedic\u00f2 quindi all'importazione di tartarughe marine da Birmingham per fabbricare pettini. Durante la fuga delle Cortes di Cadice nel 1823, Mendiz\u00e1bal organizz\u00f2 il trasferimento e vettovagli\u00f2 ci\u00f2 che rimaneva dell'esercito e si occup\u00f2 anche dell'intendenza di Cadice assediata. Il 30 settembre dello stesso anno fugg\u00ec a Gibilterra. Condannato a morte dall'assolutista Ferdinando VII come tanti altri, emigr\u00f2 a Londra, dove entr\u00f2 in prigione per debiti, sebbene presto riusc\u00ec ad emergere negoziando l'importazione di vini spagnoli. A Londra consolid\u00f2 una rete di amici e soci che nel futuro gli risulteranno molti utili. I suoi traffici lo condussero in Francia nel 1828 e nel 1830.\nIntervenne nel finanziamento della spedizione di Vera nel 1830 d'accordo con Ardouin e altri finanzieri. In seguito intervenne anche nel finanziamento e organizzazione della Guerra civile portoghese, ovviamente nelle file liberali. Finanzi\u00f2 pure una formazione militare in Belgio. Nel 1834 il conte di Toreno lo invit\u00f2 a tornare in Spagna e fu nominato ministro delle Finanze il 15 giugno 1835, giungendo alla Presidenza del Governo al posto dello stesso Toreno il 25 settembre. Sebbene implicato nella \"rivoluzione delle giunte\", negoziava semisegretamente anche con le giunte di And\u00fajar, di Barcellona, con Francisco Javier de Ist\u00fariz, Antonio Alcal\u00e1 Galiano, Jos\u00e9 Canga Arg\u00fcelles e con il Conte de las Navas.\nIl partito di Mendiz\u00e1bal non era popolare, nonostante la fama che gli diedero i decreti di \"desamortizaci\u00f3n\" del 19 febbraio e dell'8 marzo 1836, la cosiddetta \"Desamortizaci\u00f3n di Mendiz\u00e1bal\", che confisc\u00f2 le propriet\u00e0 improduttive, ecclesiastiche e degli ordini religiosi, non a vantaggio del popolo, come era intenzione di Mendiz\u00e1bal, ma a vantaggio dell'oligarchia dei possidenti terrieri, per cui si precluse la formazione di una borghesia che avrebbe potuto arricchire il paese, redimendo i latifondi improduttivi.\nPer evitare che le propriet\u00e0 passassero al popolo si divisero le propriet\u00e0 in grandi lotti che i piccoli proprietari non potevano permettersi. Mendiz\u00e1bal non gest\u00ec lo sviluppo del progetto, poich\u00e9 la reggente Maria Cristina di Borbone-Due Sicilie lo depose il 15 maggio 1836, meno di un anno dall'ascesa al potere, bench\u00e9 torn\u00f2 ad essere ministro delle Finanze con Jos\u00e9 Mar\u00eda Calatrava dopo la rivoluzione del 1836.\nUn'altra riforma importante fu la redenzione delle \"quintas\", con la quale si dava ai borghesi la possibilit\u00e0 di pagare per evitare ai figli la leva militare obbligatoria. Questo provvedimento favor\u00ec le classi agiate e fu un passo indietro rispetto alla dottrina liberale dell'uguaglianza.\nGi\u00e0 nel 1835 Mendiz\u00e1bal era stato eletto procuratore di Gerona, ma nel 1836 lo fu di Barcellona, Granada, Pontevedra, Malaga, Cadice e Madrid (scelse Cadice), il che pu\u00f2 dare l'idea del suo potere. Di nuovo nel 1836-1837 e nel 1838-1839 fu deputato di Madrid. Nel 1839, eletto deputato di Madrid, Albacete e Murcia, opt\u00f2 per Murcia. Fu deputato di Madrid nel 1840; e anche nel 1841, in cui fu eletto anche per Albacete, Avila, Murcia, Cadice e Toledo. Quando si discusse la reggenza per minorit\u00e0 di Isabella II, si dichiar\u00f2 a favore della reggenza tripla contro Baldomero Espartero, cio\u00e8 milit\u00f2 nel partito dei \"Trinitarios\". Rappresent\u00f2 Madrid nella prima legislatura del 1843 e nello stesso anno torn\u00f2 ad essere ministro delle Finanze, ma la controrivoluzione lo costrinse a riparare in Francia, da dove non rientr\u00f2 prima del 1846. Fu ancora deputato di Madrid fra il 1846 e il 1850."}
{"id": "1785292", "revid": "116301027", "url": "https://it.wikipedia.org/wiki?curid=1785292", "title": "Romanzo ipertestuale", "text": "Il termine romanzo ipertestuale in letteratura indica le opere ottenute dalla commistione tra romanzo e ipertesto. In qualche modo queste opere sono chiamate anche iperromanzi, come erano stati definiti da Italo Calvino prima dell'uscita dell'ipertesto dagli ambienti di ricerca. In genere con il termine iperromanzo si vuole indicare il contenuto corrispondente a certe caratteristiche di complessit\u00e0, sia esso sviluppato su libro oppure su un supporto informatico; con il termine romanzo ipertestuale si indica invece la modalit\u00e0 elettronica e ipertestuale dell'opera di narrativa, in qualche modo indipendentemente dai suoi contenuti. Un iperromanzo realizzato in forma di romanzo ipertestuale riesce a raggiungere la sua forma pi\u00f9 compiuta, evidenziando tramite collegamenti ipertestuali tutti i legami che sono intrinseci a un'opera di questo tipo ha assunto un significato pi\u00f9 specifico e legato non solo ai contenuti del romanzo ma anche alla sua forma.\nNei romanzi ipertestuali il lettore pu\u00f2 leggere il contenuto di una pagina (mutuando un termine di Roland Barthes tale unit\u00e0 di testo \u00e8 stata chiamata less\u00eca) e, per poter proseguire la lettura, si trova a dovere scegliere quale collegamento seguire per passare alla pagina (lessia) successiva, in tale modo realizzando un proprio percorso personale all'interno della serie di elementi predisposti e tra di loro relazionati dall'autore. \nQuando i romanzi ipertestuali sono realizzati con supporti informatici possono anche includere suoni, immagini, filmati e altre applicazioni, diventando cos\u00ec dei romanzi ipertestuali multimediali (in inglese anche chiamati hypermedia). Un romanzo ipertestuale, se costruito con una struttura complessa e a maglia, e non banalmente con una sequenza di pagine legate tra di loro in modo sequenziale, automaticamente realizza alcuni dei punti indicati da Calvino come caratteristici dell'iperromanzo.\nEsempi precoci di narrativa ipertestuale.\nI primi romanzi ipertestuali sono stati realizzati in forma di libro quando ancora l'ipertesto non era uscito dallo stato di studio teorico e comunque non era di pubblico dominio. Le prime realizzazioni conosciute di una certa importanza sono \"Pale Fire\" (in italiano \"Fuoco Pallido\") di Vladimir Nabokov (1962) e \"Rayuela\", tradotto in italiano con \"Il gioco del mondo (Rayuela)\" di Julio Cort\u00e1zar (1963). Come detto entrambi sono realizzati in forma di libro e, grazie a dei rimandi interni, permettono di superare il vincolo della sequenzialit\u00e0 della lettura delle pagine.\nIn ambito pi\u00f9 popolare sono stati pubblicati dei libri-gioco realizzati in modo che il lettore impersoni un personaggio della storia che, al termine di ogni breve brano scritto, si trovi a dovere scegliere all'interno di una lista di possibilit\u00e0, ognuna delle quali lo rimander\u00e0 a un nuovo brano da leggere che prosegue la storia conseguente alla scelta effettuata.\nNarrativa ipertestuale su computer.\nPer ci\u00f2 che riguarda la narrativa ipertestuale su computer le prime realizzazioni sono precedenti allo sviluppo del World Wide Web e utilizzavano software come Storyspace e Hypercard. Una delle prime realizzazioni che ha raggiunto una certa notoriet\u00e0 \u00e8 \"afternoon, a story\", di Michael Joyce, pubblicata nel 1991 dalla Eastgate Systems.\nIl primo romanzo ipertestuale ad essere pubblicato sul Web \u00e8 stato, nel 1994, \"Delirium\", di Douglas Cooper, che permetteva di navigare all'interno di quattro storie. Non molto dopo, nel 1997, Mark Amerika ha pubblicato \"Grammatron\", una complessa opera pi\u00f9 vicina all'arte multimediale che alla letteratura, che \u00e8 stata anche esposta in varie gallerie d'arte.\nNarrativa ipertestuale in ebook.\nCon l'avvento degli ebook sono sorti i primi esempi di narrativa ipertestuale per ebook reader. Nel 2010 \u00e8 nata la prima collana dedicata all'interactive fiction, Polistorie, per i tipi di Quintadicopertina. Tra gli scrittori Enrico Colombini (gi\u00e0 autore della prima Avventura testuale italiana nel 1982), e Fabrizio Venerandi (autore del primo Multi User Dungeon italiano nel 1990).\nTerminologia inglese.\nPer identificare la narrativa ipertestuale in inglese sono utilizzate le locuzioni \"interactive fiction\", \"non linear fiction\" e \"hypertext fiction\". Per identificare la narrativa ipertestuale che comprende al proprio interno anche altri media (immagini, video, suoni) \u00e8 stato coniato il termine \"hypermedia\"."}
{"id": "1785294", "revid": "287204", "url": "https://it.wikipedia.org/wiki?curid=1785294", "title": "La bastarda di Istanbul", "text": "La bastarda di Istanbul (\"The Bastard of Istanbul\") \u00e8 un romanzo della scrittrice turca Elif \u015eafak del 2006, il secondo da lei scritto in inglese.\nTrama.\nRose \u00e8 una ragazza del Kentucky sposata con un armeno, Barsam Tchakhmakhchian. Dal matrimonio nasce una figlia, Armanoush, ma proprio a causa dell'invadenza della ultratradizionalista famiglia del marito, il matrimonio va a rotoli. Consapevole dell'odio reciproco che anima turchi e armeni, quasi per ripicca Rose si risposa con un turco, il giovane geologo Mustafa Kazanci. Insieme si trasferiscono in Arizona, dove Armanoush cresce divisa tra l'affetto oppressivo della madre e la famiglia del padre a San Francisco.\nA 19 anni, Armanoush decide di recarsi di nascosto a Istanbul per ritrovare le proprie radici armene, facendosi ospitare dalla famiglia del patrigno, una famiglia tradizionalista turca composta di sole donne. Qui far\u00e0 amicizia con la cugina Asya, la 'bastarda' del titolo. Ma il destino intreccer\u00e0 le storie delle due famiglie in modo ancora pi\u00f9 complesso e le due ragazze, insieme, scopriranno che l'odio ancestrale tra turchi e armeni si pu\u00f2 superare."}
{"id": "1785297", "revid": "731511", "url": "https://it.wikipedia.org/wiki?curid=1785297", "title": "Sam Tingle", "text": "Partecip\u00f2 a 5 Gran Premi validi per il Campionato mondiale di Formula 1 tra il 1963 e 1969, oltre ad alcune gare extra-campionato."}
{"id": "1785298", "revid": "1573940", "url": "https://it.wikipedia.org/wiki?curid=1785298", "title": "Palazzo ex-Nuova Italia", "text": "Il palazzo ex-Nuova Italia si trova a Firenze in via Giacomini 8. Fu costruito per la casa editrice La Nuova Italia dall'architetto Edoardo Detti tra il 1968 e il 1972, ed \u00e8 uno dei migliori esempi di architettura moderna della seconda met\u00e0 del XX secolo a Firenze. Oggi ospita gli uffici della prefettura.\nStoria.\nL'opera fu commissionata a Detti dalla famiglia Codignola, all'epoca proprietaria della casa editrice, alla quale l'architetto era legato da lunga amicizia. I progetti furono avviati a partire dal 1968 con la speciale consulenza di Carlo Scarpa e con la collaborazione di Luigi Caldarelli, Gianfranco Dallerba e Paolo Donati. Nei quattro anni necessari alla messa a punto definitiva del progetto, concluso soltanto nel 1972, furono apportate numerose varianti dettate dall'esigenza di definire al meglio l'impianto ed i particolari architettonici. Molte soluzioni furono poi riviste in corso d'opera giacch\u00e9, essendo anche direttore dei lavori, Detti pot\u00e9 coordinare al meglio le imprese artigiane - con le quali aveva gi\u00e0 in precedenza collaborato - incaricate di realizzare le opere in legno, in ferro, in pietra, in marmo e le finiture delle pareti.\nDopo essere stato sede della IBM, l'edificio ospita oggi gli uffici della prefettura.\nContesto urbanistico.\nIl complesso \u00e8 situato in un isolato caratterizzato da un'edilizia dei primi del Novecento e \u00e8 delimitato a ovest dalla via Giacomini e a est dalla via Fattori, inclinata rispetto alla prima. Il diverso carattere dei due affacci - pi\u00f9 rappresentativo quello sulla prima che conduce a piazza Savonarola, minore quello sulla via Fattori sulla quale emergono i retri del palazzo della Sip - \u00e8 stato tradotto dall'autore in maniera differenziata: il corpo ovest si allinea con gli altri edifici, senza soluzione di continuit\u00e0; il corpo est se ne distacca invece tramite due passaggi, conducenti l'uno alla rampa di accesso al garage e l'altro alla corte giardino. Proprio quest'ultimo tema costituisce un elemento determinante nella conformazione dell'edificio giacch\u00e9 il centrale cedro del Libano, preesistente rispetto alla costruzione, ha svolto un ruolo cardine in alcune scelte di progetto, non ultima quella di edificare i bordi dell'isolato e lasciare aperta e fruibile la parte centrale.\nArchitettura.\nL'edificio si compone di due corpi, allineati con il fronte stradale e caratterizzati da una volumetria compatta.\nIl corpo su via Giacomini si sviluppa su 6 piani pi\u00f9 uno seminterrato ed ha una pianta rettangolare dalla quale emerge, con valenza di appendice generatrice dell'intero sistema, la cellula semicircolare del corpo scale. Il fronte principale \u00e8 scandito da una teoria di fasce orizzontali, disposte in modo tale da garantire l'alternanza di corpi aggettanti ed arretrati: al piano terra il basamento in pietra ed il portico semitrasparente della zona di accesso (dal quale si fruisce una parziale ed interessante visione del retrostante giardino) sono scanditi dal modulo regolare dei pilastri a pianta rettangolare e dai corpi emergenti delle luci dei sottostanti garage che si configurano come delle steli lapidee; ai piani primo, terzo e quarto la cortina muraria in cemento a vista, sporgente rispetto ai fronti degli edifici attigui, \u00e8 ritmata dai tagli rettangolari delle finestre, disassate le une rispetto alle altre; al secondo piano la muratura arretra sino a combaciare con l'asse dei pilastri, definendo cos\u00ec una loggia vetrata; il sesto piano \u00e8 fortemente arretrato rispetto ai sottostanti, tanto che risulta sostanzialmente invisibile dalla sede stradale. Sul retro la medesima partitura \u00e8 polarizzata dal volume semicilindrico della scala, caratterizzato da luci a forma di losanga (soluzione questa gi\u00e0 sperimentata da Detti e Scarpa nel cortile del Minerva).\nIl corpo su via Fattori si sviluppa su 3 piani fuori terra pi\u00f9 uno seminterrato e presenta una pianta pi\u00f9 articolata ed un volume compatto, scandito al centro dal volume semitrasparente del corpo scala: il fronte principale \u00e8 caratterizzato al piano terra da una sorta di basamento, interrotto dai cancelli per gli accessi meccanizzati, ed ai piani superiori dalla medesima cortina muraria conseguita tramite la sovrapposizione di piani orizzontali, l'ultimo dei quali arretrato rispetto ai sottostanti.\nBench\u00e9 fisicamente separati, i due edifici costituiscono tuttavia un'unit\u00e0 architettonica grazie all'uso dei medesimi moduli geometrici per le aperture e degli stessi materiali: per la muratura cemento a vista segnato da linee orizzontali, fungenti da fasce marcapiano e marcadavanzale, e concluso agli ultimi piani da una fascia continua in intonaco bianco; per gli infissi alluminio di colore rosso.\nIl giardino interno.\nIl giardino interno si articola su diverse quote in modo da coniugare i differenti livelli dei porticati degli edifici, trasformando elementi meramente funzionali, quali le rampe di discesa e le bocche di aerazione del livello seminterrato, in episodi plastici perfettamente inseriti nell'impianto.\nFortuna critica.\nLa sorte critica di questo edificio \u00e8 comune a tutte le opere di Detti, assai poco considerate dagli studiosi a causa anche della scarsa capacit\u00e0 dell'architetto nel divulgare la propria opera. Nei pochi giudizi formulati dagli storici dell'architettura su questo edificio, si sottolinea la raggiunta maturit\u00e0 nell'utilizzo delle forme e dei materiali determinata in massima parte dall'affinit\u00e0 con il mito scarpiano (Polano, 1991)."}
{"id": "1785299", "revid": "2206963", "url": "https://it.wikipedia.org/wiki?curid=1785299", "title": "Abbazia di Noirlac", "text": "L'abbazia di Noirlac \u00e8 un monastero cistercense fondato nel 1136 ed attualmente secolarizzato, restaurato e convertito in un museo; dal 1909 \u00e8 propriet\u00e0 pubblica del dipartimento dello Cher, in Francia.\nStoria.\nIl suo promotore fu Robert de Ch\u00e2tillon, nipote di san Bernardo. Ch\u00e2tillon fond\u00f2 il monastero con monaci provenienti dall'Abbazia di Chiaravalle in un luogo fertile e ben raggiungibile, nei dintorni della citt\u00e0 di Saint-Amand-Montrond, lungo il fiume Cher (luogo di intenso traffico commerciale per l'epoca) e lungo l'antica via romana, in contraddizione con la regola cistercense di installare le abbazie in luoghi isolati. Il primo nome del monastero fu \u00abMaison-Dieu\u00bb, ma a partire dal 1290 \u00e8 conosciuto come \u00abNoirlac\u00bb (in francese: Lago nero) essendo situata presso un luogo paludoso dove anneg\u00f2 il figlio del signore di Charenton.\nOriginariamente l'abbazia pat\u00ec gravi difficolt\u00e0 economiche, che si ridussero grazie alla gestione dello stesso Bernardo di Chiaravalle che ottenne dal consigliere di Luigi VII, l'abate Suger, una fornitura di grano. In seguito, con il patrocinio di Ebbe VI de Charenton acquis\u00ec in breve tempo grande prestigio e alla fine dell'XI secolo era gi\u00e0 un'abbazia molto fiorente. Nel XIV secolo, durante la guerra dei Cent'Anni il monastero fu occupato dalle troppe di Robert Knolles. Alla fine del XV secolo la comunit\u00e0 attraversa una crisi spirituale, con casi di indisciplina, apostasia e addirittura di omicidio che preoccupavano il capitolo generale dell'ordine. A partir dal 1530 gli abati furono nominati direttamente dal re e scelti fra persone estranee alla comunit\u00e0. Nel 1650 sub\u00ec gravi danni negli scontri fra i contadini che si opponevano al principe di Cond\u00e9 e l'esercito reale. Nel 1730 l'abbazia fu ricostruita e le sue dipendenze monastiche subirono profonde trasformazioni. \nCon la Rivoluzione francese l'abbazia fu secolarizzata e dal 1791 confiscata e demanializzata. La sua trasformazione in una fabbrica di porcellana nel 1820 comport\u00f2 radicali cambiamenti, con l'installazione di officine e pertinenze industriali. Nel 1918 vi furono alloggiate le truppe americane durante la Prima guerra mondiale e, dopo essere stata utilizzata anche per dare asilo ai rifugiati repubblicani durante la Guerra civile spagnola, fu adibito a ricovero per anziani. Dopo diverse ristrutturazioni negli anni 1950 e 1990, \u00e8 stata riportata al suo originale aspetto monastico e ospita un museo. Le vetrate moderne sono state realizzate dall'artista francese Jean-Pierre Raynaud.\nArchitettura.\nL'Abbazia di Noirlac \u00e8 perfettamente riscontrante con le caratteristiche dell'arte cistercense e, dopo le ristrutturazioni, \u00e8 uno dei conventi meglio conservati di Francia.\nLa chiesa.\nLa costruzione della chiesa presente all'interno del monastero fu iniziata nel 1150 e conclusa nel XII secolo. La chiesa ha tre navate separate, il transetto cinque absidi. Le navate sono separate da robusti pliastri rettangolari: quella centrale, pi\u00f9 elevata, dispone di otto tratti coperti da volte ogivali. Serpeggia una forte austerit\u00e0 decorativa tipica dell'arte cistercense.\nIl chiostro.\nGli archi presenti sui lati meridionale ed orientale sono originari del XVI secolo e mostrano uno stile gotico."}
{"id": "1785300", "revid": "36426", "url": "https://it.wikipedia.org/wiki?curid=1785300", "title": "Cemento a faccia vista", "text": ""}
{"id": "1785303", "revid": "767487", "url": "https://it.wikipedia.org/wiki?curid=1785303", "title": "Forquetinha", "text": "Forquetinha \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785304", "revid": "767487", "url": "https://it.wikipedia.org/wiki?curid=1785304", "title": "Spazio di Fock", "text": "Nella teoria quantistica dei campi lo spazio di Fock \u00e8 uno spazio di Hilbert usato nel formalismo della seconda quantizzazione per descrivere stati quantistici a numero variabile di particelle. \nLo spazio di Fock \u00e8 stato introdotto dal fisico Vladimir Fock, che lo descrisse nel testo \"Konfigurationsraum und zweite Quantelung\".\nMatematicamente \u00e8 definito come lo spazio di Hilbert formula_1 risultante dalla somma diretta del prodotto tensoriale di spazi di Hilbert di singola particella:\ndove formula_3 \u00e8 l'operatore di simmetrizzazione o antisimmetrizzazione, dipendentemente dal tipo di particelle descritte: nel caso di bosoni si ha formula_4, nel caso di fermioni formula_5.\nLa base dello spazio di Fock \u00e8 costituita dagli stati di Fock.\nDefinizione.\nLo spazio di Fock \u00e8 definito come lo spazio di Hilbert formula_1 risultante dalla somma diretta del prodotto tensoriale di spazi di Hilbert di singola particella:\nDove formula_8 rappresentano gli stati privi di particelle, formula_1 gli stati di una particella, formula_10 stati di due particelle identiche, e cos\u00ec via.\nUn generico stato in formula_11 \u00e8 dato da:\ndove formula_13 \u00e8 un numero complesso, formula_14, formula_15, e cos\u00ec via.\nPer\nil prodotto interno su formula_11 \u00e8 definito come\ndove si \u00e8 usato il prodotto interno su ognuno degli spazi di Hilbert di ognuna delle formula_20 particelle."}
{"id": "1785306", "revid": "110157", "url": "https://it.wikipedia.org/wiki?curid=1785306", "title": "Imigrante", "text": "Imigrante \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785309", "revid": "110157", "url": "https://it.wikipedia.org/wiki?curid=1785309", "title": "Lajeado (Rio Grande do Sul)", "text": "Lajeado \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785311", "revid": "110157", "url": "https://it.wikipedia.org/wiki?curid=1785311", "title": "Marques de Souza", "text": "Marques de Souza \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785317", "revid": "110157", "url": "https://it.wikipedia.org/wiki?curid=1785317", "title": "Mu\u00e7um", "text": "Mu\u00e7um \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785319", "revid": "125598009", "url": "https://it.wikipedia.org/wiki?curid=1785319", "title": "Nova Br\u00e9scia", "text": "Nova Br\u00e9scia \n\u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela.\nPare che sia stato fondato da emigranti italiani provenienti dalla citt\u00e0 di Brescia.\nLa prima emigrazione in partenza dal Veneto, in buona parte dalla provincia di Treviso, dalla Lombardia e dal Friuli, risale al 1875. Infatti a partire da quell'anno cominciarono ad arrivare in Brasile, negli Stati di Rio Grande do Sul, Santa Catarina, Paran\u00e1, Esp\u00edrito Santo, e soprattutto nella cosiddetta zona di colonizzazione italiana, che oggi ha per centro economico, commerciale e culturale la fiorente citt\u00e0 di Caxias do Sul con circa 500.000 abitanti: miracolo di sviluppo e modello di \u201cun altro Veneto\u201d cresciuto oltre oceano."}
{"id": "1785323", "revid": "110157", "url": "https://it.wikipedia.org/wiki?curid=1785323", "title": "Paverama", "text": "Paverama \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785325", "revid": "767487", "url": "https://it.wikipedia.org/wiki?curid=1785325", "title": "Pouso Novo", "text": "Pouso Novo \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785329", "revid": "1175439", "url": "https://it.wikipedia.org/wiki?curid=1785329", "title": "NGC 3344", "text": "NGC 3344 \u00e8 una galassia a spirale nella costellazione del Leone Minore.\nSi individua 7,5 gradi a nord-est della stella , o anche 3 gradi ad ovest di , una stella di quarta magnitudine; si tratta di una spirale vista di faccia, ben visibile anche con strumenti da 120-150mm di apertura. Il suo nucleo \u00e8 di piccole dimensioni, mentre i bracci sono molto estesi e ben visibili. La sua distanza dalla Via Lattea \u00e8 stimata sui 20 milioni di anni-luce."}
{"id": "1785330", "revid": "767487", "url": "https://it.wikipedia.org/wiki?curid=1785330", "title": "Progresso (Brasile)", "text": "Progresso \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785333", "revid": "110157", "url": "https://it.wikipedia.org/wiki?curid=1785333", "title": "Relvado", "text": "Relvado \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785335", "revid": "406085", "url": "https://it.wikipedia.org/wiki?curid=1785335", "title": "Europa dell'Ovest", "text": ""}
{"id": "1785337", "revid": "110157", "url": "https://it.wikipedia.org/wiki?curid=1785337", "title": "Roca Sales", "text": "Roca Sales \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785338", "revid": "5165", "url": "https://it.wikipedia.org/wiki?curid=1785338", "title": "Letteratura in esperanto", "text": "La letteratura in esperanto comprendeva, nella prima fase di sviluppo della lingua (1878-1885), un insieme di testi letterari prodotti dalle letterature nazionali che erano stati tradotti a vario titolo in esperanto da linguisti o semplici appassionati. A partire dagli inizi del XX secolo, tuttavia, la comunit\u00e0 esperantista vide la nascita di una vera e propria letteratura in lingua, costituita da lavori originali e inediti scritti direttamente in esperanto.\nSecondo molti, l'esistenza di una solida letteratura in lingua \u00e8 una delle principali differenze fra l'esperanto e le altre lingue ausiliarie internazionali; la sua esistenza ha permesso la nascita di una cultura esperantista propriamente detta. In un certo senso, questo corrisponde a quanto accadde in diversi imperi dell'Europa centrale nel XIX secolo; coincidentalmente, proprio in tale area ebbe inizio lo sviluppo dell'esperanto.\nOggigiorno, molti scrittori in lingua esperanto sono raggruppati nella Akademio Literatura de Esperanto.\nIl ruolo di Zamenhof.\nIl padre della letteratura in esperanto fu lo stesso iniziatore dell'esperanto, Ludwik Lejzer Zamenhof. Zamenhof era di madrelingua russa e polacca; infatti viveva in una citt\u00e0, Bia\u0142ystok, dove convivevano (non sempre pacificamente) quattro diverse etnie: polacchi, russi, ebrei e tedeschi. Aveva coltivato durante la sua vita ambizioni letterarie: durante gli studi di Medicina a Mosca aveva partecipato al movimento sionista russo e pubblicato una serie di articoli sotto diversi pseudonimi, generati tramite anagrammi; sono inoltre stati ricondotti alla sua penna un paio di poemetti in russo pubblicati a Mosca in quello stesso periodo.\nNel suo \"Unua libro\", Zamenhof inser\u00ec sei esempi di prosa e poesia in esperanto: il \"Padre nostro\", l\"'incipit\" della \"Genesi\", un esempio di scrittura epistolare, la traduzione di una breve poesia di Heinrich Heine e due poemi originali dello stesso Zamenhof.\nNegli anni successivi, Zamenhof pubblic\u00f2 numerose altre poesie in esperanto; una di queste, \"La Espero\", fu messa in musica attorno al 1909 da F\u00e9licien Menu de M\u00e9nil e divenne l'inno ufficiale dell'esperantismo. Un altro pezzo degno di nota per la sua importanza all'interno del movimento \u00e8 la \"Pre\u011do sub la verda standardo\" (\"Preghiera sotto la bandiera verde\"), una delle poesie meglio riuscite di Zamenhof.\nGran parte dei lavori che occuparono Zamenhof nell'ultima parte della sua vita consistevano di traduzioni: la pi\u00f9 celebre di queste riguardava l'\"Amleto\" di Shakespeare, e vide la luce nel 1894. Come nel caso della Bibbia di re Giacomo, la fedelt\u00e0 della traduzione di Zamenhof rispetto all'originale \u00e8 stata oggetto di dibattito, ma la prosa utilizzata \u00e8 certamente degna di nota, e supera la traduzione successiva dell'\"Amleto\" fatta ad opera di Leonard Nowell Mansell Newell.\nCuriosamente, anche i due successori letterari di Zamenhof, l'ungherese K\u00e1lm\u00e1n Kalocsay e lo scozzese William Auld, avrebbero seguito un'evoluzione simile: dapprima autori di poesia originale, in seguito traduttori, infine editori di riviste letterarie in lingua.\nIl XIX secolo.\nSi dice che la prima conversazione in esperanto avvenne fra Zamenhof ed Antoni Grabowski. Grabowski, polacco, divenne in seguito una figura prominente durante la prima fase della letteratura in esperanto; produsse numerose poesie, fra cui \"La Tagi\u011do\" (\"L'alba\"), che venne successivamente messa in musica ed \u00e8 ancora suonata al giorno d'oggi. Fra le sue traduzioni si segnalano l'opera polacca \"Halka\", la prima antologia internazionale di poesia tradotta \"El Parnaso de Popoloj\" (\"Dal Parnaso dei Popoli\"), e la traduzione in esperanto del \"Signor Taddeo\" (in polacco \"Pan Tadeusz\" ed in esperanto \"S-ro Tadeo\"), la pi\u00f9 importante opera letteraria polacca del XIX secolo. Il \"S-ro Tadeo\" \u00e8 stato ristampato in Polonia nel 1987.\nUn altro autore importante in questo periodo fu Kazimierz Bein, meglio noto come Kabe, il cui stile di scrittura era considerato esemplare. Kabe, anch'egli polacco, \u00e8 oggi ricordato principalmente per la sua traduzione in tre volumi del \"Faraone\", un romanzo fantapolitico di Boles\u0142aw Prus sull'antico Egitto. Diversi lavori di Kabe sono stati ristampati negli ultimi decenni del XX secolo: \u00e8 il caso delle sue traduzioni dei fratelli Grimm, ristampate in Germania, e di \"Padri e figli\" di Ivan Sergeevi\u010d Turgenev, in Cina.\nGli inizi del XX secolo e l'Anteguerra.\nIn generale, nei primi trent'anni di vita dell'esperanto la letteratura, come del resto la lingua stessa, era fiorita specialmente nelle regioni dell'Est Europa. Solo dopo il 1900 l'esperanto avrebbe attecchito anche nell'Europa occidentale, e la letteratura avrebbe assunto caratteri tipicamente occidentali.\nIl professor Henri Vallienne, uno dei primi esperantisti francesi, esord\u00ec sulla scena letteraria traducendo l\"'Eneide\" di Virgilio in esperanto. Nel 1907 e nel 1908 pubblic\u00f2, presso l'editrice Hachette, due romanzi originali in lingua: \"Kastelo de Prelongo\" (\"Il castello di Prelonga\") e \"\u0108u li?\" (\"Lui?\"). Sfortunatamente Vallienne mor\u00ec poco tempo dopo.\nI due romanzi di Vallienne sono considerati ottimi esempi di letteratura in esperanto; a posteriori, essi possono essere inquadrati come una commistione fra \"Tom Jones\" di Henry Fielding, una novella di Arlecchino e un racconto amoroso. Ciononostante essi non sono mai stati ripubblicati, e alcuni autori esperantisti successivi, fra cui Kralj, criticarono Vallienne per il suo dilettantismo e la scarsa conoscenza della lingua; Auld, pur condividendo le critiche stilistiche, mise in evidenza il grande valore letterario dei suoi scritti.\nL'altro principale romanziere dell'anteguerra fu Henrich Luyken, britannico di origini tedesche. Luyken era un cristiano evangelico, e la sua formazione religiosa si riflette fortemente nelle sue opere: in tutti e quattro i suoi romanzi, il protagonista si lascia tentare dall'eresia e viene successivamente \"salvato\". I titoli delle quattro opere furono \"Pa\u016dlo Debenham\" (\"Paul Debenham\"), \"Mirinda amo\" (\"Amore stupendo\"), \"Stranga hereda\u0135o\" (\"Strana eredit\u00e0\") e \"Pro I\u015dtar\" (\"Per Ishtar\").\nLe opere di Vallienne e Luyken sono difficilmente reperibili al giorno d'oggi, non essendo mai state ristampate. L'unica eccezione \u00e8 \"Pa\u016dlo Debenham\", ristampato da Artur Iltis, in Germania, negli anni 1990. Nel \"Libro de Romanoj\" (\"Libro di romanzi\") pubblicato dall'Hungaria Esperanto-Asocio nel 1979, Vilmos Benczik fornisce un resoconto dettagliato delle trame di tutti i romanzi di Vallienne (2) e Luyken (4).\nFra gli altri autori di questo periodo si segnalano Stanislav Schulhof, poeta ceco che pubblic\u00f2 tre raccolte di poesie, e l'autore svizzero Edmond Privat. Privat, meglio conosciuto per opere prodotte in epoca successiva, pubblic\u00f2 prima della guerra una raccolta di poesie, \"Tra l' silento\" (\"Attraverso il silenzio\"), e una tragedia arturiana, \"Ginevra\"; i due lavori costituiscono probabilmente il miglior esempio di utilizzo della lingua prima della prima guerra mondiale. Quando il conflitto scoppi\u00f2, Privat aveva solo 24 anni.\nIl primo Dopoguerra.\nIl movimento esperantista super\u00f2 senza forti difficolt\u00e0 la prima guerra mondiale, al di l\u00e0 della comprensibile necessit\u00e0 di raggrupparsi e ripartire da dove il progetto era stato lasciato. Viceversa, la letteratura esperantista risent\u00ec fortemente della cesura offerta dal conflitto: quasi nessun autore dell'Anteguerra continu\u00f2 a produrre opere dopo il 1920. Le uniche due eccezioni furono Privat, che fu fortemente influenzato dagli eventi bellici e modific\u00f2 radicalmente il proprio stile, e Luyken, che, al contrario, prosegu\u00ec sulla linea letteraria che aveva gi\u00e0 impostato fino alla morte: si spense quattro anni dopo il termine della guerra.\nLe due figure letterarie principali del Dopoguerra furono due ungheresi, Julio Baghy e K\u00e1lm\u00e1n Kalocsay. Nati entrambi nel 1891, i due vissero a Budapest e scoprirono l'esperanto qualche anno prima della guerra. Entrambi studiarono la lingua e, per circa un anno, divennero sostenitori dell'ido, la versione riformata dell'esperanto che in quegli anni raggiungeva l'apice del proprio successo. Sia Baghy che Kalocsay erano interessati alle potenzialit\u00e0 letterarie delle lingue artificiali.\nKalocsay era un dottore, e fu congedato dal fronte a causa di un problema a un rene; Baghy fu meno fortunato, dacch\u00e9 cadde prigioniero della Russia e venne inviato a un campo di lavoro in Siberia. Circa un anno dopo la fine della guerra anch'egli riusc\u00ec a tornare in patria.\nSeppur indipendentemente, i due autori fecero il loro ingresso sulla scena letteraria esperantista quasi contemporaneamente: nel 1921 Kalocsay pubblic\u00f2 la sua prima raccolta di poesie originali, \"Mondo kaj koro\" (\"Mondo e cuore\"); nel 1922 Baghy esord\u00ec con \"Preter la vivo\" (\"Oltre la vita\").\nDalla seconda guerra mondiale agli anni 1970.\nLa produzione letteraria in esperanto, sino ad allora principalmente europocentrica, sub\u00ec una decisa battuta d'arresto con la seconda guerra mondiale. Venuto meno il conflitto, a cavallo fra anni 1940 e anni 1950 si registr\u00f2 una notevole rifioritura, guidata dallo sviluppo di vere e proprie scuole letterarie in Europa (prima la scuola di Budapest, poi la scuola scozzese) e dall'avvio in grande scala della pubblicazione di riviste e opere letterarie di qualit\u00e0 anche al di fuori del continente europeo, prevalentemente in Asia orientale.\nLa scuola di Budapest.\nLa scuola di Budapest fu l'epicentro della rinascita post-bellica della produzione letteraria in esperanto. Ne fu un personaggio chiave Ferenc Szil\u00e1gyi, redattore della rivista letteraria \"Norda Prismo\" (dal 1955 al 1967), autore di \"La granda aventuro\" (una raccolta di romanzi, 1945), \"Inter sudo kaj nordo\" (1950), \"Koko krias jam\" (\"Gi\u00e0 canta il gallo\", 1955), \"Mistero minora\" (\"Mistero in chiave minore\", un poliziesco, 1958). Un altro esponente di rilievo della scuola fu S\u00e1ndor Szathm\u00e1ri, autore di diversi romanzi di fantascienza, generalmente scritti prima della seconda guerra mondiale ma pubblicati solo successivamente: \u00e8 il caso di \"Voja\u011do al Kazohinio\" (una pungente satira swiftiana di una societ\u00e0 razionale divenuta umana, 1958), \"Ma\u015dinmondo\" (\"Mondo delle macchine\", una raccolta di racconti, 1964), \"Kain kaj Abel\" (\"Caino e Abele\", 1977). Si distinse infine, nello stesso periodo, Imre Baranyai, anche noto come Emba; gi\u00e0 prima della guerra l'autore aveva pubblicato il romanzo \"Maria kaj la grupo\" (\"Maria e il gruppo\", 1936), una descrizione disincantata della vita di un gruppo esperantista; dopo il conflitto, si segnala la notevole prova di capacit\u00e0 poetica data con \"Ekzilo kaj Azilo\" (\"Esilio ed asilo\", 1962).\nLa scuola scozzese.\nI protagonisti della scuola scozzese furono J. S. Dinwoodie, Reto Rossetti, J. Islay Francis e William Auld. I quattro pubblicarono congiuntamente la raccolta di poesie \"Kvaropo\" (\"Quartetto\", 1952). Fra di essi si distinse in modo particolare William Auld, autore della monumentale opera poetica \"Infana raso\" (1958), in venticinque canti, e di \"Unufingraj melodioj\" (\"Melodie con un solo dito\"), dalla liricit\u00e0 melanconica. Di Reto Rossetti si ricordano invece \"El la maniko\" (\"Dalla manica\", un esempio di prosa leggera dal linguaggio particolarmente brillante, 1955) e \"Pinta krajono\" (\"Matita appuntita\", una raccolta di poemi spiritosi, 1959). J. Islay Francis, dallo stile meno raffinato, raggiunse la notoriet\u00e0 con una raccolta di novelle caratterizzate da un intricato simbolismo e da una notevole tensione drammatica, dal titolo \"Vitralo\" (\"Vetrata\", 1960); pubblic\u00f2 quindi alcune pietre miliari del romanzo esperantista, con \"La granda Kaldrono\" (\"La grande caldaia\", romanzo, 1978) e \"Misio sen alveno\" (\"Missione senza esito\", romanzo, 1982).\nAlla scuola scozzese affer\u00ec anche Marjorie Boulton, autrice letteraria attiva in diversi campi. In ambito poetico, si menzionano le sue opere \"Kontralte\" (\"Con voce di contralto\", poesia, 1955), \"Cent \u011dojkantoj\" (\"Cento canzoni allegre\", poesia, 1957) ed \"Eroj\" (\"Pezzi\", poesia, 1959); vanno tuttavia ricordate anche le sue operette teatrali, la sua biografia di Zamenhof del 1962 e le opere \"Okuloj\" (\"Occhi\", raccolta di novelle, 1967) e \"Dekdu piedetoj\" (\"Dodici piedini\", raccolta di racconti, 1964), dal profondo sentimento.\nFurono attivi nello stesso periodo altri due importanti scrittori di madrelingua inglese, che tuttavia non presentano legami con la scuola scozzese. Il primo fu Brendon Clark, neozelandese, che nel trattato di poetica \"Kien la poezio?\" (\"Verso quale direzione la poesia?\", 1957) si oppose all'impiego di neologismi e di un lessico specificamente poetico, come invece veniva predicato dalla scuola scozzese. Il secondo fu Bertram Potts, anch'egli neozelandese, autore di novelle a tema sia drammatico che umoristico: \"Nokto de timo\" (\"Notte di paura\", 1971), \"La nova butikisto de Nukugaia\" (\"Il nuovo bottegaio di Nukugaia\", 1978) e il successivo \"Kaverno apud la maro\" (\"Grotta vicino al mare\", 1985).\nAltri sviluppi del periodo.\nIl periodo compreso fra il 1945 ed il 1975 vide una notevole produzione letteraria anche al di fuori delle scuole ungherese e scozzese.\nPer quanto riguarda la saggistica, la produzione si concentr\u00f2 naturalmente attorno alla propaganda dell'esperanto e ai diversi temi che di volta in volta riscontravano il maggior interesse all'interno del movimento esperantista. Si segnalano in quest'ambito alcuni scritti di Gaston Waringhien, noto anche con lo pseudonimo di \"Maura\", quali \"Beletro\" (\"Belle lettere\"), \"Lingvo kaj vivo\" (\"Lingua e vita\"), \"Ni kaj \u011di\" (\"Noi e quello\"), \"1887 kaj la sekvo\" (\"1887 e il seguito\"), \"Kaj la ceter - nur literaturo\" (\"E il resto - soltanto letteratura\"). Nell'ambito degli scritti a tema propagandistico e polemico si segnalano i discorsi e \"Retoriko\" (\"Retorica\") di Ivo Lapenna e i saggi di Werner Bormann. Fra gli autori attivi nella saggistica scientifica, i principali furono Paul Neergaard, Albert Fernandez, Sin'itiro Kawamura, Detlev Blanke, Tibor Sekelj, Atan Atanasov, John C. Wells ed Istv\u00e1n Szerdahelyi.\nNell'ambito dell'operetta teatrale si registr\u00f2 una discreta produzione originale in lingua, ben al di sotto tuttavia del livello di qualit\u00e0 delle opere tradotte dalle letterature nazionali. I principali compositori teatrali, oltre alla gi\u00e0 menzionata Marjorie Boulton, furono Julio Baghy, J. D. Appelbaum, Giorgio Silfer, Zora Heide, E. V. Tvaro\u017eek, Emilija Lapenna, Karl Minor, Vittorio Dall'Acqua, J. e K. Filip, Stefan Mac Gil e i cabarettisti Bukar e Lorjak. Allo stesso genere pertengono due parodie, \"Specimene\" (\"Campionario\", 1963) di Henri Beaupierre e \"Bervala\u011doj\" (racconti divertenti dal paese immaginario di Bervalo) di Louis Beaucaire.\nNumerosi furono gli autori di novelle e di racconti, pur escludendo quelli gi\u00e0 menzionati in relazione alle rispettive scuole. Jean Forge, gi\u00e0 attivo nel primo Dopoguerra, si distinse per le opere della maturit\u00e0 \"La verda raketo\" (\"Il razzo verde\", 1961) e \"Mia verda breviero\" (\"Il mio verde breviario\", la sua seconda ampia raccolta di novelle, 1974); entrambe le opere prendono la mossa da un'osservazione satirica e disincantata del movimento esperantista. L'inventiva drammatica e l'equilibrio fra emozione e razionalit\u00e0 furono invece i tratti distintivi del norvegese Johan Hammond Rosbach, di cui si ricordano \"Bagatelaro\" (\"Sciocchezzuole\", 1951), \"Homoj kaj riveroj\" (\"Uomini e fiumi\", 1957), \"La mirinda eliksiro\" (\"Il meraviglioso elisir\", 1967) e \"Disko\" (\"Disco\", 1970).\nIl genere del racconto vide contributi di rilievo da parte di autori di diverse nazionalit\u00e0:\nBibliografia.\nEsiste in lingua esperanto una nutrita bibliografia relativa alla storia della letteratura originale in lingua. Si consideri ad esempio l'opera \"Kvar Prelegoj pri la Esperanto Literaturo\" (\"Quattro saggi circa la letteratura esperantista\"), dello studioso sloveno Drago Kralj. Un lavoro meno enciclopedico ma pi\u00f9 interessante \u00e8 la \"Enkonduko en la Originalan Literaturon de Esperanto\" (\"Introduzione alla letteratura originale in esperanto\") di William Auld. Un'opera pi\u00f9 recente in materia \u00e8 la breve \"Ne nur leteroj de plumamikoj\" (\"Non solo lettere di amici di penna\"), un libretto scritto da Marjorie Boulton su richiesta della Federazione Esperantista Svedese allo scopo di essere tradotto e diffuso fra i non esperantisti.\nSegue un elenco di altri testi utili:"}
{"id": "1785340", "revid": "16246332", "url": "https://it.wikipedia.org/wiki?curid=1785340", "title": "Azeotropica", "text": ""}
{"id": "1785341", "revid": "767487", "url": "https://it.wikipedia.org/wiki?curid=1785341", "title": "S\u00e9rio", "text": "S\u00e9rio \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785344", "revid": "62004", "url": "https://it.wikipedia.org/wiki?curid=1785344", "title": "Premjer Liga", "text": ""}
{"id": "1785346", "revid": "2036605", "url": "https://it.wikipedia.org/wiki?curid=1785346", "title": "Ahmad ibn Fadlan", "text": "Il fine dell'ambasciata era quello di ottenere dal re dei Proto-bulgari un omaggio formale al Califfo, in cambio del quale egli avrebbe ricevuto somme necessarie alla costruzione di una fortezza contro i Cazari. Partita da Baghdad il 12 giugno 921, la missione pass\u00f2 per Bukhara, il Khw\u0101rezm (a sud del mare d'Aral), il Gorgan (in cui essa trascorse l'inverno), prima d'arrivare, dopo grandi difficolt\u00e0, presso i Proto-bulgari insediati attorno ai tre laghi del Volga, a nord di Samara, il 12 maggio 922. La missione fall\u00ec, dal momento che i musulmani non riuscirono a radunare le somme destinate al re che, irritato dall'avvenuto, rifiut\u00f2 di lasciare il \"madhhab\" hanafita per quello sciafeita di Baghdad.\nDopo il suo arrivo a Bol\u011far, Ibn Fa\u1e0dl\u0101n si rec\u00f2 a Wisu, di cui narr\u00f2 il commercio fra i Proto-bulgari del Volga e le trib\u00f9 finniche locali.\nIl manoscritto di Fa\u1e0dl\u0101n, di cui non \u00e8 pervenuta nessuna copia originale ma solo una versione abbreviata presente nella Biblioteca di Mashhad (Iran) e varie citazioni e alcune traduzioni su altri testi immediatamente successivi, \u00e8 un documento che si rivela assai prezioso per lo studio delle popolazioni nordiche del periodo, dei loro usi e dei loro costumi, soprattutto grazie all'obiettivit\u00e0 e precisione dell'autore, quasi fosse un moderno antropologo.\nIl primo studioso orientalista a occuparsene fu il numismatico Ch. M. Fraehn, che nel 1823 tradusse quanto era citato nell'opera geografica di Yaqut, il \"Mu\u02bfjam al-buld\u0101n\" (\"L'insieme delle contrade\"), nel suo lavoro intitolato \"Ibn Foszlan's und anderer Araber Berichte \u00fcber die Russen aelterer Zeit\" (St. Petersburg, \"M\u00e9moires de l'Acad\u00e9mie Imp\u00e9riale des Sciences\", VI serie, 1823).\nDa una rielaborazione del manoscritto \u00e8 stato tratto il romanzo \"Mangiatori di morte\" di Michael Crichton, da cui a sua volta \u00e8 stato tratto il film \"Il 13\u00ba guerriero\", con Antonio Banderas nel ruolo dello scrittore persiano."}
{"id": "1785358", "revid": "1305772", "url": "https://it.wikipedia.org/wiki?curid=1785358", "title": "Inglesina Baby", "text": "Inglesina Baby \u00e8 un'azienda italiana con sede a Altavilla Vicentina, specializzata nella progettazione e realizzazione di passeggini, carrozzine e accessori nel settore della prima infanzia e della puericultura in generale.\nFondata nel 1963, \u00e8 nota per aver prodotto la carrozzina \u201cLondon\u201d ispirata ai modelli in uso presso la corte britannica.\nDenominazione.\nIl nome Inglesina \u00e8 stato scelto per il primo modello, lanciato nel 1963: la carrozzina \u201cLondon\u201d, con telaio a balestra, ispirata alle tradizionali carrozzine inglesi dei principi della corte britannica. \nLa storica \u201cLondon\u201d \u00e8 prodotta ancora oggi, rivisitata nel design, con il nome di \"Classica\u201d.\nStoria.\nInglesina Baby nasce nel 1963 da un'idea di Liviano Tomasi, un appassionato di macchine da corsa, che realizzava mini veicoli destinati al mondo dei go-kart nel suo laboratorio di Tavernelle, una frazione di Altavilla Vicentina. Dai kart, Tomasi era passato ai tricicli per bambini e infine alle carrozzine fondando, con i fratelli Augusto e Sergio, l'Inglesina Baby.\nPer i primi dieci anni di attivit\u00e0 la produzione \u00e8 rimasta focalizzata sulle carrozzine in stile inglese. \nNel decennio successivo, durante gli anni d'oro dell'esplorazione spaziale, \u00e8 stato introdotto il primo passeggino \u201cApollo\u201d. \nGli anni Ottanta e Novanta hanno visto il completamento della produzione con gli accessori per la prima infanzia.\nNegli ultimi anni infine sono nati i sistemi integrati \u201c3 in 1\u201d e la collezione di design per la casa e per l'infanzia.\nOggi Inglesina Baby esporta in 40 paesi."}
{"id": "1785359", "revid": "180559", "url": "https://it.wikipedia.org/wiki?curid=1785359", "title": "Lotus 12", "text": "La Lotus 12 \u00e8 stata la prima monoposto con la quale la scuderia inglese Lotus, ha preso parte al campionato del mondo di Formula 1.\nStoria.\nOriginariamente era stata concepita per competere in un'altra categoria, la Formula 2, nel 1957. \nTuttavia, era stato recentemente istituito il campionato del mondo di Formula 1 (1950), e il padrone del team, nonch\u00e9 progettista dei bolidi, Colin Chapman, decise che era giunto il momento di esordire nel nuovo campionato.\nChapman era un tecnico estremamente valido, ma anche esperto, visto che aveva gi\u00e0 lavorato negli ambienti della Formula 1, come consulente delle scuderie Vanwall e BRM.\nQuesto background lo convinse a cimentarsi in una nuova sfida, cos\u00ec fond\u00f2 il proprio team, e la prima auto da competizione che realizz\u00f2 fu la Lotus 12.\nNonostante l'abilit\u00e0 di Chapman, la vettura risult\u00f2 essere poco competitiva, sia in Formula 2 che in Formula 1.\nMalgrado gli scarsi risultati, la macchina anticipava gi\u00e0 quello che sarebbe stata l'evoluzione tecnica del team, e se vogliamo anche della Formula 1 in generale.\nInfatti la Lotus e Chapman sono divenuti famosi, oltre che per i risultati lusinghieri, anche per le rivoluzioni tecniche che hanno portato nel mondo delle competizioni a quattro ruote.\nLa Lotus 12 in effetti, stravolgeva l'impostazione meccanica classica delle automobili.\nTecnica.\nIl motore era sito anteriormente in posizione longitudinale, e trasferiva il moto alle ruote posteriori.\nIn principio venne usato un motore Coventry Climax V8 di 1100 cc, ma successivamente fece spazio a un 4 cilindri in linea 2000 cc sempre Coventry Climax. Quest'ultimo \u00e8 quello impiegato in Formula 1. Ambedue erano motori aspirati.\nFino a qui per\u00f2, nessuna innovazione.\nI salti in avanti riguardarono le sospensioni posteriori, il cambio e l'impiego di materiali di nuova concezione, diversi dagli acciai.\nChapman era sempre alla continua ricerca di soluzioni che permettessero di ridurre il peso del mezzo, ed abbassarne il baricentro.\nPer far ci\u00f2, costru\u00ec dei particolari cerchioni in lega di magnesio, che permettevano di ridurre il peso e mantenere invariata la resistenza.\nInizialmente la Lotus 12, avrebbe dovuto adottare il ponte De Dion, come soluzione per le sospensioni posteriori, ma Chapman decise di utilizzare una sorta di configurazione MacPherson, meglio nota come Chapman strut.\nQuesta configurazione ben si sposa col principio del telaio monoscocca, che lui stesso svilupper\u00e0.\nIn ultima analisi si pu\u00f2 parlare del cambio, il quale era studiato in modo da poter eliminare il tunnel di trasmissione, e poter dunque fa sedere il pilota il pi\u00f9 in basso possibile, migliorando notevolmente il punto ove si trovava il centro di gravit\u00e0 e dunque la tenuta di strada della macchina.\nQuesto congegno per\u00f2 non venne architettato da Chapman, ma dai tecnici Richard Ansdale e Harry Mundy, i quali tuttavia, non riuscirono ad eliminare il problema della lubrificazione degli ingranaggi.\nRisultati Formula 1.\nIl debutto in Formula 1 avvenne nel Gran Premio di Monaco 1958, seconda gara stagionale.\nLa vettura, pilotata da Cliff Allison e Graham Hill, non si dimostr\u00f2 particolarmente brillante, tuttavia, Allison arriv\u00f2 a ridosso della zona punti, ossia si classific\u00f2 in sesta posizione. Piazzamento per il quale, a quel tempo, non era prevista l'assegnazione di punti. \nHill invece fu costretto al ritiro al sessantanovesimo giro.\nNella gara successiva, sul circuito olandese di Zandvoort, la Lotus ottenne lo stesso risultato del Gran Premio monegasco, con Allison sesto, e Hill ritirato a causa di un surriscaldamento dopo 40 giri.\nAlla prova di Zandvoort, segu\u00ec la 500 Miglia di Indianapolis, all'epoca valevole anche per il campionato mondiale di Formula 1.\nLa Lotus, come tutte le squadre europee, non vi prese parte.\nPerci\u00f2 riapparve nel mondiale, al Gran Premio del Belgio, che si corse sul circuito di Spa-Francorchamps.\n\u00c8 particolarmente importante ricordare quest'evento, in quanto grazie al quarto posto di Cliff Allison, la squadra conquist\u00f2 gli unici punti dell'anno, ossia 3.\nPer l'ennesima volta, Hill si ritir\u00f2, in questo caso per il cedimento del motore.\nArriva la gara di Reims, in Francia. Per la prima volta durante l'anno, il team di Colin Chapman, non riesce a concludere la gara con almeno una macchina.\nTutti e due i piloti si ritirano.\nLa gara di Allison finisce dopo soli 6 giri, per la rottura del motore, mentre Hill termina dopo 33 giri, per il surriscaldamento della sua monoposto, che per\u00f2 non era la Lotus 12, bens\u00ec la Lotus 16, modello successivo ed evoluto della 12, che in questa occasione venne guidata solo da Allison.\nNelle seguenti gare in Gran Bretagna, Germania, Portogallo e Italia, la Lotus 12 lascia il posto alla Lotus 16.\nLa scuderia decise di passare al nuovo modello, in quanto non si vedevano ulteriori margini di sviluppo per la 12, la quale comunque, prese parte al Gran Premio di Germania (al N\u00fcrburgring), e d'Italia (a Monza), con il \"team\" Ecurie Demi Litre.\nQuesta era una scuderia privata, che non correva con auto proprie, ma le comprava dai costruttori, ed infatti venne acquistata una Lotus 12 del Team Lotus.\nIn quelle due gare, venne pilotata da Ivor Bueb e da Cliff Allison, rispettivamente in Germania e Italia, che si piazzarono undicesimo e ottavo.\nL'ultima apparizione della Lotus 12, per il Team Lotus, si verific\u00f2 nell'ultima gara stagionale, ossia al GP del Marocco ad Ain Diab.\nL'auto, pilotata da Cliff Allison, concluse in decima posizione.\nIl britannico Dennis Taylor, iscritto come privato al Gran Premio di Gran Bretagna 1959, non riuscir\u00e0 a qualificarsi per la gara.\nScheda tecnica.\nMotore (versione Formula 1)\nAutotelaio\nDimensioni e peso"}
{"id": "1785363", "revid": "3115", "url": "https://it.wikipedia.org/wiki?curid=1785363", "title": "Judit Gal", "text": "Biografia.\nLaureata in lingua e letteratura italiana, in pedagogia e in giurisprudenza presso l'Universit\u00e0 Lor\u00e1nd E\u00f6tv\u00f6s di Budapest. Dal 1994 ha iniziato l'attivit\u00e0 di traduttore letterario traducendo dall'ungherese in italiano alcune parti di un saggio di S\u00e1ndor Ferenczi e, dall'italiano in ungherese, di romanzi e saggi di vari autori italiani tra cui Claudio Magris, Umberto Eco, Carlo Maria Martini, Carlo Ginzburg, Tullio Kezich, Massimo Montanari, Paolo Maurensig, Maurizio Ferraris ed altri. \u00c8 divenuta nota al pubblico specialistico ungherese soprattutto grazie alla traduzione di opere di Claudio Magris ed Umberto Eco.\nNel 2010 ha pubblicato un saggio storico sulla cosiddetta diaspora greco-ortodossa in Ungheria.\nOpere pubblicate.\nOpere scritte:\nPrincipali opere tradotte:\nRiconoscimenti.\nPremio \"Attila Zoltan\" 2003 (\"Eur\u00f3pa Kiad\u00f3\"), come miglior traduttore letterario in ungherese."}
{"id": "1785364", "revid": "22643", "url": "https://it.wikipedia.org/wiki?curid=1785364", "title": "G\u00e1l Judit", "text": ""}
{"id": "1785365", "revid": "22643", "url": "https://it.wikipedia.org/wiki?curid=1785365", "title": "Judit G\u00e1l", "text": ""}
{"id": "1785370", "revid": "767487", "url": "https://it.wikipedia.org/wiki?curid=1785370", "title": "Shenandoah - La valle dell'onore", "text": "Shenandoah - La valle dell'onore (\"Shenandoah\") \u00e8 un film del 1965 diretto da Andrew V. McLaglen\nTrama.\nAlle porte della valle dello Shenandoah, nella Virginia Occidentale, imperversa la guerra di Secessione. Nella valle, in una bella fattoria, vive la famiglia di Charlie Anderson, composta dal patriarca, sei figli maschi di varie et\u00e0 e una figlia, oltre alla nuora Ann. Charlie ha sempre impedito o convinto i figli a non partire per la guerra, in quanto non era la loro guerra, non essendo possessori di schiavi e avendo lavorato sodo per avere i campi arati senza l'aiuto di nessuno, tantomeno dello stato della Virginia. Arriva persino a rifiutare il pagamento in dollari confederati per la vendita di un mulo e a fare a pugni con un agente del governo che confiscava i cavalli per la cavalleria dell'esercito.\nLa guerra non \u00e8 roba che li riguarda, e in questo modo egli cerca di proteggere i suoi beni e la famiglia. Purtroppo \u00e8 impossibile non farsi coinvolgere e quando il figlio pi\u00f9 piccolo viene catturato dai nordisti semplicemente perch\u00e9 portava il cappello di un soldato sudista (trovato in un ruscello e incautamente indossato), Charlie e i figli iniziano le ricerche per riportare a casa il ragazzo. Arrivano a fermare un treno che portava i prigionieri al Nord e dopo averli liberati scoprono di aver trovato il marito della figlia Jennie (che era partito per la guerra subito dopo il matrimonio). Il ragazzino Anderson, nel frattempo riesce a fuggire e si ritrova in mezzo a una battaglia corpo a corpo, venendo salvato proprio dal suo amico di colore Gabriel. Dopo aver cercato a lungo gli altri Anderson, tornano a casa e nel tragitto vengono erroneamente colpiti da un ragazzino semiaddormentato.\nIl figlio maggiore di Charlie Anderson muore e tornati a casa trovano il dottore che gli comunica che anche l'altro figlio e la nuora sono stati uccisi da dei disertori sciacalli e si \u00e8 salvata solo la nipotina neonata. Con il cuore colmo di dolore Charlie si rassegna alla presunta perdita anche del figlio pi\u00f9 giovane che invece, fortunatamente, torna a casa. Anche chi non vuole combattere, raramente rimane immune."}
{"id": "1785371", "revid": "1638611", "url": "https://it.wikipedia.org/wiki?curid=1785371", "title": "Eutidemo I", "text": "Prese il potere dopo avere rovesciato Diodoto II, difese il regno contro i tentativi di riconquista dei Seleucidi e, probabilmente, diede inizio alla penetrazione greca in India.\nBiografia.\nEutidemo era forse originario di Magnesia; probabilmente era satrapo della Sogdiana e rovesci\u00f2 Diodoto II divenendo sovrano del regno greco-battriano. Secondo Polibio l'ascesa al trono di Eutidemo avvenne nel 230 a.C. circa; Strabone, invece, collega la sua presa di potere con la guerra tra Antioco III e Molone di Media (223/221 a.C.).\nPare che l'estensione del regno di Eutidemo fosse rilevante: oltre alla Battria avrebbe regnato sulla Sogdiana e la Fergana a nord, sulla Margiana e sull'Aria a sud e a est.\nAttorno al 208 a.C. il sovrano seleucide Antioco III avanz\u00f2 verso oriente per recuperare le satrapie che avevano dichiarato indipendenza decenni prima e si erano erette a regno dei Parti e a Regno greco-battriano, e che avevano resistito alla campagna di Seleuco II. A differenza del precedente tentativo, respinto dall'alleanza tra Arsace I e Diodoto II, il re dei Parti Arsace II ed Eutidemo non strinsero un'alleanza, in quanto i rapporti tra Parti e Greco-battriani si erano deteriorati enormemente. Antioco sconfisse Arsace II e avanz\u00f2 contro Eutidemo, il quale tent\u00f2 una prima difesa sulle rive del fiume Ario, il moderno Hari Rud: pur schierando 10.000 cavalieri perse la battaglia dell'Ario e fu costretto a ritirarsi nella citt\u00e0 fortificata di Bactra, dove fu assediato da Antioco fino al 206 a.C. Secondo Polibio Eutidemo negozi\u00f2 la pace con Antioco affermando di non essere un ribelle contro i Seleucidi, ma di avere strappato il regno del discendente di un ribelle e usurpatore (Diodoto II) e di proteggere l'Asia centrale dalle invasioni dei nomadi saci:\nIl sovrano seleucide decise di riconoscere Eutidemo e di stringere un'alleanza con lui, offrendogli di fare sposare il figlio Demetrio con una propria, e ricevendo in cambio cibo e tutti gli elefanti da guerra di Eutidemo.\nDopo l'allontanamento dell'esercito seleucide il regno greco-battriano ritorn\u00f2 rapidamente al proprio splendore.\nLa morte di Eutidemo \u00e8 stimata attorno al 200/195 a.C.: i suoi ultimi anni di regno devono dunque avere visto l'inizio della penetrazione greco-battriana in India, completata dal figlio e successore Demetrio I.\nMonetazione.\nEsistono molte monete di Eutidemo, che ne seguono l'invecchiamento raffigurandolo come un giovane, un uomo di mezza et\u00e0 e come un anziano; le prime monete in argento, stilisticamente inferiori, furono coniate in pi\u00f9 zecche, e mostravano al rovescio un bordo composto da puntini, mentre le seconde, stilisticamente migliori, provengono da un'unica zecca. Eutidemo scelse Ercole come divinit\u00e0 posta al rovescio. Il semi-dio \u00e8 raffigurato seduto su una pila di pietre, con la clava appoggiata su un'altra pila di pietre nelle prime monete; con il passare del tempo la clava fu spostata sul ginocchio e poi sul fianco di Ercole, e infine una pelle di leone fu posta sulla pila di rocce su cui \u00e8 seduto l'eroe. L'assedio di Bactra \u00e8 associato alla transizione tra la prima e la seconda serie. Eutidemo, infatti, dovette iniziare consolidare il lavoro delle zecche, e fece coniare un rarissimo ottodramma in oro, a commemorazione del fallito assedio e dell'indipendenza della Battria dai Seleucidi.\nUna transizione simile avviene anche nella coniazione bronzea, che al dritto mostra la testa barbuta di Ercole e al rovescio un cavallo al galoppo conil nome del re. I primi tipi sono simili alla monetazione dei Diodoti, con un tondello molto spesso e sprovvisti di segni di zecca. Successivamente i tondelli diventano pi\u00f9 piccoli e pi\u00f9 rotondi e compare il segno di zecca tipico della seconda fase della monetazione in argento. Una serie presenta persino un'ancora; si tratta del simbolo dell'Impero seleucide, e dunque \u00e8 ricondotta a breve periodo in cui, dopo il fallito assedio a Bactra, Eutidemo riconobbe l'Impero seleucide.\nL'effigie di Eutidemo compare anche in almeno tre serie commemorative di sovrani successivi, Agatocle, Antimaco I e una serie anonima."}
{"id": "1785372", "revid": "729019", "url": "https://it.wikipedia.org/wiki?curid=1785372", "title": "Periostite", "text": "Per periostite in campo medico, si intende un'infiammazione della parte esterna dell'osso detta periostio.\nSintomatologia.\nI sintomi e i segni clinici presentano normalmente iperestesia, dolore, calore locale, brividi. Nei casi pi\u00f9 gravi si presenta edema localizzato in forma di essudato e tumefazione locale.\nEziologia.\nLe cause di insorgenza sono di tipo infiammatorio o di tipo traumatico.\nTipologia.\nUna forma particolare \u00e8 chiamata periostite sifilica, che \u00e8 anche il primo sintomo che compare nella persona ammalata della sifilide."}
{"id": "1785380", "revid": "88539637", "url": "https://it.wikipedia.org/wiki?curid=1785380", "title": "Mouse gesture", "text": "In informatica, le mouse gesture o semplicemente gesture sono una combinazione di movimenti e click del Dispositivo di puntamento (di solito il mouse) che vengono riconosciuti dal software come comandi specifici. Questo metodo permette di semplificare il richiamo delle funzioni pi\u00f9 comuni e di facilitare l'utilizzo del computer a persone con difficolt\u00e0 di accesso o digitazione sulla tastiera.\nStoria.\nIl primo mouse gesture \u00e8 stato il drag and drop (in italiano trascina e rilascia), introdotto dalla Apple per sostituire il \"move button\" presente sui mouse per i computer Macintosh e Lisa. Diversamente dalla maggior parte delle mouse gesture, il drag and drop non richiede che venga tracciata una particolare forma.\nUso corrente.\nTuttora la maggior parte dei software prevedono come unica mouse gesture il \"drag and drop\", la principale eccezione \u00e8 rappresentata dai web browser, che sin dal 2001 con Opera hanno introdotto una serie di gesture (di solito invocate tenendo premuto il tasto destro del mouse) che permettono il controllo sulle principali operazioni di navigazione come ad esempio il refresh della pagina, la chiusura di un tab, il caricamento della pagina precedente o successiva presente nella cronologia.\nSono in commercio tool che permettono il supporto alle gesture in qualsiasi applicazione Windows. KDE ha introdotto il supporto per le gesture sin dalla versione 3.2"}
{"id": "1785381", "revid": "108678", "url": "https://it.wikipedia.org/wiki?curid=1785381", "title": "Coele-Syria", "text": ""}
{"id": "1785386", "revid": "599013", "url": "https://it.wikipedia.org/wiki?curid=1785386", "title": "Lago di Santa Maria", "text": ""}
{"id": "1785389", "revid": "701660", "url": "https://it.wikipedia.org/wiki?curid=1785389", "title": "Epitrocleite", "text": "Lepitrocleite \u00e8 una forma di entesopatia simile alla epicondilite (gomito del tennista), ma molto pi\u00f9 rara. La zona dolente \u00e8 quella mediale ed interessa vari muscoli quali:\nL'infiammazione riguarda soprattutto chi pratica lo sport del golf, da cui deriva uno dei suoi nomi: gomito del golfista.\nSintomatologia.\nIl sintomo pi\u00f9 frequente \u00e8 il dolore della zona coinvolta, che nel movimento si acutizza. In tali casi la manovra di Thompson risulta un aspetto diagnostico\nTerapia.\nCome trattamento farmacologico \u00e8 indicato la somministrazione di un analgesico. In ambito riabilitativo viene trattata recentemente con successo con la terapia con onde d'urto che in poche sedute generalmente risolve il problema. Nei casi refrattari pu\u00f2 essere necessario ricorrere all'intervento chirurgico."}
{"id": "1785391", "revid": "204012", "url": "https://it.wikipedia.org/wiki?curid=1785391", "title": "Gomito del golfista", "text": ""}
{"id": "1785396", "revid": "30610", "url": "https://it.wikipedia.org/wiki?curid=1785396", "title": "Flu flu", "text": ""}
{"id": "1785399", "revid": "40021", "url": "https://it.wikipedia.org/wiki?curid=1785399", "title": "Isola La Maddalena", "text": ""}
{"id": "1785400", "revid": "486946", "url": "https://it.wikipedia.org/wiki?curid=1785400", "title": "Classe Akula (sottomarino)", "text": ""}
{"id": "1785401", "revid": "339392", "url": "https://it.wikipedia.org/wiki?curid=1785401", "title": "Classe Hotel (sottomarino)", "text": ""}
{"id": "1785404", "revid": "1305772", "url": "https://it.wikipedia.org/wiki?curid=1785404", "title": "InnoCentive", "text": "InnoCentive \u00e8 una piattaforma online sulla quale pubblicare problemi irrisolti nel campo della R&amp;S, a cui esperti di vari settori cercano di dare una risposta in cambio di un corrispettivo in denaro.\nL'azienda \u00e8 nata come startup di Eli Lilly con l'intenzione di esternalizzare la risoluzione di problemi che sfuggivano ai ricercatori del colosso farmaceutico.\nEtimologia.\nIl nome InnoCentive deriva dalla fusione dei termini inglesi \u00abinnovation\u00bb, innovazione, e \u00abincentive\u00bb, incentivo.\nStoria.\nL'azienda \u00e8 stata fondata nel 2001 da Jill Panetta, Jeff Hensley, Darren Carroll e Alpheus Bingham grazie a un cospicuo finanziamento da parte di Eli Lilly and Company.\nNel dicembre del 2006, InnoCentive ha siglato un accordo con la Fondazione Rockefeller, una delle organizzazioni filantropiche statunitensi pi\u00f9 attive, dando cos\u00ec il via alla ricerca di soluzioni scientifiche e tecnologiche ai principali problemi dei paesi in via di sviluppo.\nAll'inizio del 2007, InnoCentive e Prize4Life, una ONLUS statunitense fondata nel 2006 da tre studenti della Harvard Business School con l'obiettivo di accelerare la scoperta di una cura per la sclerosi laterale amiotrofica, hanno istituito un premio di un milione di dollari per chi trovasse un biomarcatore in grado di misurare la progressione della malattia nei pazienti affetti da sclerosi laterale amiotrofica.\nCaratteristiche.\nInnoCentive ha sede a Waltham, nel Massachusetts.\nI clienti dell'azienda si distinguono in \"seekers\" (cercatori) e \"solvers\" (risolutori). I \"seekers\" sono organizzazioni, aziende pubbliche e private, istituti governativi, organizzazioni non-profit, istituti di ricerca e laboratori pubblici e privati.\nI \"solvers\" sono ricercatori, professori, scienziati, inventori o semplici utenti, desiderosi di trovare una soluzione ai problemi pi\u00f9 critici, in cambio di premi in denaro che vanno da 5 000 a 1 000 000 di dollari, a seconda della complessit\u00e0 del problema. Tra i \"solvers\" italiani, il chimico Giorgia Sgargetta ha vinto 30 000 dollari con tre premi.\nL'azienda \u00e8 stata fondata nel 2001, mentre il sito relativo \u00e8 stato pubblicato nel 2003. Da allora, sono state lanciate pi\u00f9 di 1 200 sfide e proposte oltre 24 250 soluzioni. Sono stati messi in palio pi\u00f9 di 27 milioni di dollari e assegnati 7 milioni come ricompensa per la soluzione di 866 problemi appartenenti alle discipline pi\u00f9 disparate. Sono attualmente registrati circa 250 000 scienziati, provenienti da quasi 200 paesi.\nTra i partner di InnoCentive vi sono grandi multinazionali, tra cui Eli Lilly, Procter &amp; Gamble e La Roche, agenzie governative come la NASA, prestigiose riviste specialistiche, come Nature, Popular Science e The Economist e organizzazioni filantropiche come la Fondazione Rockefeller e l'Environmental Defense Fund.\nIl concetto che sta alla base di questa piattaforma \u00e8 l'Open innovation, che consente di aggregare le menti pi\u00f9 qualificate nell'ambito della R&amp;S, con l'obiettivo di ridurre i costi e di rendere pi\u00f9 rapida la soluzioni dei problemi. Grazie a InnoCentive, infatti, le aziende possono attingere ai talenti di una community globale di ricercatori scientifici senza doverli assumere a tempo pieno.\nI principali problemi risolti.\nL\"'Oil Spill Recovery Institute\".\nNell'estate del 2007, l\"'Oil Spill Recovery Institute\" (OSRI) ha lanciato su InnoCentive tre sfide di recupero ambientale. La prima di queste, finalizzata a ripulire le coste dell'Alaska dal petrolio fuoriuscito dalla petroliera Exxon Valdez, \u00e8 stata risolta da John Davis, costruttore dell'Illinois, a cui \u00e8 stato assegnato un premio di 20 000 dollari.\nCon i metodi tradizionali risultava difficile separare la massa viscosa del petrolio dall'acqua gelata. Davis, che lavorava nel settore dell'edilizia, ha traslato il suo know-how in un ambito diverso, cogliendo la similarit\u00e0 con il cemento liquido tenuto sotto vibrazione per impedirne il consolidamento. Come spesso accade in ambito scientifico, l'integrazione delle diverse conoscenze risulta vincente.\nLa \"TB Alliance\".\nLa \"TB Alliance\" \u00e8 un'organizzazione senza scopo di lucro il cui obiettivo \u00e8 scoprire e sviluppare nuovi farmaci ad azione rapida e alla portata di tutti per la terapia della Tubercolosi, malattia infettiva che causa una morte ogni 20 secondi. Alla fine del 2007, la \"TB Alliance\" ha lanciato una sfida su InnoCentive per cercare di ottimizzare il processo di produzione di un farmaco comunemente usato per la cura della TBC, riducendone il costo. Il farmaco, infatti, poteva diventare maggiormente accessibile solo attraverso una revisione del processo di produzione.\nLa soluzione \u00e8 stata trovata da due \"solvers\" di cui uno scienziato altamente coinvolto nel problema, dal momento che, a soli 14 anni, aveva perso la madre, colpita da TBC. La soluzione a questa sfida pu\u00f2 portare notevoli benefici a milioni di persone affette da TBC, in particolar modo nei paesi in via di sviluppo.\n\"SunNight Solar\".\nAlla fine del 2007, \"SunNight Solar\", un'organizzazione che cerca di affrontare i principali problemi che affliggono i paesi in via di sviluppo, tra cui la povert\u00e0, la violazione dei diritti delle donne, le malattie e l'analfabetismo, ha chiesto aiuto alla community di InnoCentive per trovare una fonte di illuminazione sicura ed efficiente, in grado di abbattere i costi e di eliminare i rischi legati all'utilizzo di candele e torce al cherosene in quei villaggi africani e in quelle zone remote del mondo che non dispongono di una connessione alla rete elettrica o che hanno solo un accesso saltuario all'elettricit\u00e0. La mancanza di un'illuminazione adeguata, del resto, incide in modo negativo sull'istruzione, sulla sicurezza, sullo sviluppo economico e, in generale, sulla qualit\u00e0 della vita di tali popolazioni.\nNel marzo del 2008, un ingegnere elettrico della Nuova Zelanda ha risolto la sfida. Russell McMahon ha realizzato un ibrido tra una torcia portatile e una lampadina fissa. Questa funziona grazie a piccoli pannelli fotovoltaici e si serve di LED, che hanno un consumo minimo rispetto a quello di una lampadina tradizionale. La torcia \u00e8 progettata per funzionare fino a 20 anni e, dopo un'esposizione al sole di 8-10 ore, garantisce l'illuminazione di una stanza intera per 6-8 ore.\n\"Prize4Life\".\nNel novembre del 2006, \"Prize4Life\" ha messo in palio un premio da un milione di dollari sulla piattaforma InnoCentive allo scopo di accelerare la ricerca per la scoperta di un biomarcatore, ovvero uno strumento economico e di semplice utilizzo, in grado di misurare con precisione il progredire della malattia nei pazienti affetti da SLA e gli effetti dei farmaci in fase di sperimentazione. Fino al 2006, infatti, non esisteva un biomarcatore e per misurare l'avanzamento della malattia si valutavano parametri quali la capacit\u00e0 del paziente di camminare, parlare e deglutire, mentre per valutare l'efficacia di un trattamento si considerava il tempo di sopravvivenza dei pazienti. Questi metodi, evidentemente, sono molto costosi, in quanto richiedono di osservare un ampio numero di pazienti per un lungo periodo di tempo.\n\"Prize4Life\" ha votato all'unanimit\u00e0 l'assegnazione del premio al dottor Seward Rutkove, avvenuta nel 2011, per l'applicazione di una tecnologia chiamata \"Miografia a Impedenza Elettrica\" (MIE), in grado di valutare con precisione l'avanzamento della malattia e, di conseguenza, ridurre drasticamente il costo della sperimentazione clinica.\nBibliografia.\nD. Tapscott, A. D. Williams, \"Wikinomics\". \"La collaborazione di massa che sta cambiando il mondo\", BUR Biblioteca Univ. Rizzoli, 2007. ISBN 9788845313844."}
{"id": "1785406", "revid": "110157", "url": "https://it.wikipedia.org/wiki?curid=1785406", "title": "Taba\u00ed", "text": "Taba\u00ed \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785408", "revid": "110157", "url": "https://it.wikipedia.org/wiki?curid=1785408", "title": "Taquari", "text": "Taquari \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785409", "revid": "110157", "url": "https://it.wikipedia.org/wiki?curid=1785409", "title": "Teut\u00f4nia", "text": "Teut\u00f4nia \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785417", "revid": "174925", "url": "https://it.wikipedia.org/wiki?curid=1785417", "title": "San Callisto", "text": ""}
{"id": "1785420", "revid": "110157", "url": "https://it.wikipedia.org/wiki?curid=1785420", "title": "Travesseiro", "text": "Travesseiro \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785421", "revid": "132266", "url": "https://it.wikipedia.org/wiki?curid=1785421", "title": "KGB", "text": ""}
{"id": "1785422", "revid": "110157", "url": "https://it.wikipedia.org/wiki?curid=1785422", "title": "Vespasiano Correa", "text": "Vespasiano Correa \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785423", "revid": "110157", "url": "https://it.wikipedia.org/wiki?curid=1785423", "title": "Westf\u00e1lia", "text": "Westf\u00e1lia \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1785427", "revid": "85905270", "url": "https://it.wikipedia.org/wiki?curid=1785427", "title": "Onicomanzia", "text": " \nL'onicomanzia \u00e8 un tipo di divinazione per mezzo dell'analisi delle unghie. \nLe prime notizie precise su questa tecnica risalgono al Medioevo. Lo storico Giordano Berti nella sua \"Storia della Divinazione\" (Milano 2005, p. 21) riporta un aneddoto tramandato dal filosofo inglese Giovanni di Salisbury (XII secolo) nel \"Policratico\". In giovent\u00f9, Giovanni studiava latino con un sacerdote che praticava l'onicomanzia: spalmava le unghie con un unguento particolare, recitava delle formule e osservava l'apparizione di figure che gli ispiravano presagi sull'avvenire."}
{"id": "1785431", "revid": "767487", "url": "https://it.wikipedia.org/wiki?curid=1785431", "title": "Fridhemsplan", "text": "Fridhemsplan \u00e8 una piazza di Stoccolma, nonch\u00e9 una stazione della metropolitana.\nLa piazza (situata nella zona di \"Kungsholmen\") fu rinominata cos\u00ec solamente dal 1935 in poi, dopo che il viale \"Fridhemsgatan\" attravers\u00f2 l'area. Qui sorge oggi un centro commerciale, il \"V\u00e4stermalmsgallerian\", inaugurato nel 2002. La zona \u00e8 anche conosciuta per la presenza di diversi bar low-cost."}
{"id": "1785435", "revid": "6923", "url": "https://it.wikipedia.org/wiki?curid=1785435", "title": "Sera (monastero)", "text": "Sera (Se ra Theng chen gling) \u00e8 uno dei tre principali monasteri del Buddhismo tibetano di scuola Gelug, oltre a quelli di Ganden e Drepung. \"Sera\" significa \"siepe di rose\". Si trova a Lhasa, Tibet. Dopo l'occupazione cinese del 1959, \u00e8 stato ricostituito presso Bylakuppe, India. \nStoria.\nVenne fondato nel 1419, da Jamchen Chojey (Sakya Yeshe), un discepolo di Tsong Khapa.\nCome i monasteri Drepung e Ganden, ospitava tre collegi: Sera Mey Dratsang (1419), dove i monaci ricevevano l'istruzione di base, Sera Jey Dratsang (1435), il pi\u00f9 grande, riservato ai monaci pellegrini, specialmente mongoli e Ngagpa Dratsang (1559), dove si insegnava la disciplina Gelukpa.\nNel 1959, Sera ospitava 5000 monaci e sebbene gravemente danneggiato, conserva le strutture originali, ora restaurate.\nAttualmente ospita alcune centinaia di monaci."}
{"id": "1785436", "revid": "287204", "url": "https://it.wikipedia.org/wiki?curid=1785436", "title": "Martin Liguera", "text": ""}
{"id": "1785437", "revid": "2205737", "url": "https://it.wikipedia.org/wiki?curid=1785437", "title": "Leave Me Alone", "text": "Leave Me Alone \u00e8 una canzone scritta, composta e interpretata dal cantante statunitense Michael Jackson, pubblicata dalla Epic Records il 13 febbraio 1989 come ottavo singolo del suo settimo album in studio, \"Bad\". \nIl singolo arriv\u00f2 tra le prime 10 o tra le prime 20 posizioni in quasi tutte le classifiche europee, dove raggiunse tra l'altro la posizione numero 2 nel Regno Unito e la numero 1 in Irlanda, ma non venne realizzato negli Stati Uniti dove non entr\u00f2 pertanto in nessuna classifica.\nIl singolo fu ripubblicato in DualDisc il 17 aprile 2006 nel box set \"\". Grazie a questa nuova versione, il singolo rientr\u00f2 nelle principali classifiche del mondo raggiungendo la numero 1 in Spagna.\nIl videoclip vinse un Grammy Award nel 1990 come \"Miglior videoclip corto\".\nIl videoclip.\nIl video musicale, diretto da Jim Blashfield, fu inserito nel film \"Moonwalker\" del 1988; raffigura Jackson che viaggia a bordo di un piccolo razzo in un parco divertimenti dove scorrono immagini riguardanti i rumor e i vari pettegolezzi che circolavano su di lui negli anni '80, tra queste: la presunta teoria che Jackson dormisse in una camera iperbarica per rimanere giovane per sempre; che avesse abusato della chirurgia plastica; che avesse costruito nella sua villa di Encino un santuario per l'amica e attrice, Elizabeth Taylor. Tra le varie indiscrezioni dell'epoca, figuravano anche quelle che affermavano che Jackson avesse voluto acquistare le ossa di Joseph Merrick, pi\u00f9 noto come \"Elephant Man\" (l'uomo elefante), e quindi, volendo mettere in satira ci\u00f2, in una parte del video compare Jackson mentre balla con una palla al piede insieme allo scheletro di un uomo-elefante. Questa scena, senza particolare dello scheletro, \u00e8 stata utilizzata per la copertina del singolo. Verso la fine del video si scopre che il parco divertimenti \u00e8 costruito addosso ad un Jackson gigantesco che, alla fine del video, si libera facendo a pezzi il parco stesso. La canzone e il video parlano della troppa ossessione dei tabloid di creare scandali anche non veri pur di farsi pubblicit\u00e0 e vendere pi\u00f9 copie, per questo appaiono delle immagini che si riferiscono a questi presunti scoop, e Jackson chiede ai mass media appunto di essere \"lasciato in pace\".\nIl video per la canzone vinse un Grammy Award nel 1990 per il miglior video corto."}
{"id": "1785438", "revid": "287204", "url": "https://it.wikipedia.org/wiki?curid=1785438", "title": "Agustin Alayes", "text": ""}
{"id": "1785443", "revid": "392652", "url": "https://it.wikipedia.org/wiki?curid=1785443", "title": "Clean feed", "text": "In televisione, il clean feed \u00e8 un segnale generato dal mixer video. Questo segnale \u00e8 molto simile al \"Program\", cio\u00e8 al segnale completo in uscita dal mixer, ma \u00e8 privo degli eventuali segnale di chiave inseriti su di esso.\nApplicazioni.\nL'uso principale del clean feed \u00e8 la produzione di un programma con la presenza della grafica o meno. Questo \u00e8 un requisito essenziale in gran parte della produzione sportiva. Per esempio una partita di calcio pu\u00f2 venire prodotta con la grafica caratteristica dell'emittente, ma \u00e8 spesso necessario conservare una copia della partita senza grafica, per impieghi successivi, come la realizzazione di un notiziario oppure la vendita delle immagini. Pu\u00f2 darsi anche il caso che la partita sia prodotta contemporaneamente da pi\u00f9 emittenti, e realizzata da una singola regia. La regia principale genera un segnale contenente la grafica dell'emittente principale, e consegna il clean feed alle altre, che lo integrano con proprie telecamere, propri replay e, ovviamente, con la propria grafica caratteristica. Le riprese del campionato italiano di calcio sono prodotte in questo modo.\nGenerazione del segnale.\nI mixer progettati prima degli anni novanta non prevedono di norma la generazione del clean feed, in quanto solo in epoca recente le esigenze produttive, legate soprattutto ai diritti sulle riprese sportive, hanno reso necessario questo tipo di segnale. Se necessario, si ricorreva a DSK esterni, in qualche caso, alle uscite monitorie del mixer. Per esempio, il diffuso Ampex Vista, a due banchi, aveva un'uscita monitoria del primo banco effetti, utilizzabile come clean feed, mentre il secondo banco, con il rientro del primo e le proprie chiavi, generava il segnale completo.\nI mixer moderni hanno uscite dedicate al clean feed, e a seconda del livello di sofisticazione possono permettere svariate configurazioni. Per esempio, sono possibili due o pi\u00f9 flussi clean feed con un numero variabile di chiavi comunque presenti. Questo perch\u00e9 alcuni tipi di grafica sono comuni a tutti gli utilizzi, e vengono comunque conservati anche sul clean feed. Per esempio, una finestra che nella pallacanestro indica il tempo che manca all'infrazione dei 24 secondi \u00e8 realizzata con una chiave comune a tutti i segnali."}
{"id": "1785452", "revid": "767487", "url": "https://it.wikipedia.org/wiki?curid=1785452", "title": "Harry Belafonte &amp; Miriam Makeba", "text": "Harry Belafonte &amp; Miriam Makeba \u00e8 una raccolta di brani musicali tratti dalle numerose collaborazioni fra Miriam Makeba e Harry Belafonte dal 1965 in poi e variamente pubblicate a nome di Belafonte, di Makeba o di entrambi."}
{"id": "1785454", "revid": "14691", "url": "https://it.wikipedia.org/wiki?curid=1785454", "title": "Harry Belafonte and Miriam Makeba", "text": ""}
{"id": "1785455", "revid": "226458", "url": "https://it.wikipedia.org/wiki?curid=1785455", "title": "\u00d6stermalmstorg", "text": "\u00d6stermalmstorg \u00e8 una piazza situata nella zona di \u00d6stermalm, Stoccolma. \u00c8 anche un'omonima stazione della metropolitana.\nQui troviamo un importante mercato alimentare, quello di \u00d6stermalmshallen, aperto nel 1889. Inoltre, presso \u00d6stermalmstorg \u00e8 situato il primo grande magazzino \u00c5hl\u00e9ns City, inaugurato nel 1932.\nNella piazza \u00e8 anche presente la controversa statua \"The meeting\", opera dell'artista Willy Gordon."}
{"id": "1785463", "revid": "287204", "url": "https://it.wikipedia.org/wiki?curid=1785463", "title": "Ostermalmstorg", "text": ""}
{"id": "1785465", "revid": "1060", "url": "https://it.wikipedia.org/wiki?curid=1785465", "title": "Almo Collegio Capranica", "text": ""}
{"id": "1785468", "revid": "26751", "url": "https://it.wikipedia.org/wiki?curid=1785468", "title": "Cefalorinco di Hector", "text": ""}
{"id": "1785469", "revid": "26751", "url": "https://it.wikipedia.org/wiki?curid=1785469", "title": "Cefalorinco di Commerson", "text": ""}
{"id": "1785470", "revid": "84072818", "url": "https://it.wikipedia.org/wiki?curid=1785470", "title": "Scaccianeve", "text": "Lo scaccianeve \u00e8 un evento atmosferico per cui la neve depositata al suolo viene alzata e rimossa dal vento, e portata ad accumularsi in altre zone o dispersa nell'aria.\nDescrizione.\nSi verifica spesso durante la stagione invernale nelle aree innevate, soprattutto quando la neve non \u00e8 ben consolidata (ad esempio dopo una forte nevicata). Lo scaccianeve pu\u00f2 creare numerosi problemi, soprattutto a livello di visibilit\u00e0, dato che la neve alzata forma mulinelli e nubi basse. Le zone pi\u00f9 esposte dallo scaccianeve sono le creste di montagna, da cui il vento rimuove grandi quantit\u00e0 di neve per depositarle in luoghi pi\u00f9 protetti, dove la neve si accumula. Lo scaccianeve pu\u00f2 rimuovere anche alcune decine di centimetri di neve in un giorno, soprattutto se segue una nevicata e se il vento \u00e8 forte (60-80 km/h). Lo scaccianeve non comporta un aumento della quantit\u00e0 di neve al suolo, anzi la diminuisce poich\u00e9, nel trasportarla, molta viene dispersa nell'aria.\nSi pu\u00f2 distinguere questo evento atmosferico in scaccianeve \"alto\" o \"basso\", a seconda dell'altezza a cui la neve viene portata e quindi in relazione al tipo di \"nube\" formata."}
{"id": "1785472", "revid": "110157", "url": "https://it.wikipedia.org/wiki?curid=1785472", "title": "Comme une symphonie d'amour", "text": "Comme une symphonie d'amour \u00e8 un album della cantante sudafricana Miriam Makeba, pubblicato nel 1979 dall'etichetta Sonodisc. L'album \u00e8 stato ripubblicato nel 1994 e nel 2006 da Gallo, con una diversa disposizione dei brani. Alcune edizioni dell'album portano il titolo alternativo Malaisha."}
{"id": "1785473", "revid": "14691", "url": "https://it.wikipedia.org/wiki?curid=1785473", "title": "Malaisha", "text": ""}
{"id": "1785474", "revid": "1876278", "url": "https://it.wikipedia.org/wiki?curid=1785474", "title": "Altagnana", "text": "Altagnana \u00e8 una frazione del comune di Massa, in provincia di Massa-Carrara sulle Alpi Apuane.\nAltagnana \u00e8 situata a 314 m s.l.m. La sua popolazione \u00e8 di circa 400 anime. Si raggiunge percorrendo la strada provinciale che dal centro di Massa arriva fino alla galleria del Monte Pelato, presso il passo del Vestito, al confine con la provincia di Lucca.\nAltagnana \u00e8 conosciuta e rinomata per la Sagra della Panzanella che si svolge nell'ultima settimana del mese di luglio.\nStoria e tradizioni.\nDatazione: sec. XIII (1271) - XV\nDi origine medievale, nel secolo XIII Altagnana \u00e8 un piccolo borgo murato noto come Berticagnana e formato da poche costruzioni addossate una all'altra, attorno ad una piazzetta centrale. L'antico abitato era formato da poche case attorno ad una piazzetta, \u201ccollegato a Pariana e Antona dalla via pubblica e attraversato dalla via vicinale, era chiuso dalla porta di Berticagnana nel solo lato accessibile; per il resto era protetto dai fianchi scoscesi del poggio su cui sorgeva, mentre le case pi\u00f9 esterne, addossate le une alle altre, venivano a costituire una sorta di muraglia\u201d.\nAdagiato su un crinale nella vallata sinistra del Frigido, continua ad accrescersi favorito da una posizione nodale punto di scambio e di contatto tra la viabilit\u00e0 che risaliva dalla pianura massese costiera e quella che risaliva dal fondovalle pi\u00f9 interno, collegando i paesi di San Carlo, Pariana, Antona, Canevara.\nAnnoverato tra i castelli del territorio massese, ancora oggi conserva tracce del suo storico passato nella conformazione urbanistica e nella presenza di alcune strutture di origine medievale, come la Porta di Berticagnana, innalzata nel secolo XIV a difesa del lato sud-est dell'insediamento.\nAltagnana era un abitato rurale che viveva di una economia agricola, silvo-pastorale, che rivestiva comunque un importante ruolo territoriale comprovato dall'esistenza di numerose opere di fortificazioni semplici (palizzate in legname e fossati) poste a difesa delle colture e dei nuclei esterni al borgo.\nTracce di una economia agricola si ritrovano ancor oggi all'interno del paese dove si possono osservare i resti di un frantoio a vite, numerosi forni e un telaio a mano e diversi sottopassi loggiati in cui si svolgevano le pi\u00f9 svariate attivit\u00e0, da quelle artigianali a quelle legate alle lavorazioni agricole.\nBen pi\u00f9 ricco di vita e di attivit\u00e0, il paese \u00e8 stato sino agli Anni Cinquanta densamente abitato ed attivo. Si contavano sette forni per il pane, ma anche i frantoi erano diversi.\nAltra tradizione paesana era la preparazione del lardo, comune alimento prodotto e consumato in tutta la Vallata del Frigido sin dai tempi pi\u00f9 remoti.\nAd Altagnana si \u00e8 oggi persa questa tradizione, ma restano a testimonianza diverse conche da lardo in marmo, riutilizzate in svariati modi.\nLungo i vicoli stretti si possono osservare numerose marginette in marmo, testimonianza della fede popolare e di un mondo legato ai ritmi semplici della natura.\nMonumento al Partigiano.\nNella piazzetta che si incontra lungo la via provinciale si trova il \"monumento al Partigiano\", realizzato nel 2005 dallo scultore Brunello Pucci. Il monumento rappresenta una figura umana che si stacca da una parete di marmo bianco, quasi fosse passato da una porta della stessa forma della figura. \u00c8 dedicato a tutti i partigiani di questa frazione massese, ma in particolare ai gemelli Fialdini, uccisi nella Strage del Turchino.\nQuesto l'epitaffio:\n\"Schiacciati dalla pietra nazifascista risorti e insorti nel marmo delle Apuane ad illuminare con il loro eroico esempio la cittadella inespugnata della libert\u00e0 Altagnana ai suoi eroici figli i partigiani: Enrico Mazzanti Francesco e Giovanni Fialdini - 10 aprile 2005\".\nIl monumento \u00e8 stato voluto e curato da Anpi Massa, Provincia di Massa-Carrara, Regione Toscana, Fondazione Cassa di Risparmio di Carrara e Comune di Massa.\nDalla stessa piazzetta, detta in gergo berticagnanese \"la selvetta\", nel 1944 era posizionata una batteria di artiglieria tedesca che cannoneggiava le posizioni montane presidiate dai partigiani, soprattutto dell'altro versante ed in particolare quelli nascosti nel paese di Casette.\nFino al 2005 il paese di Altagnana era circondato da una lussureggiante vegetazione, in particolare da boschi di castagni. La sera del 10 aprile, prima che finisse la cerimonia di inaugurazione del monumento al Partigiano, una tromba d'aria si \u00e8 abbattuta sul paese, che nel giro di una sola notte ha visto abbattuto il 70% degli alberi che lo circondavano.\nUno dei paesani, riprendendo la forma del monumento, lo ha soprannominato la \"porta dei venti\": infatti nella storia del paese mai era accaduto un fortunale di quelle proporzioni."}
{"id": "1785491", "revid": "26751", "url": "https://it.wikipedia.org/wiki?curid=1785491", "title": "Cefalorinco eutropia", "text": ""}
{"id": "1785492", "revid": "6923", "url": "https://it.wikipedia.org/wiki?curid=1785492", "title": "Impianto di accensione", "text": ""}
{"id": "1785494", "revid": "39884", "url": "https://it.wikipedia.org/wiki?curid=1785494", "title": "Innocentive", "text": ""}
{"id": "1785495", "revid": "767487", "url": "https://it.wikipedia.org/wiki?curid=1785495", "title": "Stadshagen", "text": "Stadshagen \u00e8 un'area di Stoccolma, situata nella parte pi\u00f9 settentrionale della zona di Kungsholmen, nonch\u00e9 una omonima stazione della metropolitana cittadina.\n\u00c8 qui localizzato il \"S:t G\u00f6rans sjukhus\", uno dei pi\u00f9 importanti ospedali della capitale, aperto nel 1888.\nPresso Stadshagen sono particolarmente diffusi i conigli selvatici neri, considerati per\u00f2 fastidiosi; per questo motivo centinaia di questi vengono soppressi ogni anno."}
{"id": "1785499", "revid": "1318658", "url": "https://it.wikipedia.org/wiki?curid=1785499", "title": "Borgognoni", "text": "I Borgognoni furono uno dei due partiti che si combatterono nella guerra civile della prima met\u00e0 del XV secolo, in Francia, una fase del pi\u00f9 vasto conflitto della Guerra dei cent'anni. I Borgognoni presero il nome dalla famiglia dei duchi di Borgogna, ramo cadetto della dinastia dei Capetingi e quindi cugini dei re francesi. I loro avversari furono gli Armagnacchi, capeggiati da un altro ramo cadetto della famiglia reale, quella dei duchi d'Orl\u00e9ans.\nAll'origine il conflitto opponeva il duca di Borgogna, Giovanni senza Paura a suo cugino Luigi duca d'Orl\u00e9ans, che si disputavano il controllo del regno.\nInfatti, in seguito alla follia del re, Carlo VI, la Francia, dal 1393, fu governata da un consiglio di reggenza presieduto dalla regina Isabella. Essendo la regina inesperta di politica, il membro pi\u00f9 influente del consiglio era stato il duca di Borgogna (Filippo l\u2019Ardito) che fu anche lo zio del re, Carlo VI; ma quando Filippo l'Ardito mor\u00ec l'influenza Borgognona venne messa in discussione.\nGenesi del conflitto.\nFilippo l\u2019Ardito mor\u00ec nel 1404, e suo figlio, il nuovo duca di Borgogna, Giovanni senza Paura, nel consiglio di reggenza, ebbe un'influenza molto minore. Per contro, dopo la morte di Filippo l'Ardito, il fratello del re, Luigi d'Orl\u00e9ans (sembra che fosse diventato l'amante della regina), era divenuto membro molto influente del consiglio di reggenza. Luigi d'Orl\u00e9ans, oltre a contrastare Giovanni senza Paura, impedendogli di realizzare una continuit\u00e0 territoriale tra le Fiandre e la Borgogna, in accordo con la regina, applic\u00f2 una nuova imposta, per rimettere ordine alle finanze del regno. Giovanni senza Paura rifiut\u00f2 la nuova tassa per i suoi territori e, nel 1405, si present\u00f2 in armi a Parigi, mettendo in fuga Luigi d'Orl\u00e9ans e la regina. Dopo due mesi, anche perch\u00e9 erano riprese le ostilit\u00e0 con gli Inglesi, il duca di Borgogna e Luigi d'Orl\u00e9ans si riappacificarono e alla fine del 1406 entrambi svolsero due campagne militari, Luigi in Guienna e Giovanni a Calais, accusandosi a vicenda di aver danneggiato la propria iniziativa.\nNel 1407 il duca d'Orl\u00e9ans, mentre stava tornando a casa, dopo una visita alla regina, fu ucciso da una banda di armati. Le investigazioni del prevosto di Parigi giunsero alla verit\u00e0 e Giovanni senza Paura confess\u00f2 di essere stato il mandante. Il duca di Borgogna fu biasimato da tutti (incluso il consiglio di reggenza, che prometteva di perseguire il colpevole), ma non fu preso alcun provvedimento; anzi, ogniqualvolta il duca di Borgogna si presentava a Parigi era accolto con tutti gli onori, nonostante la vedova di Luigi, Valentina Visconti, ne chiedesse una esemplare punizione.\nIl successore di Luigi fu il figlio, Carlo, che, raccolto intorno a s\u00e9 diversi nobili, detti orleanisti, dovette accettare un'umiliante riconciliazione, nel marzo 1409. Nel 1410, Carlo, in seconde nozze, spos\u00f2 Bona d'Armagnac, la figlia del conte d'Armagnac, Bernardo VII, che port\u00f2 ad una alleanza tra i partigiani del duca d'Orl\u00e9ans ed i conti d'Armagnac, sotto la guida del conte d'Armagnac, e dato che la lega aveva nelle sue file molti cavalieri guasconi, il partito fu detto degli Armagnacchi, mentre la fazione opposta che si strinse intorno al duca di Borgogna fu detta dei Borgognoni. Essa raggruppava principalmente cavalieri della Francia nord-orientale, soprattutto dei possedimenti di Giovanni senza Paura. A partire da quel momento il regno di Francia fu dilaniato dalla lotte delle due fazioni.\nAntagonismo col re di Francia e fine del partito.\nDopo la fine della guerra civile (trattato d'Arras del 1435), mentre il partito degli Armagnacchi si dissolse, il partito dei Borgognoni continu\u00f2 ad appoggiare il nuovo duca di Borgogna, Filippo il Buono, che si fece riconoscere l'indipendenza dal re di Francia Carlo VII; il partito Borgognone continu\u00f2 poi ad essere influente anche sotto il regno del successivo duca di Borgogna, Carlo I il Temerario, costituendo una spina nel fianco dei sovrani francesi sino al 1477, quando Luigi XI di Francia astutamente spinse Carlo a combattere e a perdere contro gli Svizzeri; perci\u00f2 dopo la morte di Carlo il partito si dissolse."}
{"id": "1785501", "revid": "1320609", "url": "https://it.wikipedia.org/wiki?curid=1785501", "title": "Santuario della Madonna dell'Olmo (Verdellino)", "text": "Il santuario della Madonna dell'Olmo si trova nel territorio del comune di Verdellino in provincia di Bergamo.\nStoria.\nSi tratta di un edificio ecclesiale, originariamente romanico, risalente molto probabilmente all'inizio dell'XI secolo. Non si hanno atti documentali storici relativi alla data della sua fondazione, l'ipotesi indicata deriva dalla comparazione stilistico-costruttiva con i molteplici analoghi edifici romanici sparsi nella bergamasca.\nL'edificio \u00e8 stato sottoposto nel corso dei secoli a ristrutturazioni e addizioni irrispettose della sua struttura originaria che ne hanno alterato notevolmente e irrimediabilmente l'aspetto architettonico.\nI resti pi\u00f9 notevoli sopravvissuti sono costituiti dalle absidi romaniche che fuoriescono dal corpo rettangolare e da alcuni affreschi interni di buona fattura ma abbastanza degradati, esempio minore dell'architettura romanica bergamasca.\nIl santuario ha una struttura a navata unica, preceduta da un pronao aggiunto tra il XVI e il XVII secolo che ne ha violato l'austero aspetto romanico."}
{"id": "1785507", "revid": "125794803", "url": "https://it.wikipedia.org/wiki?curid=1785507", "title": "John Sharp", "text": "Biografia.\nHa girato, in tutta la sua carriera, pi\u00f9 di 100 film, dal 1949 al 1991. Sharp inizi\u00f2 la sua carriera come attore cinematografico nel 1949, riscuotendo una certa fortuna negli anni '50. Dalla met\u00e0 degli anni '60 inizio a dedicarsi prevalentemente alla televisione britannica in serie popolari come \"Agente speciale\" (episodio \"Murdersville\"), ne \"Il mio amico fantasma\" nell'episodio \"The Ghost Who Saved the Bank at Monte Carlo\"; ne \"Il prigioniero\", in \"Not on Your Nellie\" contro Hylda Baker, in \"Z Cars\", ed ne \"L'ispettore Regan\" (1976, episodio \"On the Run\"). \nTre le sue apparizioni principali nei film italiani. Il primo, nel 1966, quando interpreta lo Zio Will nel film di Luigi Comencini \"Incompreso\". Nel 1972 partecipa, nelle vesti del Vescovo Guido, al film \"Fratello sole, sorella luna\", per la regia di Franco Zeffirelli, film liberamente ispirato alla vita di Francesco d'Assisi. Nel 1974 partecipa a \"...altrimenti ci arrabbiamo!\" con Bud Spencer e Terence Hill interpretando il ruolo del Capo, mentre nel 1979 partecipa al film \"Mani di velluto\" con Adriano Celentano ed Eleonora Giorgi, nei panni del maggiordomo. In una scena, Celentano e Sharp guardano insieme la televisione, ove \u00e8 in onda il film \"Altrimenti ci arrabbiamo\", in cui lo stesso Sharp recita la parte del cattivo.\nEgli partecip\u00f2 anche ai riadattamenti delle favole di Charles Dickens per la TV nel 1980. Nel 1991, fece l'ultima apparizione televisiva nel programma \"Lovejoy\"."}
{"id": "1785508", "revid": "484362", "url": "https://it.wikipedia.org/wiki?curid=1785508", "title": "Kedah", "text": "Il Kedah (in Jawi: \u0642\u062f\u062d) \u00e8 uno degli stati della Malaysia.\nSi estende su una superficie di 9.429\u00a0km\u00b2, ospita una popolazione di ca. abitanti (nel 2019) ed \u00e8 situato nella regione nord-orientale della Malesia peninsulare.\nLa capitale \u00e8 Alor Setar. \nConfina a nord con lo stato di Perlis e con la Thailandia, a sud e ad est con lo stato di Perak, a occidente si affaccia sullo Stretto di Malacca. Fa parte dello stato anche l'arcipelago di Langkawi.\nDistretti.\nIl Kedah \u00e8 diviso in dodici distretti. "}
{"id": "1785510", "revid": "122315", "url": "https://it.wikipedia.org/wiki?curid=1785510", "title": "Microcebo pigmeo", "text": ""}
{"id": "1785514", "revid": "729019", "url": "https://it.wikipedia.org/wiki?curid=1785514", "title": "LTU Technologies", "text": "LTU Technologies \u00e8 un'azienda statunitense che fornisce software per la ricerca di immagini su internet utilizzati per l'analisi forense. La sua tecnologia fornisce ricerche di immagini (sfruttamento di bambini, furto di opere d'arte), di informazioni per la difesa e di contraffazioni (di carte d'identit\u00e0, valute, passaporti e carte di credito) e tracciamenti di materiale illegale o segreto su internet. Altri usi includono la protezione della propriet\u00e0 intellettuale e dei marchi, software per filtro famiglia, filtraggio di MMS e monitoraggio dei mezzi di comunicazione di massa."}
{"id": "1785518", "revid": "922800", "url": "https://it.wikipedia.org/wiki?curid=1785518", "title": "Who Got the Gravy?", "text": "Who Got The Gravy? \u00e8 il sesto album dei Digital Underground."}
{"id": "1785519", "revid": "76963", "url": "https://it.wikipedia.org/wiki?curid=1785519", "title": "Luis Barbero", "text": "Biografia.\nNato in una famiglia di artisti (il padre era direttore d'orchestra), fece la sua prima comparsa nel film \"El d\u00eda de los enamorados\" (1959). Lo si ricorda soprattutto per il ruolo di Geremia nel film \"...altrimenti ci arrabbiamo!\" (1974), al fianco di Bud Spencer e Terence Hill, e in \"Medico de Familla\", versione spagnola di una delle pi\u00f9 famose serie tv italiane, \"Un medico in famiglia\", dove recit\u00f2 dal 1995 al 1999."}
{"id": "1785521", "revid": "1305772", "url": "https://it.wikipedia.org/wiki?curid=1785521", "title": "Microcebus danfossi", "text": "Il microcebo di Danfoss (\"Microcebus danfossi\" Olivieri et al., 2007) \u00e8 un lemure della famiglia Cheirogaleidae, endemico del Madagascar.\nDescrizione.\nMisura una trentina di centimetri di lunghezza, almeno met\u00e0 dei quali spettano alla coda.\nIl pelo \u00e8 grigiastro, con sfumature arancioni attorno agli occhi: la zona ventrale \u00e8 color beige.\nLe zampe ed il muso sono nudi e color grigio con sfumature violacee, mentre le grandi orecchie, anch'esse nude, sono giallastre. Gli occhi sono grandi, ma meno rispetto ai congeneri, e di colore marrone scuro.\nDistribuzione.\n\u00c8 presente nel Madagascar occidentale, dove lo si trova unicamente nelle foreste decidue del territorio delimitato dai fiumi Sofia e Maevarano."}
{"id": "1785526", "revid": "999533", "url": "https://it.wikipedia.org/wiki?curid=1785526", "title": "Gran Premio di Germania 1978", "text": "Il Gran Premio di Germania 1978 \u00e8 stata l'undicesima prova della stagione 1978 del Campionato mondiale di Formula 1. Si \u00e8 corsa domenica 30 luglio 1978 sull'Hockenheimring. La gara \u00e8 stata vinta dallo statunitense Mario Andretti su Lotus-Ford Cosworth; per il vincitore si tratt\u00f2 dell'undicesimo successo nel mondiale. Ha preceduto sul traguardo il sudafricano Jody Scheckter su Wolf-Ford Cosworth e il francese Jacques Laffite su Ligier-Matra.\nVigilia.\nSviluppi futuri.\nIl pilota sudafricano Jody Scheckter era considerato sempre pi\u00f9 vicino all'accordo con la Scuderia Ferrari per la stagione . La casa italiana per\u00f2 decise di rinviare l'annuncio ufficiale. Si prospett\u00f2 l'ipotesi che potesse esserci uno scambio con Gilles Villeneuve, canadese come la presente scuderia di Scheckter, la Wolf. Il 26 luglio Jody Scheckter conferm\u00f2 la notizia.\nNel corso del \"weekend\" del gran premio venne annunciata la nascita del campionato ProCar quale supporto delle gare di Formula 1, a partire dalla stagione . Il campionato avrebbe utilizzato vetture BMW M1, e impiegato anche piloti della massima formula.\nAspetti tecnici.\nIl 19 luglio l'Alta Corte di giustizia inglese discusse in merito alla causa presentata dalla Shadow nei confronti dell'Arrows e della sua vettura FA1, considerata copia della Shadow DN9. Il progettista Tony Southgate era passato in inverno dalla Shadow alla neocostituita scuderia (a sua volta creata da ex membri della Shadow) e, secondo gli accusanti, aveva copiato quanto era gi\u00e0 stato progettato in Shadow.\nLa Theodore Racing, che nella prima parte della stagione aveva impiegato un proprio modello, rientr\u00f2 nel campionato, utilizzando la Wolf WR3. Per la prima volta due vetture della casa canadese affrontavano una stessa gara di campionato.\nDopo il divieto imposto alla Brabham di utilizzare la grande ventola sul retrotreno della propria vettura, vi furono delle richieste di non consentire nemmeno alla Lotus l'utilizzo delle \"minigonne\" laterali che avevano la funzione di sigillare l'auto al suolo. La decisione venne rimandata a una riunione della Commissione Sportiva Internazionale, fissata pochi giorni dopo il gran premio tedesco.\nNiki Lauda, pilota della Brabham, protest\u00f2:\nAspetti sportivi.\nFece il suo esordio in F1, con la Ensign, Nelson Piquet. Il brasiliano, che sostitu\u00ec Derek Daly, aveva vinto la Formula 3 inglese nel 1978, nella serie denominata \"BP F3\". La \"Sachs Racing\" schier\u00f2 una Ensign per Harald Ertl. L'austriaco mancava dal Gran Premio di Gran Bretagna 1977, corso con una Hesketh. Si ripresent\u00f2 nuovamente la Martini, sempre con Ren\u00e9 Arnoux come unico pilota, mentre la McLaren present\u00f2 solo due vetture ufficiali. Non si iscrissero pi\u00f9 la \"Melchester Racing\" e la \"Mario Deliotti Racing\", presenti invece nel Gran Premio di Gran Bretagna.\nIl finlandese Keke Rosberg torn\u00f2 alla Theodore Racing; al suo posto, all'ATS, vi fu il ritorno per Jean-Pierre Jarier, che aveva corso per il team tedesco fino al GP di Monaco. A causa dell'elevato numero di iscritti furono necessarie, per la quinta volta in stagione, le prequalifiche.\nL'organizzazione della gara venne affidata a Bernie Ecclestone, che pag\u00f2 100.000 marchi all'AvD.\nPrequalifiche.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nRonnie Peterson conquist\u00f2 il miglior tempo nella giornata di venerd\u00ec con 1'52\"13, nuovo record assoluto del tracciato. Precedette Niki Lauda, Jody Scheckter e Mario Andretti. L'italoamericano venne penalizzato da problemi all'alimentazione in entrambe le due sessioni. Finirono dietro le due Ferrari, che non disponevano di pneumatici da qualifica, come invece le scuderie rifornite dalla Goodyear. Anche il grande caldo provocava problemi alla vetture italiane, cos\u00ec come metteva sotto pressione gli pneumatici, tanto che Niki Lauda rischi\u00f2 per il \"dechappamento\" di una ruota. Anche Jean-Pierre Jarier fu protagonista di un brutto incidente, senza conseguenze per il pilota.\nIl grande caldo e l'afa colpirono il tracciato anche nella giornata del sabato. Mario Andretti riusc\u00ec a scavalcare in classifica il suo compagno di scuderia Ronnie Peterson, per soli nove centesimi. Lo svedese era stato anche protagonista di un testacoda, con uscita di pista. La seconda fila fu conquista da Niki Lauda, l'unico a mezzo secondo dalla coppia della Lotus e Jody Scheckter. Finirono dietro le Ferrari, con Reutemann dodicesimo e Villeneuve quindicesimo. I due lamentavano una scarsa competitivit\u00e0 degli pneumatici inoltre, non essendo stato possibile portare in Germania la solita benzina fornita dall'Agip, anche il motore soffriva. Al termine delle prove vi fu poi un alterco tra Vittorio Brambilla e James Hunt, col monzese che accus\u00f2 il britannico di un comportamento scorretto in pista.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNel giro di ricognizione Carlos Reutemann riscontr\u00f2 dei problemi sulla sua monoposto. Per tale ragione rientr\u00f2 ai \"box\" e i meccanici furono capaci di approntare il muletto in pochi minuti, e consentire all'argentino di prendere parte regolarmente alla gara.\nMario Andretti scatt\u00f2 bene per\u00f2, alla prima \"chicane\", commise un errore che consent\u00ec a Ronnie Peterson di prendere il comando della gara. Dietro alle due vetture Lotus si posero Niki Lauda, Alan Jones, John Watson e James Hunt. Al giro 3 Jones pass\u00f2 Lauda.\nAl quinto passaggio Andretti si riprese la testa della corsa. Nei giri seguenti il protagonista in negativo fu Watson, che perse molte posizioni per un guasto al cambio. Dopo 10 tornate, a seguire i due della Lotus, vi erano Jones, Lauda, Hunt, Jacques Laffite e Gilles Villeneuve.\nDalle retrovie stava intanto rinvenendo Jody Scheckter, penalizzato nelle prime tornate da un problema all'alimentazione; il sudafricano si trovava penultimo al primo giro, ma con una serie di sorpassi, gi\u00e0 al giro 11, era in nona posizione. Anche l'altra Brabham, quella di Niki Lauda, scont\u00f2 dei problemi tecnici, dovuti alla pompa dell'olio, e fu cos\u00ec costretto a ritirarsi. Tre giri dopo Scheckter pass\u00f2 anche Villeneuve e si trov\u00f2 in zona punti, dietro a Laffite.\nAl ventesimo giro Hunt for\u00f2 l'anteriore sinistra davanti ai \"box\": sarebbe perci\u00f2 costretto a compiere un giro intero sul lungo anello di Hockenheim prima di poter cambiare lo pneumatico. Il pilota della McLaren imbocc\u00f2 per\u00f2 un raccordo interno alla pista per accorciare il tragitto, tanto da riportarsi subito nei pressi del \"paddock\". I commissari lo squalificarono. Anche Rolf Stommelen fu squalificato, nel corso della gara, per lo stesso comportamento scorretto.\nMario Andretti precedeva sempre Peterson, Alan Jones, Scheckter, Laffite, Didier Pironi, Emerson Fittipaldi e Gilles Villeneuve. Il canadese dovette cambiare gli pneumatici, e sprofond\u00f2 lontano dalla zona dei punti, all'undicesimo posto.\nPoco dopo il trentesimo giro Jones fu costretto al ritiro per un guaio all'alimentazione mentre, sette giri dopo, Ronnie Peterson abbandon\u00f2 il secondo posto con il cambio fuori uso. Jody Scheckter scal\u00f2 cos\u00ec al secondo posto, seguito da Laffite e Fittipaldi, che pass\u00f2 Pironi al giro 38.\nSi riport\u00f2 in zona punti Gilles Villeneuve che per\u00f2, a causa di un problema all'alimentazione, fu passato dall'austriaco Harald Ertl, che ruppe subito dopo il motore, ritirandosi, nello sconforto del \"suo \"pubblico del Motodrom, che lo vedeva ormai prossimo a conquistare il primo punto iridato in carriera. Villeneuve, nuovamente sesto, venne per\u00f2 superato da H\u00e9ctor Rebaque e John Watson. Fu Rebaque a conquistare il suo primo punto mondiale. Era dal 1971 che un pilota messicano non andava a punti (Pedro Rodr\u00edguez secondo nel Gp d'Olanda). Rebaque correva con una Lotus 78 privata: fu questo l'ultimo punto iridato conquistato da una vettura non ufficiale.\nPer Mario Andretti fu la quinta vittoria stagionale e l'undicesima in carriera.\nRisultati.\nI risultati del gran premio furono i seguenti:"}
{"id": "1785530", "revid": "438678", "url": "https://it.wikipedia.org/wiki?curid=1785530", "title": "L'uomo meraviglia", "text": "L'uomo meraviglia (\"Wonder Man\") \u00e8 un film del 1945 diretto da H. Bruce Humberstone.\nDistribuzione.\n\u00c8 stato presentato in concorso al Festival di Cannes 1946."}
{"id": "1785533", "revid": "1337443", "url": "https://it.wikipedia.org/wiki?curid=1785533", "title": "Rowland Hill", "text": "Biografia.\nRowland Hill fu un insegnante e un politico inglese, che nel 1839 attu\u00f2 un'importante riforma postale. Egli introdusse - primo al mondo \u2013 l'uso di una marca con cui affrancare la posta come prova del pagamento; per questo Hill \u00e8 considerato l'inventore del francobollo, che lui introdusse in Gran Bretagna nel 1840, anno di emissione del famoso Penny Nero. Si interess\u00f2 anche di tecniche di stampa, ottenendo un brevetto al riguardo degli stereotipi curvi da usare nelle macchine rotative\nCommemorazioni.\nNel 1979, in occasione del centenario della morte di Rowland Hill, le amministrazioni postali di molti paesi commemorarono l'inventore del francobollo con l'emissione di valori postali dedicati. L'Italia emise un francobollo da 220 lire, realizzato dal Poligrafico dello Stato su bozzetto di Michele Arcangelo Iocca."}
{"id": "1785536", "revid": "21880", "url": "https://it.wikipedia.org/wiki?curid=1785536", "title": "Microcebus lokobensis", "text": ""}
{"id": "1785550", "revid": "219110", "url": "https://it.wikipedia.org/wiki?curid=1785550", "title": "Linee filoviarie rumene", "text": "Elenco delle linee filoviarie rumene in servizio e dismesse. \nLa prima colonna indica, nel caso di rete urbana, la citt\u00e0 servita o, nel caso di linea interurbana, il percorso effettuato; le reti e le linee in servizio sono indicate in grassetto. La seconda colonna indica il gestore della rete; nella maggior parte dei casi viene indicato il gestore attuale, se sono conosciuti anche gestori precedenti, questi sono indicati in ordine cronologico. La terza e la quarta indicano rispettivamente l'anno di attivazione e l'anno di chiusura della rete. La quinta colonna rimanda alle note."}
{"id": "1785551", "revid": "729019", "url": "https://it.wikipedia.org/wiki?curid=1785551", "title": "Summa Theologiae", "text": "La Somma teologica, frequentemente chiamata anche col titolo originale Summa Theologiae, \u00e8 la pi\u00f9 famosa delle opere di Tommaso d'Aquino. Fu scritta negli ultimi anni di vita dell'autore 1265\u20131274; la terza e ultima parte rimase incompiuta.\n\u00c8 il trattato pi\u00f9 famoso della teologia medioevale e la sua influenza sulla filosofia e sulla teologia posteriore, soprattutto nel cattolicesimo, \u00e8 incalcolabile.\nConcepita come un manuale per lo studio della teologia pi\u00f9 che come opera apologetica di polemica contro i non cattolici, nella struttura dei suoi articoli \u00e8 un'esemplificazione tipica dello stile intellettuale della scolastica. Deriva da un'opera anteriore, la \"Summa contra Gentiles\", pi\u00f9 marcatamente apologetica.\nTommaso la scrive tenendo presenti le fonti propriamente religiose, cio\u00e8 la Bibbia e i dogmi della Chiesa cattolica, ma anche le opere di alcuni autori dell'antichit\u00e0: Aristotele \u00e8 l'autorit\u00e0 massima in campo filosofico, e Sant'Agostino d'Ippona in campo teologico. Sono citati frequentemente anche Pietro Lombardo, teologo e autore del manuale usato all'epoca, gli scritti del V secolo di Pseudo-Dionigi l'Areopagita, Avicenna e Mos\u00e8 Maimonide, studioso giudeo non molto anteriore a Tommaso, del quale egli ammirava l'applicazione del metodo investigativo.\nStruttura dell'opera.\nScritta in latino, la \"Summa\" \u00e8 costituita da articoli che hanno tutti la stessa struttura: una serie di questioni circa il tema trattato, formulate come domande; a ogni questione si enunciano anzitutto gli argomenti od osservazioni che sono contro la tesi proposta (\"videtur quod\", \"sembra che\"), poi un argomento decisivo a favore (\"sed contra\", \"ma al contrario\"), poi nel corpo principale si sviluppa la risposta alla questione (\"respondeo\", \"rispondo\") e infine si contestano, se necessario, una a una le obiezioni iniziali e a volte lo stesso \"sed contra\".\nL'opera \u00e8 divisa in tre parti, la seconda delle quali si suddivide in due sezioni; lo schema risulta il seguente:\nEsempi di citazione.\nL'opera risulta cos\u00ec suddivisa in tre parti (la seconda delle quali \u00e8 divisa a sua volta in due sezioni), ognuna composta di questioni e di articoli. Ogni articolo si struttura ancora in tesi, analisi delle obiezioni, e soluzione delle difficolt\u00e0.\nUn esempio del modo in cui un passo pu\u00f2 venire citato \u00e8 dunque il seguente:\nArgomenti.\nLa \"Summa Theologiae\" fu concepita da Tommaso alla stregua del processo di edificazione delle grandi cattedrali europee: come la teologia ha lo scopo di rendere trasparenti alla ragione i fondamenti della fede, cos\u00ec l'architettura divent\u00f2 lo strumento collettivo per l'educazione del popolo e della sua partecipazione alla Verit\u00e0 rivelata.\nTommaso si propose perci\u00f2 di adottare un metodo scientifico, basato sugli stessi criteri utilizzati da Aristotele, estendendo alla teologia il procedimento deduttivo proprio delle scienze razionali e della metafisica, assumendo per\u00f2 come dati di partenza, a differenza di queste, non delle verit\u00e0 empiriche, bens\u00ec degli articoli di fede. I contenuti della fede, d'altra parte, non possono contraddire le verit\u00e0 scoperte dalla ragione naturale, la quale anzi \u00e8 in grado di fornire a sua volta quei \u00abpreamboli\u00bb capaci di elevare alla fede. Con la ragione, ad esempio, si pu\u00f2 arrivare a conoscere \u00abil fatto che Dio \u00e8\u00bb (\"de Deo quia est\"): senza questa premessa non si potrebbe credere che Ges\u00f9 ne sia il Figlio. Quel che rimane inconoscibile alla ragione, ossia il \"quid est\" (\u00abche cosa \u00e8\u00bb Dio), resta invece oggetto di fede, oppure definibile solo per via negativa: \nTommaso, come tutti gli scolastici, contribu\u00ec in tal modo a sviluppare un peculiare metodo di indagine speculativa, noto come \"quaestio\". ossia la \u00abquestione\u00bb, la quale, pi\u00f9 che una domanda, era un modo di procedere logicamente a partire da un'aporia o una contraddizione all'interno di un argomento, basandosi sul commento e la discussione di testi autorevoli.\nPrima parte.\nLa prima parte verte su Dio, il processo della creazione, la gerarchia degli angeli e l'essere umano. Come gi\u00e0 accennato, il fatto che Dio esista ci \u00e8 dato dalla ragione ma anche dalla fede; Tommaso cio\u00e8 procede sia \"a priori\" che \"a posteriori\". Una prova che sia solo \"a priori\", infatti, \u00e8 valida da un punto di vista assoluto, che \u00e8 lo stesso di Dio; ma l'uomo, che vive in una dimensione relativa, ha bisogno di dati di partenza. Egli quindi propone cinque \"vie\", ma evitando di parlare di \"dimostrazioni\": le sue argomentazioni non sono teoremi matematicamente o logicamente dimostrati, ma cammini che permettono di intravedere con la ragione l'esistenza di Dio.\nPer dare validit\u00e0 filosofica alle sue argomentazioni, Tommaso ricorre alle categorie aristoteliche di \"potenza\" e di \"atto\", alla nozione di \"essere necessario\" e di \"essere contingente\" desunta da Avicenna, ai gradi di perfezione di stampo platonico, e alla presenza di finalit\u00e0 negli esseri privi di conoscenza.\nNell'intera creazione vige cos\u00ec un perenne passaggio dalla potenza all'atto che struttura gerarchicamente il mondo secondo una scala ascendente che va dalle piante agli animali, e da questi agli uomini, fino agli angeli e a Dio, che in quanto motore immobile dell'universo \u00e8 responsabile di tutti i processi naturali.\nLe intelligenze angeliche hanno una conoscenza intuitiva e superiore, che permette loro di sapere immediatamente ci\u00f2 a cui noi invece dobbiamo arrivare tramite l'esercizio della ragione. Anche quest'ultime sono tuttavia ordinate gerarchicamente, secondo uno schema che Tommaso riprende dal \"De coelesti hierarchia\" dello Pseudo-Dionigi l'Areopagita, suddiviso in tre Gerarchie, ognuna contenente a sua volta tre ordini. Tommaso sostenne inoltre la natura \"spirituale\" e \"incorporea\" degli angeli, sebbene costoro possano talvolta assumere un corpo visibile, e la loro \"incorruttibilit\u00e0\", essendo privi di materia che possa venire separata dalla forma. "}
{"id": "1785557", "revid": "436907", "url": "https://it.wikipedia.org/wiki?curid=1785557", "title": "Discografia di Moby", "text": "La discografia di Moby, musicista statunitense in attivit\u00e0 dal 1986, si compone di diciassette album in studio, sei album di remix, dieci raccolte, quattro EP, un album dal vivo e numerosi singoli."}
{"id": "1785558", "revid": "1005847", "url": "https://it.wikipedia.org/wiki?curid=1785558", "title": "Andrea Gabbriellini", "text": "Biografia.\nPer l'arte interrompe a ventitr\u00e9 anni gli studi economici all'Universit\u00e0 di Pisa e un anno dopo si sposa. Le necessit\u00e0 della famiglia lo costringono per vari anni a dividere la pittura con altri lavori. Ci\u00f2 non gli impedisce di dipingere con efficacia: le sue opere ottengono primi premi unitamente a riconoscimenti di rilievo e presto l'artista toscano viene considerato da vari critici uno fra pi\u00f9 significativi nel panorama dell'arte contemporanea. Pittore eclettico, autodidatta, lavora dal 1953 sulla ricerca linguistica svolgendo un'ampia opera che va dagli inizi figurativi alle pi\u00f9 estreme conseguenze della anicocit\u00e0 attraverso complesse fasi raggruppate in \"cicli\" dai nomi suggestivi come: \"Esplorazioni\", \"Solitudini\", \"Giardini\", \"Simboli\", \"Andromeda\", \"Crisi\", \"Pagine\", \"Living space\", \"Barriere\", \"Frantumazioni\", \"Incantesimi\", \"Spazi necessari\", \"Barriere 2\", \"Frantumazioni 2\", \"Cartoni graffiati\", \"Sculture dipinte\", \"Spazi\".\nNegli anni cinquanta e sessanta fa la conoscenza a New York di alcuni protagonisti delle avanguardie americane e a Milano si confronta con i Nouveaux Realistes (Yves Klein in particolare che espone alla Galleria Apollinaire di Guido Le Noci in Brera, dove Gabbriellini esporr\u00e0 molti anni dopo presentato da Gillo Dorfles, che battezzer\u00e0 i suoi lavori su cartone povero \"Cartoni graffiati\"). Pur proteso verso ideali comuni ai grandi artisti d'Oltreoceano e d'Oltralpe, resta volutamente fuori dalle correnti e dalle tendenze prediligendo portare avanti isolato le proprie indagini nei suoi studi in Toscana.\nNel 1975, dopo la partecipazione alla Biennale di Barcellona, precipita in una lunga crisi, che aveva gi\u00e0 dato le prime avvisaglie nel 1972 mentre partecipava al Panorama della Grafica Contemporanea al Museo Puskin di Mosca. Da essa si risolleva nel 1986, purificato dall'isolamento in cui si era ritirato dopo aver bruciato un gran numero di opere perch\u00e9 ne rifiutava il risultato.\nSono oltre 50 le personali tenute in gallerie, pinacoteche e musei di vari Paesi del mondo e numerosissime le partecipazioni a rassegne, fiere d'arte, expo, mostre e premi nazionali e internazionali. In Toscana gli sono state dedicate varie personali pubbliche. Tra le ultime: la citt\u00e0 di Pisa a Palazzo Lanfranchi (1991), la citt\u00e0 di Pontedera al Centro per l'Arte \"O. Cirri\" (2003), il Consiglio regionale della Toscana a Palazzo Panciatichi di Firenze (2004), la citt\u00e0 di Lucca a Villa Bottini (2006), la Fondazione Piaggio al Museo Piaggio (2008).\nSue opere sono custodite in musei e pinacoteche pubbliche, si ricordano: Moderna Museet di Stoccolma, Museo Espanol de Arte Contemporaneo di Madrid, Mus\u00e8e National d'Art Moderne di Parigi, Museum of Modern Art di New York, Museo d'Arte Moderna di Mosca, Galleria d'Arte Moderna di Gallarate, Galleria Comunale d'Arte Moderna di Jesi, Galleria nazionale d'arte moderna e contemporanea di Roma, Museo d'Arte Moderna di El Cairo, Galleria Civica d'Arte Moderna di Sassoferrato, Pinacoteca Carlo Servolini di Collesalvetti (Livorno), Galleria Civica d'Arte Moderna di Arezzo, Museo Nascosto della Provincia di Pisa, Pinacoteca del Consiglio della Regione Toscana di Firenze, Collezione della Scuola di Specializzazione in Storia dell'Arte dell'Universit\u00e0 di Siena, ((Museo Raffaele De Grada)) di S. Gimignano (Siena).\n ((Catalogo Museo Piaggio- Edizioni Bandecchi&amp;Vivaldi, Pontedera (Pisa) sett. 2008))"}
{"id": "1785561", "revid": "1060", "url": "https://it.wikipedia.org/wiki?curid=1785561", "title": "Summa Theologica", "text": ""}
{"id": "1785562", "revid": "446353", "url": "https://it.wikipedia.org/wiki?curid=1785562", "title": "Post Exchange", "text": "Post Exchange, abbreviato \"PX\" (pronuncia &lt;pi ex&gt;, \u00e8 il termine con cui oggi sono definiti dei negozi allestiti nelle basi militari all'estero dove i soldati possono acquistare beni di prima necessit\u00e0 e accessori vari, a partire dal rasoio e dentifricio passando per vino, sigarette fino a accessori per il fucile.\nLa maggior parte con vario assortimento di badges delle compagnie.\nSono l'equivalente dei duty free negli aeroporti internazionali.\nSolitamente i PX sono gestiti da \"local\", persone del posto.\nNelle basi militari italiane si distinguono lo \"spaccio\" generalmente associato alla sala convegno truppa e i circoli ufficiali, sottufficiali e i circoli unificati.\nCon la professionalizzazione dello strumento militare, gli \"spacci\" sono gradualmente passati dalla gestione dei militari stessi, come accadeva con il servizio di leva, a imprenditori esterni che ricevono una \"concessione\" dalla base.\nIn queste convenzioni \u00e8 per\u00f2 prevista l'imposizione di un tariffario fisso da parte dell'Ente concedente\nIn origine, l'espressione indicava le \"stazioni di posta\" che nel Far West consentivano ai viaggiatori di rifocillarsi, cambiare i cavalli e fruire dei servizi postali (vedi \"relais\")"}
{"id": "1785564", "revid": "339392", "url": "https://it.wikipedia.org/wiki?curid=1785564", "title": "Est Europa", "text": ""}
{"id": "1785577", "revid": "999533", "url": "https://it.wikipedia.org/wiki?curid=1785577", "title": "Gran Premio d'Austria 1978", "text": "Il Gran Premio d'Austria 1978 \u00e8 stata la dodicesima prova della stagione 1978 del Campionato mondiale di Formula 1. Si \u00e8 corsa domenica 13 agosto 1978 sull'\u00d6sterreichring. La gara \u00e8 stata vinta dallo svedese Ronnie Peterson su Lotus-Ford Cosworth; per il vincitore si tratt\u00f2 del decimo e ultimo successo nel mondiale. Ha preceduto sul traguardo il francese Patrick Depailler su Tyrrell-Ford Cosworth e il canadese Gilles Villeneuve su Ferrari. La gara venne interrotta per pioggia dopo sette giri e la classifica venne stilata con la somma dei tempi. Grazie a questo risultato la Lotus si aggiudic\u00f2 per la settima, e ultima, volta il titolo costruttori.\nVigilia.\nSviluppi futuri.\nIl Gran Premio del Canada venne anticipato a domenica 8 ottobre, dalla precedente data di luned\u00ec 9 ottobre, per ragioni televisive. Il 9 ottobre era stato scelto in quanto in Canada era il \"Giorno del Ringraziamento\".\nAnalisi per il campionato costruttori.\nLa Lotus si sarebbe aggiudicata per la settima volta la Coppa Costruttori se avesse vinto la gara e la Brabham non avesse ottenuto punti.\nAspetti tecnici.\nIl 31 luglio l'Alta Corte di Giustizia di Londra dette ragione alla Shadow nella causa per spionaggio industriale che coinvolgeva l'Arrows. Questa era nata da una scissione di un gruppo di tecnici e finanziatori della stessa Shadow. Secondo i giudici inglesi l'Arrows FA1 era una copia della Shadow DN9 e, per tale ragione, non poteva pi\u00f9 essere utilizzata. Per il giudice, l'Arrows, per non perdere i privilegi derivanti dal fare parte della Formula One Constructors Association present\u00f2 nel Gran Premio del Brasile 1978 una monoposto basata su 179 piani dei 422 totali necessari per progettare una vettura di F1. Egli afferm\u00f2:\nIn base alla sentenza l'Arrows dovette distruggere tutte quelle parti considerate copiate e la Shadow ottenne la possibilit\u00e0 di ispezionare la successiva vettura che l'Arrows avesse intenzione di far partecipare al campionato. Il giudice inform\u00f2 inoltre che la Shadow era disposta a mettere a disposizione di Riccardo Patrese, pilota dell'Arrows, una vettura dell'ultimo tipo per evitare di fargli saltare le ultime gare del mondiale. La Shadow chiese inoltre un risarcimento per la violazione del \"copyright\" di 60 milioni di dollari e altri 420 milioni per i danni subiti.\nL'Arrows riusc\u00ec comunque a presentare una nuova monoposto, l'A1, in tempo per il gran premio. L'Arrows aveva fatto debuttare l'A1 (denominata anche FA2) nelle prequalifiche del Gran Premio d'Olanda (quello successivo al Gran Premio d'Austria) che si erano tenute il 2 agosto, con al volante Rolf Stommelen. Anche la Merzario annunci\u00f2 la presenza di una nuova monoposto, esordio per\u00f2 che non avvenne.\nAspetti sportivi.\nIl pilota di casa Hans Binder, impiegato per l'ultima volta nel mondiale nel Gran Premio del Giappone 1977 dalla Surtees, sostitu\u00ec Jean-Pierre Jarier all'ATS mentre l'irlandese Derek Daly ritrov\u00f2 il volante alla Ensign, al posto di Piquet. Il brasiliano per\u00f2 venne ingaggiato dalla \"B&amp;S Fabrications\", per correre su una McLaren privata, assieme a Brett Lunger. A causa dell'alto numero di piloti iscritti furono necessarie le prequalifiche.\nPrequalifiche.\nResoconto.\nL'unico pilota che non si prequalific\u00f2 fu Rolf Stommelen su Arrows-Ford Cosworth.\nQualifiche.\nResoconto.\nRonnie Peterson segn\u00f2 il tempo migliore nelle prove del venerd\u00ec, davanti al compagno di scuderia Mario Andretti, a soli cinque centesimi; terzo Jean-Pierre Jabouille su Renault, staccato per\u00f2 di sei decimi dallo svedese. Carlos Reutemann, favorito, come Jabouille, dalle nuove coperture portare dalla Michelin; l'argentino della Scuderia Ferrari era secondo dopo le prove della mattina. Inizialmente i cronometristi avevano attribuito a Jody Scheckter il secondo crono della prima sessione, prima di un ricorso della Ferrari.\nLa sessione ufficiale del sabato pomeriggio fu alquanto caotica. Inizi\u00f2 con un quarto d'ora di ritardo e, dopo pochi minuti, venne interrotta in quanto dei paracadutisti erano scesi erroneamente sul tracciato, con evidenti problemi per la sicurezza. Subito dopo la pioggia fece la sua apparizione sulla pista, tanto che solo Keke Rosberg, Clay Regazzoni e Riccardo Patrese riuscirono a migliorare i loro tempi. Ronnie Peterson conquist\u00f2 la sua quattordicesima, e ultima, \"pole\" in F1. Nella sessione del mattino la Surtees impieg\u00f2 Brian Henton al posto di Vittorio Brambilla, per premunirsi nel caso il monzese fosse passato, dal Gran Premio d'Italia, all'Alfa Romeo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa pioggia si present\u00f2 circa mezz'ora prima della partenza ma, non essendo insistente, non port\u00f2 le scuderie a montare gomme da bagnato. Alla partenza Ronnie Peterson scatt\u00f2 davanti a tutti, seguito da Carlos Reutemann e Mario Andretti. Alla terza curva, la \"Sebring\" (nota anche come \"Dr. Tiroch\"), Mario Andretti tent\u00f2 subito un sorpasso all'esterno di Reutemann, ma i due si toccarono e la Lotus 79 dell'italoamericano and\u00f2 a sbattere contro il guardrail, ritirandosi. Andretti accus\u00f2 al termine della gara Reutemann per l'errore, ma l'argentino ribatt\u00e9 alle accuse.\nPeterson pot\u00e9 cos\u00ec mantenere la testa della corsa senza problemi. Dietro allo svedese vi erano Jody Scheckter, Patrick Depailler, Reutemann (che non aveva riportato danni), James Hunt e Jacques Laffite. Depailler pass\u00f2 Scheckter nel secondo giro.\nLa pista per\u00f2 presentava dei tratti scivolosi. Nel corso del quarto giro Scheckter usc\u00ec dal tracciato e colp\u00ec proprio contro la Lotus che Andretti aveva lasciato a bordo pista. Uscirono di pista, dopo poco, anche Nelson Piquet e Didier Pironi, che rischi\u00f2 di essere centrato da Niki Lauda: anche Reutemann e Patrese non riuscirono a mantenere le loro monoposto in pista.\nAl settimo giro la direzione di corsa decise di sospendere la gara per fare s\u00ec che le vetture potessero tornare ai box per montare gomme da bagnato. Il regolamento prevedeva questa ipotesi, qualora non fosse stato coperto pi\u00f9 di un terzo della distanza prevista.\nDopo un'attesa di circa 50 minuti, la gara riprese con le vetture schierate secondo la classifica al momento della sospensione: primo Peterson davanti a Depailler, John Watson, Laffite, Pironi, Lauda, Hunt e Clay Regazzoni. La classifica finale sarebbe stata ottenuta dalla somma dei tempi dei due spezzoni di gara. Ci\u00f2 non rese per\u00f2 chiara agli spettatori l'effettiva classifica, non esistendo ancora maxischermi lungo il circuito che la possano riepilogare la situazione reale. L'ammissione alla seconda partenza di Ronnie Peterson e Carlos Reutemann venne messa in dubbio in quanto il primo, nel giro successivo a quello dell'esposizione della bandiera rossa era finito in testacoda e per tornare in pista era stato aiutato dai commissari, mentre l'argentino era rimasto fermo al quinto giro, lungo il tracciato, dopo una collisione con Hans-Joachim Stuck. Entrambi per\u00f2 vennero fatti ripartire.\nAlla ripartenza John Watson rest\u00f2 fermo sulla griglia, provocando cos\u00ec un incidente tra le vetture che sopraggiungevano: Patrese ed Ertl furono costretti al ritiro immediato. Peterson mantenne il comando, seguito da Patrick Depailler e Niki Lauda. La pista era molto bagnata, cosa che favoriva le vettura gommate Michelin, ovvero Ferrari e Renault. In pochi giri Reutemann si trov\u00f2 secondo, Villeneuve terzo e Jabouille sesto, sempre tenendo conto della classifica effettiva. Nella gara \"visiva\" Patrick Depailler era stato veloce ed aveva passato Peterson, che per\u00f2 comandava sempre per somma di tempi.\nLa pista si stava per\u00f2 asciugando, tanto che molti piloti iniziarono a montare gomme \"slick\". Quando fu il turno di Peterson Reutemann si trov\u00f2 a condurre, anche se, in realt\u00e0, nella somma dei tempi, era staccato di ben due giri dallo svedese. Poco dopo anche Reutemann cambi\u00f2 gli pneumatici, tanto che a condurre si trovo Gilles Villeneuve. Con le gomme fredde Reutemann usc\u00ec di tracciato e per rientrare fu aiutato dai commissari. Questo aiuto gli cost\u00f2 la squalifica. Dopo il cambio gomme di Villeneuve, dietro a Peterson, nella classifica reale, si trovava Niki Lauda, che per\u00f2 and\u00f2 a sbattere e fu costretto al ritiro.\nLa classifica vedeva ora al comando Ronnie Peterson, seguito da Gilles Villeneuve e Patrick Depailler. Gli pneumatici del canadese per\u00f2 non erano performanti e ci\u00f2 consent\u00ec il sorpasso a Depailler.\nPeterson conquist\u00f2 la sua decima, e ultima vittoria, in Formula 1, davanti a Depailler, Villeneuve (al suo primo podio), Emerson Fittipaldi, Jacques Laffite e Vittorio Brambilla. Non venne presentato nessun reclamo al termine della gara, pur in presenza di molte lamentele in merito agli aiuti dati dai commissari ai piloti durante la gara. Con questo risultato la Lotus si aggiudic\u00f2 per la settima volta la coppa Costruttori, dopo le vittorie nel 1963, 1965, 1968, 1970, 1972 e 1973.\nRisultati.\nI risultati del gran premio furono i seguenti:"}
{"id": "1785579", "revid": "287204", "url": "https://it.wikipedia.org/wiki?curid=1785579", "title": "Everytime You Touch Me", "text": "Everytime You Touch Me \u00e8 un singolo del 1995 dell'artista statunitense di musica elettronica Moby. La canzone \u00e8 inclusa nell'album \"Everything Is Wrong\". Le parti vocali sono cantate da Rozz Morehead e Kochie Banton, entrambi apparsi anche nel precedente singolo di Richard Hall, \"Feeling So Real\". Prima dell'uscita del pezzo, era stata tenuta una gara in cui i partecipanti avevano il compito di remixarlo. Il remix vincitore, fatto da Jude Sebastian, \u00e8 stato poi inserito come uno dei b-side del singolo.\nIl video che accompagna \"Everytime You Touch Me\" \u00e8 in stile vintage e mostra varie riprese con soggetti diversi che si sovrappongono (come Moby che osserva un cubo di vetro e dei balli sensuali).\nTracce.\nTutti i brani sono stati composti, eseguiti e prodotti da Richard Melville Hall."}
{"id": "1785580", "revid": "290948", "url": "https://it.wikipedia.org/wiki?curid=1785580", "title": "Microcebus ravelobensis", "text": "Il microcebo bruno e dorato o microcebo di Ravelobe (\"Microcebus ravelobensis\" Zimmerman et al., 1998) \u00e8 un lemure della famiglia Cheirogaleidae, endemico del Madagascar.\nDescrizione.\n\u00c8 assai simile come aspetto al simpatrico e congenere microcebo murino, rispetto al quale \u00e8 pi\u00f9 aggressivo ed ha in proporzione la coda pi\u00f9 lunga e sottile.\nIl pelo \u00e8 grigio-arancio sul dorso, giallastro sul ventre. Caratteristica della specie \u00e8 una banda bianca che va dalla fronte alla punta del muso.\nBiologia.\n\u00c8 un animale notturno ed onnivoro, che di giorno riposa in nidi sferici che costruisce intrecciando con perizia ramoscelli e foglie secche: si nutre di insetti, frutti e fiori.\nA differenza delle altre specie del genere \"Microcebus\", questi animali non accumulano riserve adipose nella coda.\nDistribuzione e habitat.\n\u00c8 diffuso nel Madagascar nord-occidentale. Il \"locus typicus\" della specie \u00e8 rappresentato dal lago Ravelobe, da cui deriva l'epiteto specifico. Lo si pu\u00f2 osservare all'interno del Parco nazionale di Ankarafantsika, nella foresta di Ampijoroa ed anche nelle foreste di Bongolava e di Mariarano.\nPreferisce la zona alta della foresta decidua secca.\nRiproduzione.\nI bioritmi di questi animali sono assai simili a quelli del congenere microcebo murino, anche se le femmine di microcebo bruno e dorato vanno in estro fra agosto e settembre, circa un mese prima, cio\u00e8, rispetto alle femmine di \"M. murinus\".\nConservazione.\nLa \"IUCN red list\" classifica questa specie come in pericolo di estinzione, in quanto ha un areale molto frammentato, inferiore ai 5.000\u00a0km\u00b2, con qualit\u00e0 dell'habitat in continuo declino. \nIl Parco nazionale di Ankarafantsika \u00e8 l'unica area naturale protetta del Madagascar in cui \u00e8 segnalata la sua presenza."}
{"id": "1785584", "revid": "15431", "url": "https://it.wikipedia.org/wiki?curid=1785584", "title": "Stadler AG", "text": ""}
{"id": "1785602", "revid": "27723", "url": "https://it.wikipedia.org/wiki?curid=1785602", "title": "Letteratura esperantista", "text": ""}
{"id": "1785605", "revid": "36426", "url": "https://it.wikipedia.org/wiki?curid=1785605", "title": "Cofano", "text": "Il c\u00f2fano \u00e8 il portello apribile delle carrozzerie automobilistiche, posto a riparo del vano motore o del vano bagagli. Nei due diversi casi, infatti, \u00e8 pi\u00f9 precisamente citato come \"cofano motore\" nel caso di carrozzerie monovolume o due volumi \u00e8 pi\u00f9 corretto il termine portellone.\nEtimologia.\nIl termine cofano \u00e8 mutuato dalla definizione usata, nel XIX secolo, per le casse con struttura metallica contenenti le munizioni e attrezzi per l'artiglieria oppure poste nelle abitazioni per custodire corredi od oggetti preziosi, molto simili agli appositi bauli sistemati sul retrotreno delle carrozze o delle autovetture, con funzione di bagagliaio, in uso sino al terzo decennio del XX secolo.\nStoria e descrizione.\nI cofani anteriori sono prevalentemente del tipo a \"bocca di coccodrillo\", ovvero incernierati al cruscotto con apertura contro il senso di marcia, sia per economia costruttiva, sia per ragioni di migliore fruibilit\u00e0 operativa o di carico. In alcune autovetture l'incernieramento \u00e8 in prossimit\u00e0 della calandra, sistema che elimina la potenziale pericolosit\u00e0 dovuta all'accidentale sganciamento del cofano in marcia che, ribaltandosi, occluderebbe completamente la visuale del guidatore. L'incernieramento laterale \u00e8 piuttosto raro. Il cofano anteriore \u00e8 di norma dotato di chiusura sbloccabile dall'abitacolo tramite apposito manettino e dell'asta di sostegno o altro meccanismo che consente di fissare il portello alla massima apertura per rendere agevoli le operazioni di manutenzione.\nSpesso, la complanarit\u00e0 superficiale dei cofani \u00e8 interrotta da convessit\u00e0 o da feritoie. Le convessit\u00e0, definite \"gobbe\", sono atte a contenere eventuali sporgenze delle parti meccaniche dalla linea di cintura; le feritoie sono usate come sfoghi per l'aria calda per migliorare la dispersione termica del propulsore, oppure usate come \"prese d'aria\" per l'airbox; un'altra variante delle feritoie \u00e8 di carattere aerodinamico, come nel caso della Ford GT40 e Ferrari F50. Un'altra caratteristica che pu\u00f2 essere presente su un cofano sono delle semplici nervature di rigidezza o di carattere estetico. \nNegli anni settanta si diffuse la moda di personalizzare la propria vettura colorando in nero opaco il cofano anteriore. L'espediente era utilizzato, nell'ambiente delle corse automobilistiche, allo scopo di evitare i riflessi causati dal sole e suscettibili di infastidire il pilota.\nDetta soluzione fu adottata anche da molte case automobilistiche che, per diversi anni, proposero gli allestimenti sportivi delle vetture di serie con cofani anteriori verniciati in nero opaco, come l'Autobianchi A112 Abarth, la Lancia Fulvia Coup\u00e9 Montecarlo e la Opel Manta SR.\nNon essendo parti strutturali portanti della scocca, in molte automobili sportive i cofani possono essere costruiti con materiali diversi dal corpo vettura, principalmente in leghe d'alluminio o plastica, allo scopo di ridurre il peso del veicolo. Tale accorgimento viene anche adottato, per fini ecologici, in alcune vetture di grande serie, utilizzando materiali plastici riciclabili."}
{"id": "1785607", "revid": "125971612", "url": "https://it.wikipedia.org/wiki?curid=1785607", "title": "Why Does My Heart Feel So Bad?", "text": "Why Does My Heart Feel So Bad? \u00e8 un singolo del musicista statunitense Moby, pubblicato il 17 novembre 1999 come quarto estratto dal quinto album in studio \"Play\".\nCantata dal gruppo The Shining Light Gospel Choir tramite un campionamento del loro brano \"He'll Roll Your Burdens Away\", si inoltr\u00f2 per tutto il 2000 e raggiunse la posizione numero 16 della Official Singles Chart.\nVideo musicale.\nIl videoclip, diretto da Susi Wilkinson, \u00e8 stato fatto interamente con la tecnica del disegno animato e mostra come protagonisti il \"piccolo idiota\" della copertina del disco ed il suo cane della copertina del remix. Essi abitano sulla Luna e un giorno decidono di scendere sulla Terra. Da qui in poi vivranno numerosissime disavventure, che li vedranno alle prese con la neve, la guerra e la pioggia. Alla fine, stancati della chiassosa e selvaggia vita del mondo, ritornano sul satellite grazie ad una scala.\nRemix di Kelis.\nNel 2000, il singolo \u00e8 stato ripubblicato insieme ad un remix del precedente \"Honey\" fatto dalla cantante Kelis ma non riusc\u00ec ad eguagliare il successo originale fermandosi solo alla posizione 17 della classifica inglese."}
{"id": "1785608", "revid": "599013", "url": "https://it.wikipedia.org/wiki?curid=1785608", "title": "Heiko Westermann", "text": "Caratteristiche tecniche.\nDi ruolo difensore centrale, pu\u00f2 giocare anche da centrocampista.\nCarriera.\nClub.\nGreuther F\u00fcrth.\nInizia la carriera da calciatore professionista nel 2002 con il , in Zweite Bundesliga.\nArminia Bielefeld.\nNel 2005 si trasferisce in Bundesliga all' ed alla nona giornata del campionato 2005-2006 segna contro l', il suo primo gol nella massima serie tedesca.\nSchalke 04.\nIl 1\u00ba luglio 2007 firma un contratto quadriennale con lo valido fino al 30 giugno 2011.\nAmburgo.\nIl 21 luglio 2010 firma un contratto quadriennale con l'Amburgo.\nNazionale.\nDopo aver giocato 2 partite con la rappresentativa Under-21, debutta con la Nazionale maggiore il 6 febbraio a Vienna contro l' (3-0). Viene inserito nella lista dei convocati per il . Il 6 settembre 2008 sigla il suo primo gol assoluto in nazionale nella vittoria per 0-6 contro il Liechtenstein.\nTra il 2009 e il 2010 disputa alcune gare, siglando 2 gol, il primo dei quali nell'amichevole vinta per 2-7 contro gli Emirati Arabi Uniti il 2 giugno del 2009.\nNel 2013, dopo tre anni di assenza, torna in nazionale disputando 3 amichevoli e tornando al gol il 2 giugno 2013 nella sconfitta contro gli Stati Uniti per 4-3, suo quarto e finora ultimo gol in nazionale.\nStatistiche.\nPresenze e reti nei club.\n\"Statistiche aggiornate al 18 maggio 2014.\""}
{"id": "1785610", "revid": "767487", "url": "https://it.wikipedia.org/wiki?curid=1785610", "title": "Glasnost (album)", "text": "Glasnost \u00e8 un album live della band rock britannica Barclay James Harvest, pubblicato nel 1988."}
{"id": "1785613", "revid": "339392", "url": "https://it.wikipedia.org/wiki?curid=1785613", "title": "Lagenorinco acuto", "text": ""}
{"id": "1785628", "revid": "767487", "url": "https://it.wikipedia.org/wiki?curid=1785628", "title": "Natural Blues", "text": "Natural Blues \u00e8 un singolo del musicista statunitense Moby, pubblicato il 14 marzo 2000 come quinto estratto dal quinto album in studio \"Play\".\nDescrizione.\nIl brano presenta un campionamento dal brano a cappella \"Trouble So hard\" della cantante folk Vera Hall.\nVideo musicale.\nEsistono due versioni differenti del videoclip.\nUno, diretto da David LaChapelle, vede come protagonisti Christina Ricci e Fairuza Balk. Vinse l'MTV Europe Music Award al miglior video e venne nominato per i MuchMusic Video Awards come Miglior Video Internazionale.\nL'altro, diretto da Susi Wilkinson, Hotessa Laurence e Filipe Al\u00e7ada, \u00e8 completamente animato (nello stesso stile di quello di \"Why Does My Heart Feel So Bad?\") e presenta il personaggio del \"Piccolo Idiota\" che vaga per delle paludi con il suo cane.\nCuriosit\u00e0.\nLa parte centrale della canzone fu utilizzata dalla Rai per gli europei di calcio 2000 come sigla ufficiale delle partite."}
{"id": "1785631", "revid": "26751", "url": "https://it.wikipedia.org/wiki?curid=1785631", "title": "Lagenorinco rostrobianco", "text": ""}
{"id": "1785633", "revid": "1543377", "url": "https://it.wikipedia.org/wiki?curid=1785633", "title": "Claude C. Hopkins", "text": "Copywriter, principale esponente della scuola dell\"'Hard Selling\", \u00e8 uno dei padri della moderna pubblicit\u00e0. Attento in particolare nel cercare di comprendere il consumatore e nell'integrare la pubblicit\u00e0 nello sforzo di marketing totale.\nFigura a tratti quasi leggendaria, \u00e8 a detta di molti colleghi (ad esempio David Ogilvy o John Edwin O'Toole) e studiosi (ad esempio David A. Aaker e John G. Myers) \"il pi\u00f9 grande creatore di pubblicit\u00e0 che abbia mai praticato quest'arte\".\nBiografia.\nInfanzia e Giovinezza.\nClaude Hopkins nasce nel 1866 in una piccola cittadina del Michigan da una famiglia austera e molto religiosa. Il padre era un pastore battista, discendente a sua volta da una famiglia di ecclesiasti, e anche per il piccolo Hopkins vi era in progetto la stessa sorte. Il padre era inoltre proprietario del giornale locale, ed \u00e8 qui che Hopkins ha il suo primo incontro con la pubblicit\u00e0. All'et\u00e0 di dieci anni, con la morte prematura del genitore, inizia a lavorare, oltre ad andare a scuola, per aiutare la famiglia. Vive con la madre, e proprio dalla madre apprende la passione per il lavoro e l'etica del risparmio.\nDurante questi anni si trova a dover fare svariati mestieri, in particolare quello di venditore porta a porta gli permette di entrare in contatto con la gente comune, di parlarci, di conoscerla. La convinzione che l'arte di vendere e di reclamizzare un prodotto siano cose che si apprendono sul campo e non sui banchi di scuola rester\u00e0 poi alla base del suo modo di concepire la pubblicit\u00e0. Continua con gli studi ecclesiastici fino all'et\u00e0 di 18 anni, pur non sentendo una reale vocazione, e successivamente abbandona definitivamente il progetto di seguire le orme dei suoi avi. A questa decisione contribuir\u00e0 anche il forte ascendente che ha sul giovane Hopkins lo spirito laico di un amico di famiglia, il poeta statunitense Will Carleton.\nEsordi nel campo della pubblicit\u00e0.\nIntorno al 1886 Hopkins frequenta la scuola di commercio Swensburg di Grand Rapids (Michigan), esperienza che egli rammenter\u00e0 in seguito come frustrante e inutile. Il primo impiego importante \u00e8 quello che ottiene in qualit\u00e0 di contabile presso la Bissell Carpet Sweeper Company, un'impresa che vendeva arnesi per pulire i tappeti, sempre a Grand Rapids. \u00c8 qui che per la prima volta s'improvvisa pubblicitario. In particolare, con l'avvicinarsi delle feste natalizie, gli viene in mente di promuovere la Bissel offrendo in omaggio a ciascun commerciante una spazzola e chiedendogli di esporre in negozio materiale pubblicitario (\"il re dei regali di natale\"). L'iniziativa ottiene un ottimo successo e Hopkins inizia cos\u00ec la sua carriera.\nEntra quindi a lavorare in qualit\u00e0 di pubblicitario per la Swift &amp; Company, una ditta di conserve di Chicago. \u00c8 qui che ha un'intuizione geniale, che verr\u00e0 poi imitata da numerosi pubblicitari in seguito. Decide di organizzare un evento straordinario (reclamizzandolo come tale) per l'inaugurazione di un nuovo grande magazzino della Rothschild &amp; Company: preparare \"la torta pi\u00f9 grande del mondo\" impiegando il lardo Cotosuet, un prodotto della Swift, al posto del normale burro. L'iniziativa riscuote un enorme successo, le cronache parlano di oltre 100.000 visitatori. Viene quindi deciso di organizzare una sorta di tourn\u00e9e, riproponendo la trovata in varie localit\u00e0 degli Stati Uniti orientali.\nEd \u00e8 proprio grazie alla fama raggiunta con la pubblicit\u00e0 del Cotosuet che Hopkins ottiene il suo successivo incarico. Viene contattato dal Dottor Shoop di Racine nel Wisconsin: il suo ritrovato contro la tosse giace invenduto nei depositi. Ad Hopkins viene l'idea di spedire dei campioni omaggio del prodotto, con la formula soddisfatti o rimborsati per chi ordinava poi i flaconi normali. Punta inoltre a vendere attraverso la rete dei farmacisti (che, data la tipologia di prodotto, ispirava pi\u00f9 fiducia rispetto alla rete di rappresentanti, che fino ad allora aveva avuto l'esclusiva). \nAnche in questo caso l'iniziativa ha successo, e quella del campione omaggio sar\u00e0 un espediente al quale Hopkins ricorrer\u00e0 spesso.\nHopkins rimane nel Wisconsin per oltre sei anni, collaborando con la J.L. Stack Advertising Agency, l'agenzia che fino a quel momento aveva curato la pubblicit\u00e0 del Dottor Shoop, divenendone ben presto il copywriter di punta. Di questo periodo \u00e8 emblematica la pubblicit\u00e0 della birra Schiltz che fa leva su un elemento talmente semplice e ovvio che gi\u00e0 vi facevano leva pressoch\u00e9 tutti quanti i produttori di birra: la \"purezza\" (quelli del filtraggio e della pulizia sono aspetti che caratterizzano la produzione della birra a vari livelli). Ma la novit\u00e0 di Hopkins consiste nello spiegare \"perch\u00e9\" la birra \u00e8 pura, non limitandosi quindi ad affermarlo ma descrivendone la preparazione. La Schlitz passa cos\u00ec dalla quinta alla prima posizione di mercato e diviene \"la birra che ha reso famosa Milwakee\".\nQuello di far leva su aspetti di un prodotto che non sono peculiari di una data marca ma che in realt\u00e0 sono dominio anche alla concorrenza, descrivendoli per\u00f2 con testi brevi, senza tanti orpelli stilistici, e mettendo in evidenza le \"Reason why\", sar\u00e0 uno stile che caratterizzer\u00e0 molta della pubblicit\u00e0 di Hopkins.\nUn altro aspetto innovativo che caratterizzer\u00e0 le pubblicit\u00e0 di Hopkins sar\u00e0, inoltre, quello di non fare mai menzione diretta alla vendita, presentando il prodotto in maniera apparentemente disinteressata, descrivendone le caratteristiche (agli inizi del novecento era ancora prassi comune fare inviti espliciti a \"comprare il prodotto \"x\"\", nelle pubblicit\u00e0).\nGli anni alla Lord &amp; Thomas.\nNel 1907, in seguito ad un principio di esaurimento nervoso, Hopkins passa tre mesi sulle rive del Lago Spring in Michigan per una cura ricostituente. \u00c8 deciso a ritirarsi dal mondo della pubblicit\u00e0. Invece viene convinto da Albert Lasker ad entrare a lavorare alla Lord &amp; Thomas di Chicago nell'Illinois. La Lord &amp; Thomas (poi Foote, Cone &amp; Belding), proprio grazie a Claude Hopkins e a un altro celebre copywriter, John E. Kennedy, diverr\u00e0 la prima agenzia pubblicitaria della storia ad avere la fama di essere creativa.\nIl primo progetto che viene assegnato ad Hopkins dalla Lord &amp; Thomas riguarda i fagioli in scatola della Van Camp's. Con un'indagine di mercato condotta di persona egli scopre che il 94% delle massaie cucina da s\u00e9 il maiale coi fagioli. E solo il 6% impiega fagioli in scatola. All'epoca la pubblicit\u00e0 comparativa si basava sul confronto del prodotto di una data marca con quello della concorrenza. A Hopkins viene invece l'idea di confrontare gli innumerevoli vantaggi dei fagioli gi\u00e0 pronti in scatola con gli innumerevoli svantaggi dei fagioli cucinati in casa (preparare i fagioli richiede moltissimo tempo e non \u00e8 facile). L'idea ha enorme successo: anche in questo caso decide di offrire un campione omaggio per permettere di constatare l'effettiva differenza; scrive annunci molto audaci diretti alla concorrenza, del tipo \"Provate la merce dei nostri rivali\"; cura la distribuzione del prodotto nei ristoranti, reclamizzandoli a loro volta come quelli che avevano scelto la Van Camp's.\nTuttavia il lavoro che a lungo termine si riveler\u00e0 il pi\u00f9 efficace di tutta quanta la sua carriera lo esegue per la B. J. Johnson Soap Co. Il problema \u00e8 reclamizzare un sapone da bucato, il Galvanic Soap. Fatte le dovute considerazioni per\u00f2 Hopkins e la sua \u00e9quipe si rendono conto che il prodotto non \u00e8 affatto appetibile. Chiedono se \u00e8 possibile cambiare prodotto. La Johnson, presa in contropiede, propone allora un prodotto minore che non aveva mai avuto intenzione di reclamizzare, un sapone da bagno composto da olio di palma e olio di oliva, il Palmolive.\nL'idea diviene cos\u00ec quella di reclamizzare il prodotto facendo leva sulla promessa di bellezza. Tuttavia Hopkins e colleghi non sono del tutto convinti di questa idea. Viene deciso quindi di fare una prova con alcune pubblicit\u00e0 in una piccola cittadina del Michigan, Benton Harbor. A ci\u00f2 vengono associate alcune iniziative collaterali. Quello che \u00e8 forse il primo \"copy testing\" della storia va a buon fine. Altrettanto la campagna pubblicitaria (che puntava ancora una volta sul campione omaggio). Oggi la B. J. Johnson Soap Co. di Milwaukee \u00e8 la multinazionale Colgate-Palmolive.\nLa prima pubblicit\u00e0 della storia a tentare di spiegare che il dentifricio serve per prevenire il formarsi della placca e quindi a mantenere i denti belli \u00e8 quella di Claude Hopkins per il Pepsodent.\nFino ad allora le pubblicit\u00e0 dei dentifrici si erano basate al massimo sull'ingenerare timore nei confronti della carie. E il far leva direttamente su concetti quali l'igiene, all'epoca, non riscuoteva molto successo. Mentre l'espediente della bellezza, ossia il presentare un prodotto in grado di potenziare le capacit\u00e0 seduttive di una persona, si rivela ancora una volta una trovata vincente. La pubblicit\u00e0 della Pepsodent rimane in assoluto quella che fa guadagnare ad Hopkins pi\u00f9 denaro (anche perch\u00e9 Hopkins pensa bene di diventare azionista della stessa Pepsodent).\nMa a fronte dei numerosi successi vi sono tuttavia anche alcuni clamorosi insuccessi.\nParadossalmente una delle sue pubblicit\u00e0 pi\u00f9 efficaci Hopkins la scrive per un prodotto, un'automobile della Mitchell, che si rivela un completo disastro: ci\u00f2 dovuto fondamentalmente ad un'incongruenza tra una pubblicit\u00e0 che puntava sull'efficienza e una macchina che efficiente non lo era affatto.\nNegli Stati Uniti la produzione su larga scala di automobili era iniziata appena nel 1902 e quindi i mezzi in circolazione erano ancora allo stato sperimentale e pieni di difetti. Il far leva sull'affidabilit\u00e0 si rivela quindi un'ottima idea: Hopkins da un lato studia con cura il prodotto ma dall'altro si fida anche della consulenza degli esperti dell'azienda (l'annuncio chiama in causa il testimonial \"John W. Bate esperto in efficienza\", appunto). La pubblicit\u00e0 ha successo, la Mitchell Car incrementa le vendite, ma solo nell'immediato perch\u00e9 dopo poco le auto iniziano a tornare indietro al costruttore. \nEvidentemente quanto reclamizzato non rispondeva a realt\u00e0\nQuesto \u00e8 uno dei classici esempi che dimostra il potere limitato della pubblicit\u00e0: anche la migliore delle r\u00e9clame \u00e8 vana se poi il prodotto \u00e8 scadente, anzi in casi del genere un'ottima pubblicit\u00e0 accelera notevolmente il fallimento di quanto reclamizzato. Questa constatazione viene fatta da Hopkins circa un secolo fa.\nQuando Hopkins si trova a lavorare per i cereali della Quaker Oats gli viene in mente di incrementare le vendite di farina d'avena facendo incrementare il consumo di farina d'avena. L'idea \u00e8 semplice quanto ingenua, e la pubblicit\u00e0 risulta del tutto inefficace. Questo \u00e8 un altro dei classici esempi che dimostra il potere limitato della pubblicit\u00e0: la pubblicit\u00e0 non \u00e8 in grado di far comprare prodotti che non servono. Nel caso specifico il motivo per cui varie persone non consumavano un prodotto notoriamente importante da un punto di vista nutrizionale era legato al fatto che probabilmente non lo apprezzavano. E una pubblicit\u00e0 non \u00e8 in grado di far mangiare ad una persona una cosa che non gli piace. Anche questa constatazione viene fatta da Hopkins circa un secolo fa.\nLa pubblicit\u00e0 diretta.\nParallelamente a forme pi\u00f9 o meno innovative di pubblicit\u00e0 (divenute poi classiche), Hopkins porta avanti anche una forma di pubblicit\u00e0 non molto amata dalle agenzie dell'epoca perch\u00e9 ritenuta piuttosto difficile da creare e poco remunerativa: la pubblicit\u00e0 diretta, ossia la pubblicit\u00e0 relativa alla vendita per corrispondenza. Secondo Hopkins questa forma di pubblicit\u00e0, dato il tipo di mercato alla quale fa riferimento, \u00e8 l'unica che permette di avere un riscontro immediato e netto della propria efficacia.\nE rappresenta in un certo qual modo l'essenza dell\"hard selling\": essendo poco lo spazio in cui si concentra (ci\u00f2 permette di economizzare sui costi \u2013 il principio di fondo \u00e8 quello della massima resa col minimo sforzo), tale pubblicit\u00e0 deve essere chiara, concisa, scritta in piccolo, ciascuna illustrazione deve avere un valore di vendita, e non sono ammessi orpelli di alcun genere.\nSecondo Hopkins tutti i generi di pubblicit\u00e0 sono stabiliti sui principi della vendita per corrispondenza: vendere sempre con un beneficio e riuscire a battere la concorrenza. \nSul valore della pubblicit\u00e0 diretta come banco di prova si pronuncer\u00e0 qualche decennio pi\u00f9 tardi anche David Ogilvy.\nLa pubblicit\u00e0 scientifica.\nIn virt\u00f9 dei numerosi successi ottenuti col proprio lavoro Hopkins decide di scrivere una sorta di guida della pubblicit\u00e0. Nel 1923 pubblica quindi \"Scientific Advertising\", nel quale enuncia leggi e regole, basate su osservazioni empiriche, utili a creare pubblicit\u00e0 efficace.\nSecondo Hopkins la pubblicit\u00e0 efficace \u00e8 quella in grado di creare un profitto (\"la pubblicit\u00e0 esiste solo per vendere qualcosa\") e la scienza rappresenterebbe il modo per ottenere pubblicit\u00e0 efficace. Questo perch\u00e9 comunque esistono delle leggi generali che regolano il funzionamento della pubblicit\u00e0 e il compito della ricerca in pubblicit\u00e0 \u00e8 quello di trovare tali regole al fine di evitare errori ovvero inutili sprechi di denaro. E, a suo parere, \"Scientific Advertising\" rappresenterebbe un'utile mappa in tal senso.\nSe in generale Scientific Advertising \u00e8 considerato il testo-base della pubblicit\u00e0 moderna, \u00e8 anche vero che, nello specifico, molte delle osservazioni presenti in quest'opera oggi sono ritenute datate, semplicistiche, o comunque non sono state verificate. Tuttavia l'indubbio pregio di quest'opera \u00e8 e rimane quello di aver orientato il focus della ricerca in pubblicit\u00e0, e quindi fin dal principio, sul consumatore (\"il bravo pubblicitario deve capire la psicologia\")\nInvece lascia perplessi la contraddizione di un Hopkins che da un lato consiglia di bruciare i manuali di pubblicit\u00e0 e sentenzia sull'inutilit\u00e0 dell'istruzione superiore per quanto riguarda questo tipo di mestiere, e dall'altro si preoccupa di scrivere un testo di riferimento che sottende uno studio sistematico.\nNel 1925 si ritira dalla Lord &amp; Thomas, dove egli aveva terminato la sua carriera in qualit\u00e0 di presidente. Nel 1927 pubblica l'autobiografico \"My life in advertising\", precedentemente uscito a puntate sulla rivista \"Advertising and Selling\". Anche questa idea avr\u00e0 diversi imitatori nel campo della pubblicit\u00e0.\nMuore nel 1932, all'et\u00e0 di 66 anni.\nVita privata.\nNel 1886 si sposa. Il matrimonio produrr\u00e0 due figlie.\nClaude C. Hopkins \u00e8 stato socio dell'attrice americana Edna Wallace Hopper e ha lanciato una linea di cosmetici col nome di lei.\n\u00c8 stato per molti anni membro e poi direttore dell'organizzazione filantropica Volunteers of America che si occupa del recupero di giovani disadattati attraverso l'educazione al lavoro; ha sostenuto la Hope House di Chicago, una casa temporanea per i prigionieri liberati sulla parola; \u00e8 stato promotore dell'occupazione femminile attraverso numerosi articoli.\n\u00c8 stato un amante della natura e un appassionato di automobili."}
{"id": "1785637", "revid": "22475", "url": "https://it.wikipedia.org/wiki?curid=1785637", "title": "Greg Holmes (rugbista)", "text": "Biografia.\nNazionale Under-21 per l'Australia ai mondiali di categoria in Scozia del 2004, esord\u00ec nel Super 12 nella stagione successiva; sempre nel 2005 esord\u00ec in Nazionale maggiore, in un \"test match\" contro la .\nNel 2006 disput\u00f2 tutti i 13 incontri di Super 14 in cui i furono impegnati, poi un infortunio alla spalla e uno al collo lo tennero fuori dall'attivit\u00e0 internazionale per tutto il resto dell'anno; ricostruita la spalla, nel 2007 disput\u00f2 pochi incontri, e salt\u00f2 gran parte dell'attivit\u00e0 internazionale di met\u00e0 anno; tuttavia riusc\u00ec a entrare nella rosa dei convocati alla in Francia, nel corso della quale disput\u00f2 due incontri.\nDopo la Coppa del Mondo prese parte con i all'effimero Australian Rugby Championship durato solo una stagione.\nNel 2011 fu campione del Super Rugby con i , e nel 2014 fu inserito nella neoistituita squadra dei Queensland Country che disputa il National Rugby Championship.\nNel 2015, a 8 anni di distanza dalla sua pi\u00f9 recente presenza internazionale, fu richiamato negli \"Wallabies\" dal C.T. Michael Cheika.\nA seguire, fu convocato nella rosa alla in cui disput\u00f2 6 incontri e giunse fino alla finale, poi persa contro la .\nDopo un periodo in Europa nell', con la conquista del titolo d'Inghilterra, dal 2020 milita nuovamente in Australia nel ."}
{"id": "1785642", "revid": "767487", "url": "https://it.wikipedia.org/wiki?curid=1785642", "title": "Giuseppe Fracassi", "text": "Biografia.\nLaureato in giurisprudenza, avvocato, era funzionario di partito della Democrazia Cristiana, con la quale ebbe numerosi incarichi sia come deputato (dalla III alla V legislatura) che come senatore (dalla VI alla IX legislatura). Mor\u00ec durante la IX legislatura nel 1984 e venne sostituito da Corradino Di Stefano. Fu anche sottosegretario di Stato nei governi Rumor e Moro."}
{"id": "1785643", "revid": "767487", "url": "https://it.wikipedia.org/wiki?curid=1785643", "title": "The Ghoul (film 1933)", "text": "The Ghoul \u00e8 un film del 1933 diretto da T. Hayes Hunter.\nFilm horror britannico tratto dall'omonimo romanzo di Frank King e interpretato da Boris Karloff, Cedric Hardwicke e Ernest Thesiger.\nSolo nei primi anni settanta alcune copie della pellicola sono tornate alla luce; per molto tempo si era pensato che tutte le copie fossero andate distrutte.\nTrama.\nIl professor Morlant viene sepolto, per sua volont\u00e0, con un gioiello egiziano che dovrebbe garantirgli la vita eterna. Quando un suo assistente, Laing si impadronisce del gioiello, il professore risorge con lo scopo di impossessarsene nuovamente.\nDistribuzione.\nLa pellicola \u00e8 entrata nel pubblico dominio negli Stati Uniti.\nRifacimento.\nIl film \"Sette allegri cadaveri\" (\"What a Carve Up!\", conosciuto anche come \"No Place Like Homicide!\", diretto da Pat Jackson nel 1961 e interpretato da Sid James, Kenneth Connor e Shirley Eaton) \u00e8 un \"remake\" della pellicola di T. Hayes Hunter."}
{"id": "1785644", "revid": "339392", "url": "https://it.wikipedia.org/wiki?curid=1785644", "title": "Lagenorinco scuro", "text": ""}
{"id": "1785650", "revid": "484532", "url": "https://it.wikipedia.org/wiki?curid=1785650", "title": "Jeanloup Sieff", "text": "Biografia.\nFiglio di genitori polacchi, inizia la professione di fotografo come reporter lavorando anche per l'agenzia Magnum Photos, negli anni cinquanta, ed ottiene riconoscimenti per il servizio sugli scioperi nelle miniere del Borinage Belga.\nPassato alla fotografia di moda, collabora con le prestigiose riviste dell'epoca. Nei primi anni sessanta si trasferisce a New York, qui svolge servizi che lo renderanno sempre pi\u00f9 popolare e che vedono personaggi come Alfred Hitchcock posare per lui. Trascorre in questa citt\u00e0 pochi anni per poi tornare a Parigi.\nIl suo nome viene legato alla fotografia di nudo. Anche in questo campo artistico, come negli altri, Sieff fa molto uso dell'obiettivo grandangolare spinto che conferisce un'impronta unica ed inconfondibile al suo stile ironico e mai volgare.\nAttori, politici ed artisti hanno posato per lui. La luce morbida che illumina il viso, mentre il resto dei dettagli perde importanza, caratterizzano queste immagini. Tipica la vignettatura ottenuta in fase di stampa, procedimento che spesso il fotografo curava in prima persona.\nA completezza artistica vengono i paesaggi immortalati dall'autore, celebri quelli della Valle della Morte ripresi nel 1977.\nSieff \u00e8 stato un importante riferimento per moltissimi fotografi, la sua visione particolare attraverso il grandangolo ha influenzato l'approccio all'immagine di tanti artisti, specialmente a partire dagli anni settanta-ottanta.\nNella famiglia Sieff la tradizione viene proseguita dalla moglie, Barbara Rix, e dalla figlia Sonia Sieff."}
{"id": "1785651", "revid": "36426", "url": "https://it.wikipedia.org/wiki?curid=1785651", "title": "Walker Art Center", "text": "Il Walker Art Center \u00e8 un centro di arte contemporanea a Minneapolis, nel Minnesota. \nDescrizione.\nFondato nel 1879 da Thomas Barlow Walker, \u00e8 stato ufficialmente aperto nel 1927.\nIl museo concentra le sue attivit\u00e0 sull'arte contemporanea a partire dagli anni 1940, quando una donazione di Gilbert Walker rese possibile l'acquisto di opere importanti di artisti internazionali come Pablo Picasso, Henry Moore, Edward Hopper e Alberto Giacometti.\nDal 1999 al 2005 il museo fu ristrutturato dagli architetti svizzeri Herzog &amp; de Meuron.\nIl \"Minneapolis Sculpture Garden\" \u00e8 un parco di sculture a nord del \"Walker Campus\", nato da una collaborazione fra il Walker e il Minneapolis Park and Recreation Board. Il parco fu inaugurato nel 1988, ingrandito nel 1992, e ha una superficie di (44500\u00a0m\u00b2)."}
{"id": "1785652", "revid": "118882046", "url": "https://it.wikipedia.org/wiki?curid=1785652", "title": "Porcelain (Moby)", "text": "Porcelain \u00e8 un singolo del musicista statunitense Moby, pubblicato il 12 giugno 2000 come sesto estratto dal quinto album in studio \"Play\".\nDivenne con il tempo uno dei brani pi\u00f9 famosi e apprezzati del musicista per varie sue caratteristiche peculiari nella composizione della musica e del testo. Quest'ultimo, molto malinconico e triste, venne scritto dallo stesso Richard Hall, che si ispir\u00f2 ad una relazione avuta tempo addietro con una donna non ben identificata, mentre l'ossatura del pezzo venne creata riversando una parte di una composizione per orchestra di Ernest Gold chiamata \"Fight for Survival\" e registrata per il film \"Exodus\" del 1960.\nLa critica musicale mondiale la elogi\u00f2 per la sua ricchezza di poesia e sensibilit\u00e0 e, proprio per la posizione che occupa nel disco (alla terza traccia), la consider\u00f2 come uno dei punti pi\u00f9 alti di quest'ultimo, subito dopo \"Honey\".\nDescrizione.\n\"Porcelain\" venne composta e registrata da Moby nel suo appartamento a Little Italy (Manhattan). Trov\u00f2, come gi\u00e0 accennato, l'ispirazione in una disastrosa relazione avuta molti anni prima con una donna sconosciuta. Parlando di questo argomento in un'intervista con Billboard, afferm\u00f2 che: \u00abSono stato molto coinvolto in questo affare con una donna davvero meravigliosa che io ho amato molto. Ma sapevo nel profondo del mio cuore che non avremmo mai avuto una relazione veramente romantica. Quindi era come essere innamorato di qualcuno, con cui non dovevi stare.\u00bb Per quanto riguarda invece il brano in s\u00e9 per s\u00e9, egli confess\u00f2 che all'inizio non gli piacque per niente perch\u00e9 il suono era \"rozzo\" e la sua voce \"troppo debole\". Perci\u00f2 lo etichett\u00f2 come \"discreto\" ritenendo che \u00abnessuno l'avrebbe ascoltato\u00bb - tuttavia, alla fine decise di inserirlo su \"Play\".\nCantata da Moby stesso \"Porcelain\" si discosta molto dal sound synthpop/dance che pervade la prima parte dell'album, dove \u00e8 situata. Di fatto ha un tempo abbastanza lento (96 bpm), caratteristico della musica ambient. \n\u00c8 in tonalit\u00e0 di mi bemolle maggiore e segue un costante ciclo di accordi in progressione (Sol minore, Si bemolle maggiore, Fa minore, La bemolle maggiore) tranne che nel bridge che parte a 2:12 e che finisce a 2:32. Anche la lirica si presenta abbastanza introspettiva e malinconica in quanto tratta del fatto di \u00abamare qualcuno, ma di dover rompere con lui comunque.\u00bb\nStrumentazione.\nGli strumenti che eseguono la melodia principale sono un pianoforte ritmico e i violini riversati del campionamento, accompagnati da sintetizzatori e vocalizzi (fatti da Pilar Basso). Il ritmo invece \u00e8 dettato da una drum machine.\nAccoglienza.\n\"Porcelain\" venne generalmente accolto favorevolmente dalla critica musicale. Alexandra Marshall di MTV lo soprannomin\u00f2 \u00abun piccolo frammento lussureggiante che suona come un nastro da un EP dei Magnetic Fields.\u00bb Un giornalista del Birmingham Evening Mail scrisse che \u00abla melodia pulita e l'atmosferica voce\u00bb creano un \u00abpaesaggio ben distinto\u00bb e Brent DiCrescenzo di Pitchfork ha osservato come il pezzo \u00abscivola lentamente gi\u00f9 nelle gole come il litio.\u00bb Anche David Browne dell'Entertainment Weekly, che aveva precedentemente detto che \"Play\" necessitasse di una \"potata\", lo esalt\u00f2 come un'eccezione dell'intero lavoro in studio. Nella loro funzione di \"Chartslot\", il Daily Record ha detto che esso \u00e8 \u00abl'ideale per rilassarsi a in una sera d'estate.\u00bb Jim DeRogatis del Chicago Sun-Times ha caratterizzato le canzoni \"Honey\" e \"Porcelain\", come \u00abemozionali e coinvolgenti\u00bb aggiungendo che se \u00abnon vi trasportano (in tutti i sensi), allora probabilmente non avete alcuna sensibilit\u00e0.\u00bb \"Playlouder\" nomin\u00f2 la composizione il ventiseiesimo miglior singolo del 2000, definendola \u00abla pi\u00f9 schiacciante e celeste\u00bb dell'album e lodandola per la sua combinazione di melodie di pianoforte con la voce di Moby \u00abossessivamente stregata\u00bb. La branca di The Village Voice Pazz &amp; Jop d'altro cant\u00f2 la posizion\u00f2 al cinquantaseiesimo posto della sua lista di migliori brani di quel periodo e Q magazine al numero 253 di quella delle 1001 canzoni pi\u00f9 belle di sempre.\nSuccesso commerciale.\nLa canzone venne pubblicata come il sesto singolo di \"Play\" il 12 giugno 2000 e, come tutte le altre canzoni dell'album, fu licenziata per essere usata in pubblicit\u00e0, programmi televisivi e film. Il primo ad usufruirne fu il regista inglese Danny Boyle, che la inser\u00ec nella colonna sonora di \"The Beach\" di quello stesso anno. A seguire ci furono poi Volkswagen Polo, Bosch, France T\u00e9l\u00e9com. e Carlo Verdone che la us\u00f2 nei titoli di coda di \"C'era un cinese in coma\". Cos\u00ec facendo \"Porcelain\" divent\u00f2 uno dei pezzi pi\u00f9 famosi dell'album (basti pensare che lo stesso Moby la consider\u00f2 la composizione di riferimento di quest'ultimo).\nVideo musicale.\nEsistono due versioni differenti del videoclip.\nIl primo video, diretto da Nick Brandt, vede Moby seduto sul sedile di una automobile in movimento, ma senza autista; l'auto viaggia per una citt\u00e0, lungo una strada, in una foresta ed alla fine in un campo, dove stanno pascolando delle mucche. L'automobile in pi\u00f9 di una occasione evita in extremis delle collisioni.\nIl secondo video, diretto da Jonas \u00c5kerlund, vede un primissimo piano dell'occhio di una persona e delle immagini riflesse in esso. Nell'occhio si vede riflesso Moby che esegue il brano, oltre che visi di altre persone, e delle mani che suonano il pianoforte, nella parte musicale del brano."}
{"id": "1785657", "revid": "51323", "url": "https://it.wikipedia.org/wiki?curid=1785657", "title": "No Place Like Homicide!", "text": ""}
{"id": "1785658", "revid": "339392", "url": "https://it.wikipedia.org/wiki?curid=1785658", "title": "Lagenorinco dai denti obliqui", "text": ""}
{"id": "1785661", "revid": "63756", "url": "https://it.wikipedia.org/wiki?curid=1785661", "title": "Rami\u00e9", "text": ""}
{"id": "1785663", "revid": "110157", "url": "https://it.wikipedia.org/wiki?curid=1785663", "title": "Palasport Livio Romare", "text": "Il palasport Livio Romare \u00e8 un palazzetto dello sport di Schio, in provincia di Vicenza.\nNoto sin dalla sua inaugurazione come PalaCampagnola, dal nome della localit\u00e0 sul quale sorge, \u00e8 stato intitolato il 5 dicembre 2015 all'ex giocatore di volley scledense Livio Romare (uno tra i protagonisti dei successi pallavolistici della squadra cittadina negli anni novanta), ad un anno dalla sua prematura scomparsa.\nIl palasport \u00e8 un impianto dotato di 2600 posti a sedere, tuttavia nelle partite dalla grande affluenza come le finali scudetto, il pubblico presente all'interno dell'impianto pu\u00f2 esser aumentato. Nel palasport sono installati gli impianti per la pallacanestro e pallavolo. Nei locali del piano interrato sono inoltre installati gli impianti per l'arrampicata sportiva e la palestra per la ginnastica artistica, utilizzata dalla societ\u00e0 Fortitudo.\nDalla stagione 1988/89 la Pallacanestro Femminile Schio vi gioca le sue partire casalinghe. Questo palazzetto \u00e8 stato il teatro dei nove scudetti vinti dalle scledensi. Nella stagione 2007-08 il PalaCampagnola \u00e8 stato l'unico palazzetto della serie A1 di pallacanestro femminile a rimanere imbattuto al termine sia della stagione regolare che dei play off.\nNegli anni novanta ha rappresentato il campo casalingo per la squadra di pallavolo maschile Jockey-Deroma / Wuber militante in serie A1 e A2.\nOccasionalmente l'impianto viene utilizzato per manifestazioni ed eventi quali concerti musicali, competizioni di ballo, eccetera.\nDal marzo 2018 \u00e8 stata allestita presso il palasport una sala museo del Famila basket, la prima del genere in Italia dedicata a una squadra femminile di pallacanestro; intitolata a Antonio Cestaro, padre del presidente della societ\u00e0 scledense, nella sala vengono esposti i trofei vinti dalla squadra, le formazioni i dati e le curiosit\u00e0 delle varie annate sportive, le divise delle giocatrici."}
{"id": "1785664", "revid": "15756", "url": "https://it.wikipedia.org/wiki?curid=1785664", "title": "Terza battaglia dell'Aisne", "text": "La terza battaglia dell'Aisne fa parte delle offensive di primavera lanciate dall'Impero Tedesco nel 1918 ed aveva per obiettivo la conquista del Chemin des Dames prima che il Corpo di spedizione statunitense giungesse in forze in Francia.\nSi tratt\u00f2 di un'offensiva di grandi dimensioni, chiamata operazione \"Bl\u00fccher-Yorck\", dal nome di due generali prussiani delle guerre napoleoniche, ed ebbe luogo dal 27 maggio al 6 giugno 1918. Segu\u00ec l'offensiva nelle Fiandre, svoltasi in aprile.\nAntefatti.\nI tedeschi tennero il crinale del Chemin des Dames dalla prima battaglia dell'Aisne, del 1914 fino al 1917, quando questo venne conquistato dai francesi nel corso dell'offensiva Nivelle.\nErich Ludendorff aveva progettato l'operazione Bl\u00fccher-York perch\u00e9 pensava che un successo sull'Aisne avrebbe portato le armate tedesche a breve distanza da Parigi. Ludendorff, che considerava proprio avversario principale il British Expeditionary Force riteneva che in questo caso i britannici si sarebbero mossi per proteggere la capitale francese, offrendo la possibilit\u00e0 per una nuova offensiva nelle Fiandre.\nDa parte francese il settore era presidiato dalla sesta armata francese, comandata dal generale Denis Auguste Duch\u00eane, oltre a quattro divisioni del IX Corpo d'armata britannico, guidate dal generale Alexander Hamilton Gordon. Esse erano state dislocate lungo il Chemin des Dames \u2013 ritenuto un settore tranquillo \u2013 per riprendersi dalle perdite subite durante l\"'operazione Michael\" di marzo.\nSvolgimento della battaglia.\nNelle prime ore del 27 maggio 4.000 cannoni tedeschi iniziarono a bombardare le linee alleate. Soprattutto i britannici subirono perdite molto gravi, provocate anche dalla decisione di Duchene di non ritirarsi di fronte all'attacco tedesco, ma di tentare una difesa avanzata, in difformit\u00e0 dalle istruzioni del comandante in capo francese, Philippe P\u00e9tain.\nAl bombardamento fece seguito il lancio di proiettili con gas tossici, e quando la nube del gas si fu diradata, cominci\u00f2 l'attacco delle truppe d'assalto tedesche.\nGli alleati furono colti completamente di sorpresa, e le truppe tedesche riuscirono ad avanzare di 15 chilometri prima che calasse la notte, raggiungendo l'Aisne in meno di sei ore, e travolgendo otto divisioni alleate su una linea tra Reims e Soissons e ricacciando gli alleati sino al fiume Vesle. Le truppe dell'Intesa non furono in grado di rallentare i tedeschi prima che questi riuscissero ad avanzare di pi\u00f9 di 40 chilometri.\nIl 30 maggio l'esercito tedesco vedeva la vittoria a portata di mano, dopo aver catturato pi\u00f9 di 50.000 soldati alleati e catturato pi\u00f9 di 800 cannoni. Tuttavia, dopo essere giunte a 56 chilometri da Parigi (il 3 giugno) le truppe tedesche vennero rallentate da numerosi problemi, tra cui la carenza di rifornimenti, la stanchezza, e lo scarso afflusso di truppe fresche, oltre ad un gran numero di perdite dovute ai contrattacchi alleati e alla crescente resistenza da parte delle divisioni americane appena dislocate al fronte, che si distinsero nella Battaglia di Bosco Belleau.\nIl 6 giugno, in seguito ad una serie di fortunati contrattacchi degli alleati, l'avanzata tedesca venne fermata sulla Marna.\nConseguenze.\nI francesi avevano subito perdite per 98.000 uomini, e i britannici per 29.000. Le perdite tedesche furono pi\u00f9 o meno equivalenti, se non leggermente superiori. Duch\u00e8ne venne rimosso dal suo comando per la pessima prova data durante l'offensiva. Le truppe americane ebbero il loro battesimo del fuoco.\nLudendorff, incoraggiato dal successo, decise di lanciare un'ulteriore offensiva, culminata nell'seconda battaglia della Marna."}
{"id": "1785666", "revid": "2210568", "url": "https://it.wikipedia.org/wiki?curid=1785666", "title": "Enrichetta di Nassau-Weilburg (1780-1857)", "text": "Biografia.\nInfanzia.\nEnrichetta era figlia di Carlo Cristiano di Nassau-Weilburg e di Carolina d'Orange-Nassau. La madre di Enrichetta era a sua volta figlia di Guglielmo IV di Orange-Nassau e di Anna di Hannover.\nMatrimonio.\nIl 28 gennaio 1797 spos\u00f2 Ludovico Federico Alessandro di W\u00fcrttemberg, figlio del duca Federico II Eugenio di W\u00fcrttemberg e di Federica Dorotea di Brandeburgo-Schwedt. Inizialmente il marito era nell'esercito prussiano, successivamente, dal 1800, entr\u00f2 nell'esercito russo. A causa della carriera del marito, Enrichetta e la famiglia si sono spostate in vari posti dell'Europa.\nUltimi anni.\nA causa degli enormi debiti contratti dal marito, si dovettero stabilire nel Castello di Kirchheim. Alla morte del marito si impegn\u00f2 in varie opere di carit\u00e0; infatti fond\u00f2 un ospedale, un asilo e i vigili del fuoco volontari.\nDiscendenza.\nDal matrimonio con Ludovico di W\u00fcrttemberg nacquero cinque figli:"}
{"id": "1785668", "revid": "339392", "url": "https://it.wikipedia.org/wiki?curid=1785668", "title": "Lagenorinco australe", "text": ""}
{"id": "1785671", "revid": "599013", "url": "https://it.wikipedia.org/wiki?curid=1785671", "title": "Idruro di alluminio", "text": "L'idruro di alluminio \u00e8 un composto chimico avente come formula AlH3. \u00c8 un solido instabile sopra i 150\u00a0\u00b0C. Ha propriet\u00e0 riducenti e reagisce violentemente con acqua e altre sostanze protiche liberando idrogeno. Non ha utilizzi pratici significativi, e non \u00e8 disponibile in commercio.\nStoria.\nAlH3 fu sintetizzato per la prima volta nel 1942 da Egon Wiberg (1901-1976).\nStruttura.\nL'idruro di alluminio \u00e8 un solido polimerico. Sono possibili molti polimorfi, chiamati \u03b1-, \u03b2-, \u03b3-, \u03b4-, \u03b5- e \u03b8-AlH3. La forma \u03b1-AlH3 \u00e8 la pi\u00f9 stabile e ne \u00e8 stata determinata la struttura tramite diffrazione dei raggi X e diffrazione neutronica. Ogni atomo di alluminio \u00e8 circondato da sei atomi di idrogeno che fanno da ponte ad altri sei atomi di alluminio. Le distanze Al\u2013H sono tutte equivalenti (172 pm) e l'angolo Al\u2013H\u2013Al \u00e8 di 141\u00b0.\nSintesi.\nLa sintesi pi\u00f9 conveniente si effettua facendo reagire in soluzione eterea di tetraidroalluminato di litio LiAlH4 e tricloruro di alluminio AlCl3 in condizioni rigidamente controllate. A seconda delle condizioni usate si pu\u00f2 determinare quale polimorfo ottenere:\nReattivit\u00e0.\nL'idruro di alluminio \u00e8 instabile sopra i 150\u00a0\u00b0C; ha propriet\u00e0 riducenti e reagisce violentemente con acqua e altre sostanze protiche liberando idrogeno.\nApplicazioni.\nL'idruro di alluminio non ha utilizzi pratici significativi, e non \u00e8 disponibile in commercio. \u00c8 stato studiato come possibile additivo per propellenti solidi per razzi. Inoltre, essendo una sostanza contenente idrogeno nel proprio reticolo cristallino, \u00e8 stato studiato come materiale di potenziale interesse nello sviluppo di veicoli alimentati a idrogeno. Nessuna di queste applicazioni ha finora (2013) avuto successo."}
{"id": "1785676", "revid": "1658", "url": "https://it.wikipedia.org/wiki?curid=1785676", "title": "Melezza", "text": ""}
{"id": "1785682", "revid": "259180", "url": "https://it.wikipedia.org/wiki?curid=1785682", "title": "Alessandro Turchi", "text": "Biografia.\nAlessandro Turchi ebbe la sua formazione pittorica presso la bottega di Felice Brusasorci, nella sua citt\u00e0 natale. Dai primi anni del Seicento inizi\u00f2 progressivamente a dipingere in modo autonomo sino alla morte del suo maestro, avvenuta nel 1605. In questo periodo realizz\u00f2 alcuni dipinti di carattere religioso per varie chiese veronesi e, probabilmente, alcune opere su pietra di paragone (materiale di recente utilizzo quale supporto alla pittura). Forse dopo il 1605 soggiorn\u00f2 sporadicamente nelle citt\u00e0 di Venezia e Mantova, all'epoca attrattivi poli artistico-culturali. A Verona dipinse molte opere per l'aristocrazia locale (in particolar modo per i Conti Giusti, la cui collezione contava una dozzina di opere dell'artista) e nel dicembre 1609 entr\u00f2 ufficialmente nell'Accademia Filarmonica veronese subentrando al maestro che era stato prima di lui il pittore ufficiale di detta Accademia.\nVerso il 1614 si pass\u00f2 a Roma, dove rimase stabilmente sino alla morte. Poco dopo il suo trasferimento partecip\u00f2 alla decorazione della Sala Regia del palazzo del Quirinale assieme al condiscepolo Marcantonio Bassetti (pare invece escluso il coinvolgimento di Pasquale Ottino), sotto la guida di Carlo Saraceni. Notato dal cardinale Scipione Borghese, dipinse per lui il \"Cristo pianto dalla Maddalena e dagli angeli\" e la \"Resurrezione di Lazzaro\" (ancora oggi a Roma, Galleria Borghese). Il cardinale, inoltre, lo fece lavorare alla decorazione della sua villa di Mondragone (gli commission\u00f2 una pala non ancora rintracciata) e per il Casino del Barco. Dipinse \"La Sacra Famiglia\", pala d'altare della quarta cappella a sinistra della basilica di San Lorenzo in Lucina. Questa cappella era la Cappella Gentilizia dei principi Ottoboni Duchi di Fiano (la famiglia di Papa Alessandro VIII) che l'ebbero, con Breve pontificio, in \"concessione perpetua\" (\u00e8 ancora visibile, in alto all'ingresso, il loro stemma). \nMolto legato alla sua citt\u00e0 natale, continu\u00f2 ad inviare dipinti di carattere sacro per le cappelle delle chiese e di soggetto mitologico per alcune celebri collezioni veronesi come quella Gherardini, la Curtoni e la Muselli. Il suo pi\u00f9 importante mecenate fu il Marchese Gaspare Gherardini, informatore artistico di Cristina di Svezia. I suoi ultimi anni furono costellati di successi: nel 1637 fu nominato principe dell'Accademia di San Luca e nel 1638 membro della Congregazione dei Virtuosi al Pantheon.\nNel 1623 Alessandro spos\u00f2 Lucia San Giuliano, dalla quale ebbe numerosi figli. La figlia Cecilia nel 1640 si un\u00ec al pittore Giacinto Gimignani, le cui opere denotano talvolta chiari rimandi a quelle del suocero.\nFortuna critica.\nAlessandro Turchi fu un pittore molto apprezzato, in vita e nei secoli successivi alla sua morte. Dapprima si rivolsero a lui gli aristocratici scaligeri che gli ordinarono tele per i loro palazzi ma anche i committenti romani, e quelli che gravitavano su Roma, inoltrarono all'Orbetto numerosi lavori (come il \"Matrimonio Mistico di Santa Caterina\", oggi a Parigi, Museo del Louvre, e \"i santi Cosma e Damiano\", custodito presso la chiesa dei SS Medici Cosma e Damiano a Conversano, commissionata da Giangirolamo II Acquaviva d'Aragona grazie all'interessamento di Ascanio Filomarino, futuro arcivescovo di Napoli e \"maestro di camera\" del cardinal nepote Antonio Barberini \"seniore\"). Le sue opere furono inviate all'estero gi\u00e0 nel Seicento, in Baviera e in Francia: l'elettore e duca di Baviera Massimiliano I, i cardinali Richelieu e Mazarino possedevano sue opere. Quest'ultimo in particolare aveva ben sei quadri del pittore veronese, tra cui \"Cristo e l\u2019adultera\"."}
{"id": "1785683", "revid": "1718925", "url": "https://it.wikipedia.org/wiki?curid=1785683", "title": "Moby (album)", "text": "Moby \u00e8 l'album di debutto di Moby, pubblicato nel 1992.\nQuesto album \u00e8 stato successivamente ripubblicato nel 1993 come \"The Story So Far\", con una track-list diversa e copertina leggermente modificata, che riprende il titolo in modo diverso.\nNell'album i brani contengono numerosi sample di origine per\u00f2 sconosciuta; l'unico di origine certa \u00e8 quello presente in \"Go\" preso dalla melodia di \"Laura Palmer Theme\" della colonna sonora de \"I segreti di Twin Peaks\", cos\u00ec come l'urlo \"Go!\" preso da un brano del gruppo Tones on Tail.\nNel Regno Unito il pezzo \"Drop a Beat\" \u00e8 stato eliminato a favore di \"Thousand\", il B-side di \"I Feel It\". \nQuesto detiene il Guinness World Record per avere il pi\u00f9 veloce battito al minuto (BPM) per tempo, circa 1.000 BPM (da qui il nome).\nPer quanto riguarda la musica, \"Moby\" \u00e8 impregnato di brani in stile house e trance, caratteristici degli anni '90.\nLe ultime due tracce per\u00f2, \"Slight Return\" e \"Stream\" sono pi\u00f9 tranquille (in particolare l'ultima citata che \u00e8 in puro stile ambient) e preannunciano le sonorit\u00e0 del prossimo album di Moby, \"Ambient\".\nTracce.\nTutti i brani sono composti, suonati, missati e prodotti da Moby, tranne \"Go\" composto da Moby e Angelo Badalamenti."}
{"id": "1785685", "revid": "110157", "url": "https://it.wikipedia.org/wiki?curid=1785685", "title": "Melezzo Occidentale", "text": "Il Melezzo Occidentale (\"Amblezz\" in lombardo) \u00e8 un torrente che scorre nella Val Vigezzo, nella provincia del Verbano-Cusio-Ossola.\nPercorso.\nSi forma raccogliendo tutte le acque ad ovest di Druogno (dove si trova lo spartiacque tra la zona orientale ed occidentale della valle) e scorre verso occidente scavando l'impervia e stretta vallata che collega l'altopiano vigezzino alla Val d'Ossola. Dopo aver attraversato il comune di Masera confluisce nel Toce nei pressi di Domodossola. In soli 13\u00a0km di percorso supera un dislivello di circa 2000 metri."}
{"id": "1785686", "revid": "1087849", "url": "https://it.wikipedia.org/wiki?curid=1785686", "title": "Melezzo Orientale", "text": "Il Melezzo Orientale o semplicemente Melezzo (\"Melezz\" in vigezzino) \u00e8 un torrente che scorre nella Val Vigezzo, in provincia del Verbano Cusio Ossola e nelle Centovalli in Canton Ticino dove viene chiamato Melezza.\nPercorso.\nNasce dalle pendici ad est della Pioda di Crana. Nel primo tratto del suo corso scorre verso sud solcando la breve e profonda valle di Arvogno, frazione del comune di Toceno; giunto nei pressi di Santa Maria Maggiore piega verso est e percorre in un ampio letto la dolce pendenza dell'altopiano vigezzino; a Malesco riceve le acque del torrente \"Loana\".All'altezza del comune di Re la valle inizia a restringersi; poco a valle dell'abitato il torrente forma una stretta gola attraversata dal medioevale \"ponte del Maglione\". Dopo aver superato Ponte Ribellasca entra in territorio svizzero dove cambia nome in Melezza e percorre il territorio di Centovalli toccando le frazioni di Borgnone, Palagnedra ed Intragna. Dopo aver ricevuto le acque del torrente Isorno, suo principale tributario, percorre un ultimo tratto prima di gettarsi nel fiume Maggia a Losone, che a sua volta sfocia poco dopo nel Lago Maggiore.\nNei pressi di Palagnedra, poco dopo il confine italo-svizzero, il torrente \u00e8 sbarrato dalla diga di Palagnedra, costruita negli anni 1950-52, che forma un pittoresco lago artificiale sfruttato a fini idroelettrici."}
{"id": "1785689", "revid": "287204", "url": "https://it.wikipedia.org/wiki?curid=1785689", "title": "Pallacanestro Femminile Schio 2007-2008", "text": "Questa voce raccoglie le informazioni riguardanti la Famila W\u00fcber Schio nelle competizioni ufficiali della stagione 2007-2008.\nStagione.\nLa stagione 2007-2008 \u00e8 stata la sedicesima consecutiva che la squadra scledense ha disputato in Serie A1.\nIl 3 maggio vince il suo terzo scudetto battendo le campionesse uscenti del Phard Napoli.\nIl Beretta Famila Schio \u00e8 la seconda squadra italiana, dopo Napoli nel 2006 a conquistare l'EuroCup. La vittoria \u00e8 stata ottenuta battendo in finale il BC Moscow. Questa vittoria permette l'accesso diretto all'Eurolega nella stagione successiva.\nVerdetti stagionali.\nCompetizioni nazionali\nCompetizioni europee\nOrganigramma societario.\nArea direttiva\nStaff tecnico\nRoster.\n C\nEuroCoppa.\nFinale.\nTabellini.\nSchio, 27 marzo 2008, 20:30\nBeretta Famila Schio: Consolini n.e., Moro 11, Butler 3, Donaphin 8, Tassara 4, Masciadri 12, Rubino n.e., Ngoyisa 18, Ress 3, Ciampoli 8, Macchi 20, Zambon n.e. All.: Sandro Orlando.\nBK Mosca: Latysheva 7, Currie 13, Vukicevic n.e., Savelyeva 3, Beglova n.e., Zakalyuzhnaya 17, Danilochkina 15, Logunova n.e., Pierson 12, Grishaeva n.e. All.: Aleksander Vasin.\nArbitri: Tomas Jasevi\u010dius (Lituania) e Tomasz Trawicki (Polonia).\nParziali: 21-21, 19-14, 26-16, 21-16.\nSpettatori: 2300.\nMosca, 3 aprile 2008, 19:00\nBK Mosca: Latysheva 3, Currie 16, Vukicevic, Becirovic, Savelyeva, Beglova 6, Zakalyuzhnaya 5, Danilochkina 18, Logunova, Pierson 17, Grishaeva 4. All.: Aleksander Vasin.\nBeretta Famila Schio: Consolini 1, Moro 14, Butler 2, Donaphin 16, Masciadri 12, Rubino 2, Ngoyisa 3, Ress 10, Ciampoli, Macchi 18. All.: Sandro Orlando.\nArbitri: Ivo Dolinek (Repubblica Ceca), Jasmina Tatic (Serbia).\nParziali: 18-25, 15-14, 16-17, 20-22.\nSpettatori: 2000.\nStatistiche.\nStatistiche delle giocatrici.\nCampionato (stagione regolare e play-off)"}
{"id": "1785697", "revid": "799790", "url": "https://it.wikipedia.org/wiki?curid=1785697", "title": "Ambient (album)", "text": "Ambient \u00e8 il secondo album in studio del musicista statunitense Moby. \u00c8 stato pubblicato il 17 agosto 1993 e ha ricevuto recensioni contrastanti.\nInoltre, a differenza di molti altri album in studio del musicista, non \u00e8 mai stato ripubblicato in una edizione speciale o rimasterizzata."}
{"id": "1785699", "revid": "26751", "url": "https://it.wikipedia.org/wiki?curid=1785699", "title": "Lissodelfino australe", "text": ""}
{"id": "1785700", "revid": "1610933", "url": "https://it.wikipedia.org/wiki?curid=1785700", "title": "Globicefalo", "text": ""}
{"id": "1785702", "revid": "95049", "url": "https://it.wikipedia.org/wiki?curid=1785702", "title": "Tor de' Schiavi", "text": ""}
{"id": "1785703", "revid": "1543377", "url": "https://it.wikipedia.org/wiki?curid=1785703", "title": "Microcebus sambiranensis", "text": "Il microcebo di Sambirano (\"Microcebus sambiranensis\") \u00e8 un lemure della famiglia Cheirogaleidae, endemico del Madagascar.\nDescrizione.\nIl pelo nella zona dorsale \u00e8 rossiccio con sfumature violacee, mentre la zona ventrale \u00e8 grigiastra: possiede delle vibrisse nere assai appariscenti.\nBiologia.\nLa specie fu scoperta durante un'approfondita ricerca nelle zone in cui vive: assieme a questo animale, furono classificate altre due specie congeneri, il microcebo di Madame Berthe e il microcebo rosso settentrionale.\nDistribuzione.\n\u00c8 presente nel Madagascar nord-occidentale, dove lo si trova unicamente nelle foreste decidue della zona della riserva speciale dell'Ankarana."}
{"id": "1785704", "revid": "228587", "url": "https://it.wikipedia.org/wiki?curid=1785704", "title": "Everything Is Wrong", "text": "Everything Is Wrong \u00e8 il terzo album di Moby, pubblicato nel 1995.\nL'album \u00e8 stato il primo del musicista ad essere acclamato dalla gente per la sua variet\u00e0 e il suo sound elettronico, ma il successo vero e proprio arriver\u00e0 nel 1999, con l'album Play.\nPer un certo periodo, il disco veniva pubblicato insieme ad un secondo disco, dal titolo \"Underwater\", contenente cinque pezzi intitolati appunto \"Underwater\" (parte 1, 2, 3, 4 e 5) in stile puramente ambient. Successivamente, un estratto dalla prima parte, re-intitolato \"Grace\", verr\u00e0 utilizzato come sottofondo musicale al cortometraggio \"Space Water Onion\".\n\"Everything Is Wrong\" \u00e8 inoltre accompagnato da un booklet in cui sono inseriti due saggi personali di Moby, contenenti citazioni di persone famose (da Albert Einstein a San Francesco d'Assisi) e fatti di vita vissuta (ad esempio per quanto riguarda la sperimentazione animale).\nSempre nello stesso anno e distanza di pochi mesi l'uno dall'altro, \u00e8 stato pubblicato il remix di Everything Is Wrong. Esso \u00e8 composto da due dischi: il primo si intitola \"Hard Techno, Joyous Anthems &amp; Quiet Ambiance\", mentre il secondo \"New York Hard House, Acid &amp; Groovy Melodic Trance\".\nI brani.\nCome succeder\u00e0 per molti album di Richard Hall, \"Everything is Wrong\" si compone di 13 tracce molto diverse tra di loro;\ni pezzi variano tra le atmosfere ambient (come \"Hymn\", \"First Cool Hive\", \"God Moving Over the Face of the Waters\", \"When It's Cold I'd Like to Die\" e la title-track) e quelle elettroniche trance (come lo sono per esempio \"Let's Go Free\" e \"Bring Back My Happiness\").\n\"What Love?\" e \"All That I Need Is to Be Loved\", brani punk, preannunciano gi\u00e0 le sonorit\u00e0 del successivo \"Animal Rights\".\nIn \"Everytime You Touch Me\" il rapper ripete verso il finale la frase \"Some system rockin' \", la stessa usata in \"Feeling So Real\".\n\"All That I Need Is to Be Loved\" \u00e8 una versione punk dell'omonimo b-side di \"Move\"."}
{"id": "1785713", "revid": "1305772", "url": "https://it.wikipedia.org/wiki?curid=1785713", "title": "Eutidemo", "text": ""}
{"id": "1785714", "revid": "110157", "url": "https://it.wikipedia.org/wiki?curid=1785714", "title": "Everything Is Wrong (album di remix)", "text": "Everything Is Wrong \u00e8 il quarto album di Moby, pubblicato nel 1996.\nContiene vari remix di brani del precedente album omonimo."}
{"id": "1785721", "revid": "18323", "url": "https://it.wikipedia.org/wiki?curid=1785721", "title": "Rebecca Bloomwood", "text": ""}
{"id": "1785722", "revid": "767487", "url": "https://it.wikipedia.org/wiki?curid=1785722", "title": "An Evening with Belafonte/Makeba", "text": "An Evening with Belafonte/Makeba \u00e8 un album di Harry Belafonte e Miriam Makeba, pubblicato nel 1965.\nDescrizione.\nPubblicato dalla RCA, l'album fu la prima collaborazione fra Belafonte e Makeba, fatta eccezione per una apparizione di Makeba nel brano \"Just One More Dance\" sull'album di Belafonte \"Belafonte Returns to Carnegie Hall\" (1960). A dispetto del titolo, solo due dei brani dell'album sono effettivamente cantati in duetto da Belafonte e Makeba.\nL'album nacque da un progetto di Belafonte, che godeva di una grande notoriet\u00e0 internazionale e in quegli anni sosteneva molti artisti ancora poco noti come Nana Mouskouri, Letta Mbulu o Hugh Masekela, oltre alla stessa Makeba. I brani sono cantati in diverse lingue africane: zulu, xhosa, sotho e swahili."}
{"id": "1785723", "revid": "767487", "url": "https://it.wikipedia.org/wiki?curid=1785723", "title": "Riccardo Budoni", "text": "Carriera.\nCalcio.\nCresce nelle giovanili del , con cui esordisce in Serie C nella stagione 1977-1978. Nella stagione successiva passa alla , con cui gioca prevalentemente nel Campionato Primavera conquistando la Coppa Italia nel 1979 e raggiungendo la finale nel Torneo di Viareggio 1980, persa contro il Dukla Praga. Nel finale di stagione 1979-1980 esordice in Serie A a seguito delle sospensioni per il calcioscommesse che colpiscono, tra gli altri, il portiere titolare Massimo Cacciatori. Preferito al portiere di riserva Giuseppe Avagliano nonostante problemi a un ginocchio, debutta nella massima serie il 30 marzo 1980, nel 2-0 interno sul , e a fine stagione le presenze sono in tutto 4.\nNel 1980, dopo la retrocessione e l'acquisto di Maurizio Moscatelli e Aldo Nardin, viene mandato nuovamente in Serie C per maturare esperienza: gioca due stagioni da titolare, a (in Serie C2) ed (Serie C1). Rientrato alla Lazio, viene ceduto in compropriet\u00e0 al Brescia, nell'ambito della cessione di Gabriele Podavini ai biancocelesti, ma con le \"Rondinelle\" gioca solamente due partite di Coppa Italia, e nel novembre 1983 passa in prestito al , in Serie C2. Gioca un'unica partita, che coincide con la sconfitta interna contro il , e a fine stagione fa rientro al Brescia. Dopo un'altra annata vissuta alle spalle di Roberto Aliboni e culminata con la promozione in Serie B, si trasferisce per una stagione alla Massese in Serie C2: con gli apuani stabilisce una striscia di imbattibilit\u00e0 di oltre 700 minuti. A fine stagione passa allo Spezia, rimanendovi per due campionati in Serie C1 e C2 nei quali viene ricordato dalla tifoseria spezzina per alcune sue incertezze.\nNel 1988, a soli 29 anni, chiude la carriera calcistica per dedicarsi al calcio a 5.\nCalcio a 5.\nGiocatore.\nDal 1988 ha militato in numerose squadre di Roma e dintorni, tra cui il Torrino, con cui partecipa al campionato di Serie A 1990-1991. Con la maglia della Lazio Master C5 ha vinto anche un campionato di categoria nel 1997.\nDopo il ritiro, Budoni torna occasionalmente in campo con le maglie di TC Garden Roma e Proginf, nel periodo in cui \u00e8 anche allenatore della squadra romana.\nAllenatore e dirigente.\nTerminata la carriera agonistica, allena diverse squadre nei campionati laziali. \u00c8 alla guida del Nepi, con cui ottiene la doppia promozione dalla Serie D alla Serie B e la vittoria nella Coppa Italia di Serie C nel 2002; nello stesso anno, tuttavia, viene sostituito da Fulvio Colini e diventa allenatore in seconda e coordinatore delle giovanili. Lasciata Nepi, guida le giovanili del TC Garden Roma (poi ridenomatosi Cinecitt\u00e0) e della Proginf; all'inizio della stagione 2007-2008 assume la guida della prima squadra, subentrando a Massimo Del Rosso, senza poter evitare la retrocessione in Serie C1. Riconfermato all'inizio della stagione successiva, viene successivamente avvicendato ancora con Del Rosso, e torna ad occuparsi delle giovanili.\nRicopre poi l'incarico di dirigente della Nazionale italiana Master di calcio a 5 e di preparatore dei portieri della Nazionale Under-21 di calcio a 5 dell'Italia. Dal 2012 al 2014 Budoni si divide tra l'incarico con la Nazionale e il ruolo di allenatore del Futbolclub, squadra partecipante al campionato di Serie C2 di calcio a 5. Nel 2014 diventa allenatore del Tc Parioli, Circolo Storico Italiano, la cui massima rappresentativa milita nel campionato di serie C1, confermando il suo impegno con la Nazionale Italiana U21; in seguito guida Capitolina Marconi (Serie B) e CCCP Futsal (Serie C1), sempre nella Capitale."}
{"id": "1785727", "revid": "1718925", "url": "https://it.wikipedia.org/wiki?curid=1785727", "title": "Ordine di Isabella la Cattolica", "text": "L'ordine di Isabella la Cattolica \u00e8 un'onorificenza spagnola.\nStoria.\nL'ordine venne istituito da re Ferdinando VII il 14 marzo 1815 con il nome di \"Reale ed americano ordine di Isabella la Cattolica\" (Real y Americana Orden de Isabel la Cat\u00f3lica), allo scopo di \"premiare la fedelt\u00e0 alla Spagna ed il merito di cittadini spagnoli e stranieri per il bene della nazione, ed, in particolare, in quelli eccezionali servizi resi per la prosperit\u00e0 dei territori americani e d'oltremare\". L'ordine \u00e8 stato riformato con un regio decreto il 26 luglio 1847 ed ha assunto il nome di \"Reale ordine di Isabella la Cattolica\".\nL'ordine di Isabella la Cattolica pu\u00f2 anche essere conferito a persone giuridiche, in tal caso viene concessa la \"placca d'onore\".\nL'ultimo regolamento dell'ordine \u00e8 stato emanato del 1998. La sua funzione attuale \u00e8 \"premiare cittadini spagnoli e stranieri che, con comportamento straordinario di carattere civile, rendono beneficio alla nazione o contribuiscono in maniera rilevante a favore delle relazioni di amicizia e di cooperazione fra la Spagna ed il resto della comunit\u00e0 internazionale\".\nAttualmente l'ordine dipende dal ministero degli affari esteri. Il gran maestro dell'ordine \u00e8 il Re Filippo VI di Spagna. Il gran cancelliere \u00e8 il ministro per gli affari esteri. Tutti i titoli e le decorazioni devono essere approvate da entrambi.\nDal grado di cavaliere in su, l'Ordine concede nobilt\u00e0 personale non trasmissibile (a meno che per 3 generazioni consecutive il primogenito maschio non venga insignito dell'Ordine allora in questo caso la nobilt\u00e0 diventa definitiva) e si ha il privilegio di aggiungere un mantello araldico dorato dell'Ordine di Isabella la Cattolica sul proprio stemma personale.\nClassi.\nL'ordine \u00e8 suddiviso nelle seguenti classi di benemerenza:\nInsigniti notabili.\nEcco l'elenco di alcune personalit\u00e0 di rilievo che hanno ricevuto tale onorificenza. Ove presente, tra parentesi \u00e8 riportato anche l'anno di conferimento:"}
{"id": "1785728", "revid": "2091899", "url": "https://it.wikipedia.org/wiki?curid=1785728", "title": "Brabus", "text": "La Brabus, fondata nel 1977 a Bottrop, vicino a D\u00fcsseldorf, in Germania da Klaus Brackmann e Bodo Buschmann (la denominazione trae origine infatti dall'accostamento di parte dei cognomi dei fondatori), \u00e8 un'azienda privata che offre modifiche sia estetiche che componentistiche e motoristiche per le autovetture Mercedes-Benz, Smart e Maybach.\nIl contesto.\nBrabus \u00e8 tra le pi\u00f9 conosciute aziende specializzate in elaborazioni dei modelli di serie Mercedes, unitamente alla AMG, quest'ultima peraltro entrata direttamente nell'orbita della casa madre negli anni novanta.\nLe modifiche applicate ai modelli di serie riguardano principalmente la meccanica con il potenziamento dei propulsori; le auto possono essere di propriet\u00e0 del cliente che le inoltra alla Brabus per l'elaborazione o possono essere acquistate direttamente finite presso l'azienda stessa.\nLa Brabus \u00e8 conosciuta per garantire elevate prestazioni ma ad un prezzo molto elevato, infatti il suo slogan recita \"se devi chiedere quanto costa, non te lo puoi permettere\".\nL'azienda offre anche tuning pi\u00f9 semplici come spoiler, kit estetici, parti in fibra di carbonio e cerchi scomponibili. Upgrade pi\u00f9 importanti riguardano l'aggiunta di nuovi differenziali da corsa, scarichi aperti, freni a disco a 12 pistoncini e rimappature della centralina.\nI motori Mercedes modificati da Brabus vanno da quello delle SLK e CLK (4 cilindri aspirato - 200 CV) a quelli di cilindrata superiore delle CL, CLS e S (twin-turbo - 730 CV). La societ\u00e0 provvede anche a modificare l'interno dell'abitacolo (rivestimenti, cambi, leve freno a mano, pedali, vari elementi elettronici come LCD o impianti audio professionali).\nPer quanto riguarda l'altra azienda del gruppo Daimler, la Smart, sono presenti in catalogo modelli speciali Brabus delle Fortwo, della Roadster e della Forfour.\nRecord.\nNel 1996 la \"Brabus E V12\" ottenne il record mondiale di velocit\u00e0 per una berlina omologata per la strada con 328.16\u00a0km/h (205.1\u00a0mph). Nel 2003 la \"Brabus E V12 Biturbo\" miglior\u00f2 lo stesso record, portandolo a 348.16\u00a0km/h (217.6\u00a0mph).\nNuovamente nel 2006 un miglioramento, segnato nel circuito ad alta velocit\u00e0 di Nard\u00f2, in cui venne raggiunta la velocit\u00e0 di 360.32\u00a0km/h (225.2\u00a0mph). Il motore era basato sul W219 della Mercedes-Benz della CLS.\nProdotti.\nBrabus 190E 3.6S Leichtbau.\nLa Leichtbau si basava sulla Mercedes-Benz 190E e fu costruita in soli due esemplari. Le testate del motore, il quale era stato elaborato per raggiungere la potenza di 272 cv e la coppia di 379 Nm, erano state ridipinte di rosso ed erano stati aggiunti nuovi sensori per il controllo della temperatura dell'olio. Quest'ultimo, veniva raffreddato con l'impiego di tre radiatori. L'accelerazione da 0 a 100\u00a0km/h in 5,9 secondi grazie anche all'alleggerimento di 130\u00a0kg dell'intero mezzo. Negli interni, al posto dei sedili posteriori, era stato inserito un roll-bar in alluminio di sicurezza.\nBrabus SV 12 Bi-Turbo.\nNel 2003 la Brabus realizz\u00f2 una versione potenziata della Mercedes-Benz SL600. Al suo propulsore venne aumentata la cilindrata da 5.5 a 6.3 montando un nuovo albero a gomiti, pistoni di diametro maggiore, bielle di precisione, nuovo impianto di scarico in acciaio inox, catalizzatori metallici e una rimappatura della centralina elettronica del motore. All'esterno vennero invece aggiunti nuovi elementi aerodinamici per migliorare la deportanza e la stabilit\u00e0 del mezzo.\nNel 2009 ne venne lanciata la versione R. Basata sulla S600 Restyling, era dotata di un propulsore 12 cilindri con 750 cv di potenza e 1310 Nm di coppia gestito da un cambio automatico a cinque rapporti. Ci\u00f2 le garantiva una velocit\u00e0 massima di 340\u00a0km/h, con accelerazione da 0 a 100\u00a0km/h in 4 secondi. Tale risultato fu ottenuto inserendo turbocompressori e intercooler pi\u00f9 grandi, un nuovo impianto di scarico sportivo in acciaio inox, una nuova centralina elettronica rimappata e varie componenti del motore aggiornate agli standard sportivi. Il design \u00e8 stato rinnovato con l'introduzione di nuove componenti aerodinamiche e nuove prese d'aria per migliorare il raffreddamento delle componenti. Per adeguarsi alle nuove prestazioni, anche l'impianto frenante e le sospensioni furono elaborate.\nBrabus E V12.\nNel 2003 venne lanciata la E V12 basata sulla Mercedes- Benz S600. Il suo propulsore V12 gestito da un cambio automatico a cinque rapporti era stato potenziato per raggiungere la potenza di 640\u00a0cv con 1040\u00a0Nm di coppia. Per adeguarsi alla nuova potenza, gli pneumatici di serie vennero sostituiti con dei modelli sportivi realizzati dalla Michelin. L'impianto frenante era costituito da quattro freni a disco ventilati abbinati ad un sistema ABS. La carrozzeria venne aggiornata con un nuovo body kit aerodinamico. Gli interni erano realizzati con inserti in carbonio, pelle e Alcantara.\nNel 2009 ne venne distribuita la versione One of Ten. Basata sulla Mercedes-Benz Classe E, era dotata di un propulsore V12 6.3 da 800\u00a0cv di potenza con coppia di 1420\u00a0Nm gestito da un cambio automatico a cinque velocit\u00e0. Ci\u00f2 permetteva un'accelerazione da 0 a 100\u00a0km/h in 3,7 secondi con velocit\u00e0 massima di 370\u00a0km/h. L'intero apparato meccanico del motore era stato aggiornato, cos\u00ec come l'impianto frenante, le sospensioni, l'aerodinamica e gli impianti di raffreddamento.\nUn anno dopo fu presentata la versione Coup\u00e9.\nBrabus SV 12 S Biturbo.\nBasandosi sulla nuova serie della Mercedes-Benz S600, la Brabus realizz\u00f2 il proprio modello SV 12 S Biturbo nel 2005. Il propulsore V12 che la equipaggiava era stato potenziato portando la sua potenza a 580 cv, con coppia di 1100 Nm. Ci\u00f2 fu possibile con l'introduzione di un nuovo impianto di scarico sportivo con terminali in acciaio inox, di nuovi turbocompressori, di nuovi intercooler e di una nuova centralina elettronica rimappata. La gestione del motore avveniva tramite un cambio automatico a cinque rapporti. L'esterno del mezzo era stato aggiornato con nuovi elementi aerodinamici e anche gli interni furono rielaborati. Basandosi sulla CL600 \u00e8 stata invece realizzata la versione Coup\u00e9 della Biturbo .\nNel 2010 venne costruita la SV 12 R. Rispetto alla versione S, questa era dotata di un propulsore V12 che erogava la potenza di 800 cv con 1420 Nm di coppia. Ci\u00f2 permetteva il raggiungimento di una velocit\u00e0 massima di 350\u00a0km/h limitata elettronicamente, con accelerazione da 0 a 100\u00a0km/h in 3,9 secondi. il raggiungimento di tali prestazioni era stato ottenuto montando nuovi turbocompressori abbinati a quattro intercooler, una nuova centralina elettronica rimappata e un nuovo sistema di scarico dotato di quattro terminali. La carrozzeria era stata elaborata con un nuovo body kit aerodinamico in carbonio e furono aggiunte nuove prese d'aria per la refrigerazione delle componenti meccaniche. Impianto frenante, sospensioni, pneumatici e cerchioni di serie vennero sostituiti con modelli ad alte prestazioni per sopperire alle nuove prestazioni della vettura.\nBrabus SLR McLaren.\nDopo l'immissione sul mercato automobilistico della Mercedes-Benz SLR McLaren, la Brabus ne realizz\u00f2 una propria versione. La maneggevolezza del veicolo venne migliorata con l'introduzione di un nuovo differenziale autobloccante, mentre il propulsore AMG V8 venne potenziato a 660 cv, permettendo cos\u00ec al mezzo di accelerare da 0 a 100\u00a0km/h in 3,6 secondi, con velocit\u00e0 massima di 340\u00a0km/h. Dal momento che era stato utilizzato un sistema di scarico non omologato per l'impiego stradale, la Brabus SLR poteva essere guidata soltanto nei circuiti. Della carrozzeria vennero sostituiti diversi componenti, come lo spoiler e il diffusore posteriori, con delle parti in carbonio per contenere il peso. Anche i cerchi di serie vennero cambiati con dei modelli sportivi. Gli interni erano realizzati in pelle e Alcantara. Nel 2007 ne \u00e8 stata realizzata anche una versione Roadster.\nBrabus CLS Rocket.\nLa Rocket presentata presso il salone automobilistico di Francoforte del 2005 era basata sulla Mercedes-Benz CLS, ma traeva il proprio propulsore dalla SL 600. Tale motore, gestito da un cambio automatico a cinque rapporti con differenziale autobloccante, era stato equipaggiato con nuovi turbocompressori, nuovi intercooler, un nuovo impianto di scarico con terminali in acciaio inox, un nuovo albero motore, nuovi pistoni forgiati, nuovo alesaggio e una nuova rimappatura della centralina elettronica. Tutto ci\u00f2 permetteva la produzione di una potenza di 730 cv con 1300 Nm di coppia. Per adeguare la maneggevolezza del mezzo alle nuove prestazioni, le sospensioni di serie erano state sostituite con dei pezzi sportivi. Gli interni erano in pelle e Alcantara.\nBrabus Ultimate 112.\nBasandosi sulla Smart Fortwo, la Brabus realizz\u00f2 nel 2007 la Ultimate 112. L'esterno venne modificato con l'aggiunta di un nuovo body kit e di nuovi cerchi sportivi Brabus Monoblock VI. Le sospensioni vennero irrigidite per migliorare la manovrabilit\u00e0, mentre il propulsore venne elaborato per raggiungere una potenza di 112 cv con 150 Nm di coppia. Ci\u00f2 le permetteva un'accelerazione da 0 a 100\u00a0km/h in 8,9 secondi, con velocit\u00e0 massima di 170\u00a0km/h. Tale risultato venne raggiunto introducendo un nuovo impianto di scarico sportivo con terminali doppi in acciaio inox. Gli interni vennero realizzati usando pelle e Alcantara.\nBrabus Bullit.\nLa Bullit presentata presso il salone automobilistico di Francoforte del 2007 aveva come base la Mercedes Classe C. Il propulsore che la equipaggiava era il medesimo 6.3 montato sulla SV12 S Biturbo. Per adattarsi al nuovo motore, vennero sistemate sulla vettura delle nuove prese d'aria e un nuovo impianto di scarico sportivo. Stesse modifiche vennero apportate ai turbocompressori e agli intercooler. per la gestione del motore venne installato un cambio automatico a cinque rapporti. L'accelerazione da 0 a 100\u00a0km/h avveniva in 3,9 secondi, con velocit\u00e0 massima di 360\u00a0km/h. Per adeguarsi alle nuove prestazioni, sospensioni e impianto frenante vennero potenziati e sostituiti con nuovi pezzi sportivi. L'aerodinamica venne anch'essa migliorata con l'aggiunta di un nuovo body kit. Gli pneumatici di serie vennero sostituiti da gomme sportive Yokohama ADVAN che avvolgevano cerchi da corsa Brabus Monoblock. Un anno dopo ne fu costruita la versione Black Arrow, la cui particolarit\u00e0 risiedeva nel colore della carrozzeria nero opaco.\nBrabus Tesla Roadster.\nPresso il salone automobilistico di Essen del 2008, la Brabus present\u00f2 una versione elaborata della Tesla Roadster. Essa si poneva come la prima vettura sportiva elettrica elaborata del mondo e nacque da una collaborazione tra le due case. In particolare, venne inserito un sistema che faceva riprodurre al propulsore elettrico, solitamente silenzioso, il rumore generato da tre tipi diversi di motori, tra cui un V8. Gli pneumatici vennero sostituiti con delle nuove versioni sportiva, mentre la carrozzeria fu aggiornata con un body kit in fibra di carbonio.\nBrabus GLK V12.\nBasandosi sulla Mercedes-Benz GLK, i progettisti tedeschi svilupparono una propria versione del mezzo. Come propulsore venne montato un V12 derivato dalla Mercedes-Benz S65 AMG ed elaborato per produrre 750 cv di potenza e 1350 Nm di coppia. Ci\u00f2 permetteva una accelerazione da 0 a 100\u00a0km/h in 4,2 secondi, con velocit\u00e0 massima di 322\u00a0km/h.\nBrabus 800 E V12 Cabriolet.\nNel luglio del 2011, la Brabus propose una versione potenziata della Mercedes-Benz W212 Cabriolet. Questa vettura, denominata Brabus 800 E V12 Cabriolet, monta un propulsore V12 derivato dalla Mercedes Classe S 5.5 da 6,3 litri a cui \u00e8 stato aggiunto un doppio turbocompressore e un nuovo terminale di scarico. Questa configurazione permette di sviluppare 800 cv di potenza a 1100 Nm. Con questa configurazione, la vettura raggiunge i 370\u00a0km/h con un'accelerazione da 0 a 100\u00a0km/h in 3,3 secondi.\nBrabus Rocket 800.\nNel settembre 2011, la Brabus ha proposto una propria versione della Mercedes-Benz CLS, denominata Rocket 800. Meccanicamente, il motore di serie \u00e8 stato sostituito con un V12 biturbo 6.3 litri da 800 cavalli e 1.000 Nm di coppia massima limitata elettronicamente. Tale potenza \u00e8 stata ottenuta grazie all'introduzione di 4 intercooler e alla modifica di vari elementi come i pistoni e l'albero motore. Inoltre, essa viene gestita da un cambio AMG Speedshift MCT a sette marce abbinata al differenziale posteriore. L'accelerazione da 0 a 100\u00a0km/h viene compiuta in 3,9 secondi, con una punta massima di 370\u00a0km/h e un consumo medio di 15,7 litri per 100\u00a0km.\nBrabus CL V12 800 Coupe.\nPresso il salone di Dubai del 2011, la Brabus ha presentato la CL V12 800 Coupe basata sulla Mercedes-Benz CL600. La vettura \u00e8 dotata di un propulsore biturbo che eroga 800 cavalli a 5.500 giri/minuto. Con questa configurazione, il motore spinge la vettura da 0 a 100\u00a0km/h in 3,9 secondi, con una velocit\u00e0 massima autolimitata di 350\u00a0km/h.\nBrabus SLS 700 Biturbo Roadster.\nPresso il salone automobilistico di Essen del 2011, la Brabus ha presentato una propria versione della Mercedes-Benz SLS AMG denominata 700 Biturbo Roadster. Meccanicamente la vettura presenta un nuovo sistema biturbo che permette di erogare 700 cavalli a 6.600 giri e 850 Nm di coppia a 4.300 giri. Ci\u00f2 spinge l'auto ad una velocit\u00e0 di 340\u00a0km/h. Esteticamente presenta un nuovo paraurti anteriore con parti in fibra di carbonio, minigonne laterali, diffusore posteriore con quattro tubi di scarico e cerchi da 20 pollici..\nBrabus 700 Biturbo.\nDopo il lancio della Mercedes-Benz SLS AMG, la Brabus provvide a realizzarne una propria versione potenziata denominata 700 Biturbo. Il suo propulsore V8 venne elaborato fino a fargli erogate 700 cv di potenza con 850 Nm di coppia. Tale risultato vene raggiunto installando nel motore due nuovi turbocompressori, due nuovi collettori di scarico, un nuovo intercooler maggiorato, nuovi pistoni forgiati, una nuova centralina elettronica rimappata e un nuovo impianto i scarico sportivo con terminali in acciaio inox. Ci\u00f2 permetteva il raggiungimento di una velocit\u00e0 massima di 340\u00a0km/h con accelerazione da 0a 100\u00a0km/h in 3,7 secondi grazie alla gestione di un cambio a sette marce SPEEDSHIFT DCT. La carrozzeria venne aggiornato con un nuovo body kit in carbonio sviluppato appositamente in galleria del vento e, per adattarsi alle nuove prestazioni, l'impianto frenante, le sospensioni, gli pneumatici e i cerchi di serie vennero sostituiti con modelli costruiti specificatamente per le competizioni.\nBrabus Stealth TS65 RS.\nPer richiesta di un acquirente degli Emirati Arabi uniti, il tuner tedesco costru\u00ec un modello potenziato della Mercedes-Benz SL65 AMG Black Series. Denominata Stealth TS65 RS, era equipaggiata con un propulsore V12 Biturbo 6.0 dalla potenza di 800 cv ottenuta dall'installazione di 4 nuovi intercooler, di una nuova turbina ed un aggiornamento della centralina accompagnato da un sistema di scarico completamente ridisegnato.\nBrabus Bullit Coupe 800.\nNel 2012 la Brabus ha presentato la propria versione della Mercedes-Benz Classe C, denominata Bullit Coupe 800. Meccanicamente presenta un propulsore V12 biturbo derivato dalla Classe S da 800\u00a0cv e 1100\u00a0Nm. Esso permette alla vettura di accelerare da 0 a 100\u00a0km/h in 3.7 secondi, con una punta massima di 370\u00a0km/h.\nBrabus Widestar 800.\nNel 2013 l'azienda tedesca realizz\u00f2 una versione ad alte prestazioni della Mercedes-Benz G65 AMG. Il propulsore V12 che equipaggiava il fuoristrada venne elaborato per produrre una potenza di 800 cv con coppia di 1400 Nm. Ci\u00f2 permetteva al mezzo di accelerare da 0 a 100\u00a0km/h in 4,2 secondi, con velocit\u00e0 massima autolimitata elettronicamente a 259\u00a0km/h. Le sospensioni vennero modificate con l'introduzione del sistema elettronico di gestione BRC (Brabus Ride Controll) per adattarsi alle nuove prestazioni della Widestar e vennero introdotte numerose componenti in carbonio per limitare il peso complessivo. Nella sezione posteriore venne inserito un nuovo impianto di scarico sportivo in acciaio inox, mentre l'intero corpo vettura \u00e8 stato aggiornato con un nuovo body kit che comprendeva numerose prese d'aria per il raffreddamento delle componenti meccaniche del 4x4.\nBrabus SL65 AMG.\nNel febbraio 2013 la Brabus ha proposto una propria versione della Mercedes-Benz SL65 AMG. Il propulsore V12 6.0 litri bi-turbo ha ricevuto potenziamenti che hanno fatto elevare la potenza a 800 cv con 1500 Nm di coppia. La vettura passa da 0 a 100\u00a0km/h in 3,7s, con una punta massima di 350\u00a0km/h. L'assetto \u00e8 stato irrigidito con l'impiego di nuove sospensioni coadiuvate da un nuovo e sofisticato differenziale autobloccante. Inoltre, la maneggevolezza \u00e8 stata migliorata con l'inserimento di cerchi in lega da 20' avvolti in pneumatici ad alte prestazioni. Aerodinamicamente, sono stati applicati nuovi paraurti, splitter anteriore in carbonio dalla forma quadrangolare, minigonne laterali, un nuovo cofano motore che ingloba un grande sfogo d'aria e un estrattore d'aria.\nBrabus CLS 63 AMG.\nNel marzo del 2013 la Brabus ha presentato una propria versione della Mercedes-Benz CLS 63 AMG. Esteticamente, la vettura presenta cerchi da 20 pollici, un nuovo splitter anteriore, un nuovo estrattore posteriore e un sistema di scarico con quattro terminali. Meccanicamente il propulsore V8 5,5 litri biturbo ha ricevuto una rimappatura della centralina elettronica e l'aggiunta di turbine Brabus per una pressione del turbo superiore e di un ulteriore intercooler per raffreddare il tutto. Ci\u00f2 permette l'erogazione di una potenza di 730 cv, con un'accelerazione da 0 a 100\u00a0km/h in 3,8 secondi e una velocit\u00e0 massima di 350\u00a0km/h.\nBrabus 850 6.0 Biturbo iBusiness.\nPresso il salone automobilistico di Ginevra del 2013, la Brabus ha presentato un'elaborazione della Mercedes-Benz S63 AMG. La i posta prima della parola Business indica parte della dotazione tecnologica della vettura, composta da un iPad Mini, un iPod Touch, un Mac Mini e un Apple TV. Gli interni sono interamente realizzati in pelle. Il propulsore 6.0 biturbo, potenziato con pistoni forgiati e filtro dell'aria maggiorato, \u00e8 in grado di produrre una potenza di 850\u00a0cv con coppia di 1500\u00a0Nm. Ci\u00f2 fa accelerare la vettura da 0 a 100\u00a0km/h in 3,5 secondi, con velocit\u00e0 massima di 350\u00a0km/h. Per supportare l'incremento di prestazioni, l'aerodinamica \u00e8 stata migliorata con un body kit e i freni di serie sono stati sostituiti con modelli carboceramici posti dietro pneumatici da 21 pollici.\nBrabus B63S-700 Widestar.\nNel 2013, il dipartimento di polizia di Dubai ha ricevuto dalla Brabus una versione potenziata del Mercedes-Benz G63 AMG denominata B63S-700 Widestar. Oltre alla dotazione standard prevista per le autopattuglie, la Widestar \u00e8 equipaggiata con un propulsore V8 biturbo 5.5 che eroga 700 cv e 960\u00a0Nm di coppia. Cos\u00ec configurata, la vettura pu\u00f2 accelerare da 0 a 100\u00a0km/h in 4,9 secondi, con velocit\u00e0 massima di 240\u00a0km/h. Sono stati inoltre inseriti cerchi in lega da 23 pollici, scarichi sportivi e e nuove sospensioni.\nBrabus B63S - 700 6x6.\nCon la realizzazione del Mercedes G63 AMG 6x6, la Brabus propose la costruzione di una sua versione ad alte prestazioni. Il propulsore 5.5 V8 Biturbo venne potenziato adottando due turbocompressori maggiorati e un nuovo impianto di scarico sportivo fino ad ottenere una potenza di 700 cv, la quale gli permetteva un'accelerazione da 0 a 100\u00a0km/h in 7,4 secondi, con velocit\u00e0 massima di 160\u00a0km/h. Molti elementi del mezzo vennero sostituiti con pezzi in fibra di carbonio per contenere il peso complessivo.\nBrabus SL 63 AMG 850.\nNel 2014 \u00e8 stata presentata un'elaborazione della Mercedes-Benz SL 63 AMG. Denominata 850, esteticamente presenta un nuovo body-kit studiato per migliorare l'aerodinamicit\u00e0 della vettura alle alte velocit\u00e0. Nella sezione anteriore \u00e8 stato inserito un nuovo fascione paraurti che integra uno splitter in carbonio. Dello stesso materiale \u00e8 composto il cofano motore, il quale \u00e8 stato dotato di una nuova presa d'aria maggiorata per migliorare l'aerazione e il raffreddamento del propulsore. Quest'ultimo \u00e8 un V8 5.5 twin-turbo rivestito da una capsula di carbonio. Rispetto all'unit\u00e0 di serie che eroga 537\u00a0cv, questo garantisce 850 cv di potenza, con coppia aumentata da 800 a 1450\u00a0Nm. A causa di questo incremento prestazionali l'impianto frenante \u00e8 stato maggiorato e l'assetto irrigidito. Nella parte posteriore dell'auto \u00e8 stato montato un nuovo estrattore in carbonio in cui \u00e8 inserito lo scarico composto da quattro terminali sportivi di forma triangolare. Ai lati sono invece presenti delle nuove minigonne. I cerchi di serie sono stati sostituiti da modelli in lega da 20 pollici inseriti in pneumatici ad alte prestazioni. Gli interni sono in pelle Nappa con inserti in carbonio.\nBrabus Classe A 45 AMG.\nBasandosi sulla Mercedes-Benz A45 AMG, la Brabus ha sviluppato nel 2014 una propria versione. Quest'ultima era dotata di diverse modifiche aerodinamiche come un nuovo spoiler posteriore, un nuovo paraurti anteriore con splitter maggiorato, cerchi in lega e assetto ribassato. Era stato modificato anche il motore ricalibrandone l'elettronica per ottenere una potenza di 400 cv. Per questo motivo \u00e8 stato necessario impiantare anche un nuovo impianto frenante maggiorato che facesse fronte alle nuove prestazioni del mezzo. L'accelerazione da 0 a 100\u00a0km/h avveniva in 4,2 secondi."}
{"id": "1785729", "revid": "827882", "url": "https://it.wikipedia.org/wiki?curid=1785729", "title": "The Garden (album)", "text": ""}
{"id": "1785730", "revid": "3082", "url": "https://it.wikipedia.org/wiki?curid=1785730", "title": "Greco-battriani", "text": ""}
{"id": "1785731", "revid": "339392", "url": "https://it.wikipedia.org/wiki?curid=1785731", "title": "Associazione Pallacanestro Treviso", "text": ""}
{"id": "1785732", "revid": "1318658", "url": "https://it.wikipedia.org/wiki?curid=1785732", "title": "Dario Marigo", "text": "Carriera.\nVanta 101 presenze in Serie B difendendo i pali di , e ; milit\u00f2 in Serie A con la Lazio nel ruolo di portiere di riserva, senza mai esordire in massima serie.\nCessata l'attivit\u00e0 agonistica, \u00e8 rimasto nell'ambiente calcistico come allenatore dei portieri, con un'esperienza anche in veste di vice-allenatore del ."}
{"id": "1785734", "revid": "765341", "url": "https://it.wikipedia.org/wiki?curid=1785734", "title": "Giuseppe Piantoni", "text": "Biografia.\nFrequent\u00f2 il Conservatorio di Pesaro, ove ebbe come docente Pietro Mascagni. Trasferitosi successivamente a Bologna, presso la locale Accademia Filarmonica si diplom\u00f2 come \"Maestro compositore e Direttore d'Orchestra\" e consegu\u00ec anche diplomi in composizione, pianoforte e organo.\nScoppiata la prima guerra mondiale, il giovane musicista prest\u00f2 il servizio militare come sottotenente in zona di guerra, pur continuando a coltivare la pratica musicale. Nel 1916 compose \"Inno a Gorizia\" per canto e pianoforte, dedicandolo al generale Luigi Cadorna e successivamente, nel 1918, la marcia sinfonica \"Sul Montello\", in onore del trionfante generale Armando Diaz.\nTerminata la Grande Guerra, Piantoni si stabil\u00ec a Soleto, dove si spos\u00f2 ed esord\u00ec come direttore alla guida della locale banda musicale. Dopo un biennio trascorso in Campania (1923-1925), ove diresse il Concerto bandistico di Frattamaggiore, Piantoni ritorn\u00f2 definitivamente in Puglia, a Conversano, per dirigere lo Storico Gran Concerto Bandistico della citt\u00e0.\nDal 1929 al 1934 fu direttore della Banda musicale di Castellana Grotte, ruolo che gli varr\u00e0 notevoli riconoscimenti per i successi ottenuti nei concorsi di Bologna, Perugia, Torino e Palermo. \u00c8 di questi anni anche la composizione e messa in scena, al Teatro Piccinni di Bari, del suo primo melodramma: \"Il Tizianello\" (1932).\nNel 1934 Piantoni torn\u00f2 definitivamente a Conversano e riprese la direzione della banda cittadina, che nel frattempo era stata diretta dai maestri Pietro Marincola (1929-1932) e Giovanni Orsomando (1933).\nFu autore di altre 4 opere liriche ridotte in versioni per banda: \"L'Amore che torna\", \"Canto d'Amore\", \"Il Gran Topazio\" e \"I Mietitori\", quest'ultima ispirata al verismo. Inoltre scrisse composizioni per complessi da camera, musiche per canto e pianoforte e numerose marce per banda."}
{"id": "1785738", "revid": "767487", "url": "https://it.wikipedia.org/wiki?curid=1785738", "title": "Bruno Fantini", "text": "Carriera.\nGiocatore.\nHa militato in Serie A con la Lazio e disputato diversi campionati di Serie B e Serie C. Ha esordito in Serie A il 18 febbraio 1979 in Lazio-Fiorentina (4-0), unica sua presenza in massima serie.\nTra i cadetti ha militato nel , nel , nel e nella , per complessive 79 presenze.\nAllenatore.\nHa svolto il ruolo di allenatore dei portieri lavorando per Modena, Cosenza, Parma, , e Albinoleffe."}
{"id": "1785740", "revid": "14691", "url": "https://it.wikipedia.org/wiki?curid=1785740", "title": "Repubblica Unita di Tanzania", "text": ""}
{"id": "1785743", "revid": "1776051", "url": "https://it.wikipedia.org/wiki?curid=1785743", "title": "Ansovino di Camerino", "text": "Biografia.\nNacque a Camerino da una famiglia di origini longobarde all'inizio del IX secolo. Studi\u00f2 a Pavia, dove divenne ancora giovane consigliere e guida spirituale dell'imperatore Ludovico II, ma intorno all'anno 850 torn\u00f2 a Camerino come successore del defunto vescovo.\nIn un primo tempo rifiut\u00f2 la carica: infatti all'epoca era il vescovo a guidare l'esercito in guerra e secondo la tradizione Ansovino ripudiava la violenza. Ottenuto da Ludovico II di non impugnare le armi, and\u00f2 a Roma per essere consacrato vescovo da papa Leone IV.\nTorn\u00f2 a Roma nell'861 in occasione del Concilio indetto da papa Niccol\u00f2 I.\nLa tradizione vuole che fosse particolarmente generoso verso i pi\u00f9 poveri e che si propose come paciere tra le diverse fazioni. Convinse i signorotti locali ad aprire i propri granai per gli affamati in tempo di carestia e visit\u00f2 continuamente le altre comunit\u00e0, rafforzando l'unione con il suo clero.\nFu colto da un malore in viaggio e, appena tornato a Camerino, mor\u00ec circondato dai sacerdoti. Secondo la tradizione le sue ultime parole invitavano i fedeli alla carit\u00e0 vicendevole."}
{"id": "1785749", "revid": "1543377", "url": "https://it.wikipedia.org/wiki?curid=1785749", "title": "Orticaria cronica", "text": "L'orticaria cronica \u00e8 una dermatite infiammatoria, molto simile all'orticaria da pressione, che si manifesta con la presenza di pomfi i quali causano prurito. Essa \u00e8 una delle orticarie pi\u00f9 diffuse e costituisce il 25% di vittime di questa malattia. L'orticaria cronica si cura con antistaminici anti-H1 e stabilizzatori di mastociti. Nelle persone nelle quali non si visualizza tale malattia non \u00e8 possibile eseguire una terapia."}
{"id": "1785758", "revid": "129019", "url": "https://it.wikipedia.org/wiki?curid=1785758", "title": "Barfly", "text": ""}
{"id": "1785759", "revid": "1431409", "url": "https://it.wikipedia.org/wiki?curid=1785759", "title": "Mauro Meluso", "text": "Carriera.\nGiocatore.\nFormatosi calcisticamente nella \u201cPanebianco\u201d, squadra di quartiere di Cosenza, con la quale vince tre campionati Provinciali Esordienti consecutivi, passa a 14 anni nel Rende per poi approdare nel vivaio della Lazio. Milita nella prima squadra del club romano dal 1982 al 1984, debuttando in Serie A il 2 ottobre 1983 in Lazio-Juventus (0-1). Gioca poi in Serie A per un anno nelle file della Cremonese. La carriera continua quindi nelle serie inferiori, in Serie C1 con , (tre stagioni), Casarano, Messina, con in mezzo una stagione al tra i cadetti, dove Meluso gioca pochissimo.\nNel 1993 \u00e8 alla , dove rimane per due anni. Nel 1993-1994, in Serie D, sotto la guida del tecnico Carlo Ripari, contribuisce con 6 gol alla promozione in Serie C2 dei marchigiani, che si piazzano secondi e sono ammessi in Serie C2 grazie al ripescaggio del 1\u00ba agosto 1994. Nel 1994-1995 viene allenato da Bruno Nobili e segna 5 reti, prima di ritirarsi dall'attivit\u00e0 agonistica.\nDirigente.\nDal 2006 al gennaio 2009 \u00e8 direttore sportivo del Padova. Ricopre il ruolo di direttore sportivo anche per , , e Teramo. Il 22 giugno 2011 assume la carica di responsabile settore tecnico del Frosinone. Il 27 maggio 2014 viene nominato direttore sportivo del Cosenza, dove rimane per due anni.\nIl 6 giugno 2016 diventa il nuovo direttore sportivo del Lecce, militante in Serie C, firmando un contratto biennale con prolungamento automatico in caso di promozione in Serie B. Contribuisce al doppio salto di categoria dei giallorossi, che nel 2019 approdano in Serie A. Il suo rapporto con il club salentino si interrompe nell'agosto 2020, dopo la retrocessione in Serie B. Il 27 agosto 2020 firma un contratto triennale con lo , neopromosso in Serie A. Il 26 maggio 2021, dopo avere dato il suo contributo al club per raggiungere una storica salvezza, rescinde il suo contratto con i liguri."}
{"id": "1785760", "revid": "1714743", "url": "https://it.wikipedia.org/wiki?curid=1785760", "title": "Enrichetta di Nassau-Weilburg (1797-1829)", "text": "Famiglia.\nEnrichetta era figlia minore di Federico Guglielmo di Nassau-Weilburg e di sua moglie Luisa Isabella di Kirchberg. I nonni paterni di Enrichetta furono Carlo Cristiano di Nassau-Weilburg e la Principessa Guglielmina Carolina d'Orange-Nassau.\nGuglielmina Carolina era una delle figlie di Guglielmo IV, Principe di Orange ed Anna, Principessa Reale. Anna a sua volta era figlia di Giorgio II di Gran Bretagna e Carolina di Ansbach\nMatrimonio.\nIl 17 settembre 1815 Enrichetta spos\u00f2 l'Arciduca Carlo d'Austria. Enrichetta aveva diciotto anni e Carlo ne aveva quarantaquattro; nonostante la differenza di et\u00e0 e di religione, Enrichetta era protestante, il matrimonio fu molto felice. Suo marito era uno dei figli di Leopoldo II d'Asburgo-Lorena e di Maria Ludovica di Borbone-Spagna. Tuttavia egli era stato adottato e cresciuto dalla zia senza figli l'Arciduchessa Maria Cristina e suo marito Alberto di Sassonia-Teschen. Era erede al Ducato di Teschen a cui sarebbe succeduto nel 1822.\nMor\u00ec nel 1829, a soli trentadue anni, a causa della scarlattina di cui erano ammalati i bambini. \u00c8 sepolta nella Cripta Imperiale."}
{"id": "1785764", "revid": "547034", "url": "https://it.wikipedia.org/wiki?curid=1785764", "title": "Renato Ferrarese", "text": ""}
{"id": "1785777", "revid": "767487", "url": "https://it.wikipedia.org/wiki?curid=1785777", "title": "Microcebus simmonsi", "text": "Il microcebo di Simmons (\"Microcebus simmonsi\" Louis et al., 2006) \u00e8 un lemure della famiglia Cheirogaleidae, endemico del Madagascar.\nDescrizione.\nQuesto animale \u00e8 il pi\u00f9 grande fra i microcebi della zona orientale del Madagascar.\nIl corpo \u00e8 bruno-rossiccio o bruno-arancio con una corona di peli dalla punta nera attorno alla testa: peli similmente organizzati sono talvolta presenti in una banda che percorre la spina dorsale. La zona ventrale \u00e8 invece bianco-grigiastra; \u00e8 presente una caratteristica banda bianca nella zona fra gli occhi.\nBiologia.\nLa scoperta della specie fu annunciata ufficialmente il 21 giugno 2006 assieme a quella di altre due specie, il microcebo di Mittermeier e il microcebo di Jolly.\nIl nome della specie \u00e8 stato dato in onore di Lee Simmons, il direttore dello zoo di Omaha, nel Nebraska, che finanzi\u00f2 la ricerca che ebbe come risultato la scoperta di questo lemure come specie separata.\nDistribuzione.\n\u00c8 presente nel Madagascar orientale, dove lo si trova unicamente nelle foreste decidue della zona di Betampona, nel Parco nazionale di Zahamena."}
{"id": "1785778", "revid": "125777656", "url": "https://it.wikipedia.org/wiki?curid=1785778", "title": "Codola", "text": "Codola (\" 'A Corola\" in dialetto locale) \u00e8 una localit\u00e0 amministrativamente divisa fra le citt\u00e0 di Nocera Inferiore, Nocera Superiore, Castel San Giorgio e Roccapiemonte\nTerritorio.\nSorge al centro dell'Agro nocerino-sarnese, ai piedi dei rilievi picentini del Torricchio e di Sant'Apollinare. La localit\u00e0 \u00e8 condivisa da quattro comuni: Nocera Inferiore (Codola-Torricchio, nel quartiere di Piedimonte-Pietraccetta); Castel San Giorgio (frazione di Trivio Codola); Nocera Superiore (frazione Starza); Roccapiemonte (San Pasquale di Codola). Ospita, inoltre, il Passo dell'Orco e un tratto del torrente Solofrana.\nStoria.\nArea semi-montuosa e rurale, \u00e8 stata interessata per secoli dal Passo dell'Orco, che collegava Capua a Nuceria Alfaterna, come diramazione della Via Annia-Popilia (che continuava fino a Reggio). All'apice del passo sorge un mausoleo romano conosciuto come \"Campanile dell'Orco\", oltre che diverse ville rustiche.\nInoltre sul \"monte Torricchio\" sorgevano delle cave di tufo grigio, che rifornivano la citt\u00e0 di Nuceria.\nTra il tardo antico ed alto medioevo, l'attuale Codola corrispondeva ai locus di \"Popilii\", nome ovviamente legato all'antica strada che dava verso Nobara e \"Uniano\".\nNel corso del tempo \u00e8 stata teatro dei vari spostamenti demografici, che hanno visto la nascita dei feudi di Fractanova, Apudmontem, con le loro corrispettive rocche, e successivamente della citt\u00e0 di Nocera dei Pagani.\nTra il XV e XVI secolo, l'area fu divisa tra i feudi di Trivio, Lanzara, Casali di Rocca e Nocera.\nNel XVII secolo parte di Codola fu inglobata nel feudo, detto di \"Monticello\". Acquistato dalla famiglia Alfano, lo rinominarono Castelluccio.\nNel XIX secolo la famiglia pugliese dei Lanzara-Del Balzo, costru\u00ec in questa localit\u00e0 (nella parte che ricadeva nel territorio di Nocera Inferiore) uno dei palazzi di famiglia.\nNel 1858 fu costruita la Galleria dell'Orco, nel 1882 fu attivata la sua stazione.\nIl nome della localit\u00e0 \u00e8 dovuta al monte Solano o Lano, che tocca i comuni di Roccapiemonte e di Nocera Superiore sul cui cocuzzolo vi sono i ruderi del castello di Apudmontem, visto da Nocera Inferiore ha la forma di una testuggine senza il guscio, la zona \u00e8 chiamata \"Codola\" poich\u00e9 i punti di confine tra i comuni \u00e8 la coda della testuggine.\nChiesa di San Pasquale.\nLa chiesa, pur trovandosi al confine dei quattro comuni, ricade in quello di Roccapiemonte.\nLa prima notizia della Chiesa risale al 1642, per la lite fra i parroci di Lanzara di San Giorgio e dei Casali di Roccapiemonte, riguardo alla giurisdizione sulla Cappella di \"Santa Maria di Codola\". Da ci\u00f2 si evince che la chiesa \u00e8 stata intitolata alla Madonna. La denominazione di San Pasquale \u00e8 forse legata ai rapporti intercorsi tra la parrocchia ed i Padri francescani del vicino convento di Materdomini, il quale fino al 1986 pure rientrava nella giurisdizione di Casali. Nel 1760 \u00e8 chiamata \"della piet\u00e0 della Codola\".\nLa facciata con l'annesso campanile prospiciente il sagrato di forma curvilineo, si presenta semplice- L'unico elemento decorativo di pregio \u00e8 il portale in piperno del XVII secolo che incornicia nella parte alta l'immagine di San Pasquale. L'interno, semplice a unica navata, fu ristrutturato nel 2008.\nLa Stazione di Codola.\nCostruita nel 1882, in sostituzione della precedente a ridosso della Galleria dell'Orco, costruita nel 1861 e divenuta in seguito P. M. Bivio Nocera, \u00e8 una delle tre stazioni del comune di Castel San Giorgio.\nSport.\nCodola \u00e8 sportivamente rappresentata dalla Polisportiva \"Olympia Sport Village\", con sede nel comune di Nocera Inferiore, maggiormente attiva nel nuoto e nel calcio, con quest'ultima sezione milita nel campionato provinciale di Terza Categoria."}
{"id": "1785779", "revid": "51323", "url": "https://it.wikipedia.org/wiki?curid=1785779", "title": "Lurking", "text": ""}
{"id": "1785784", "revid": "1305772", "url": "https://it.wikipedia.org/wiki?curid=1785784", "title": "Amelanchier laevis", "text": "Amelanchier laevis \u00e8 un arbusto spontaneo appartenente alla famiglia delle Rosaceae, proveniente dal Nord America.\nDescrizione.\nFiorisce tra aprile e giugno, i fiori sono bianchi, i pomi commestibili. \u00c8 deciduo.\nColtivazione.\nViene coltivato come pianta ornamentale."}
{"id": "1785789", "revid": "1543377", "url": "https://it.wikipedia.org/wiki?curid=1785789", "title": "Mauro Calibani", "text": "Pratica l'arrampicata in falesia, il bouldering e ha gareggiato nelle competizioni di boulder e difficolt\u00e0.\nInsieme a Christian Core \u00e8 l'unico atleta italiano ad aver vinto un Campionato del mondo boulder, nel 2001.\nBiografia.\nNel 1995 ha iniziato a partecipare alle competizioni internazionali. Dopo aver gareggiato per tre anni nella specialit\u00e0 lead dal 2001 \u00e8 passato ai boulder.\nIn quel primo anno ha vinto un Campionato del mondo e ha anche sfiorato la vittoria nella Coppa del mondo. Nel 2002 e nel 2003 ha vinto il Rock Master di boulder.\nDal 1997 ha aperto moltissimi boulder presso Meschia, frazione del comune di Roccafluvione. Nel 2002 per\u00f2 l'area viene chiusa dal proprietario dei terreni ed \u00e8 accessibile solo con un permesso.\nNel 1998 ha aperto l'azienda E9 di abbigliamento per l'arrampicata e il tempo libero.\nArrampicata trad.\nLa via \u00e8 stata ripetuta da Cristian Brenna nel 2003.\nDeep Water Soloing.\nNel 2007 ha partecipato alla prima esperienza italiana di Deep Water Solo ossia l'arrampicata slegati sul mare, senza altra sicurezza che l'acqua sottostante. Di questo viaggio \u00e8 stato girato un video intitolato \"Dove finisce la terra\"."}
{"id": "1785799", "revid": "287204", "url": "https://it.wikipedia.org/wiki?curid=1785799", "title": "Volley Team Agrigento", "text": "La Volley Team Agrigento \u00e8 stata una societ\u00e0 pallavolistica maschile di Agrigento, oggi scomparsa dal panorama professionistico italiano.\nStoria.\nInizi\u00f2 la sua storia nel 1985, acquistando il titolo di Serie B1 della \"Pallavolo Roma XII\". Il club, sponsorizzato dalla Cucine Juculano e guidato da Valentino Renda, ottenne un'immediata promozione tra i professionisti per l'annata 1986-87. Vincendo il suo secondo campionato consecutivo, la Juculano, all'esordio in Serie A2, strapp\u00f2 il passaggio in A1, ottenendo anche la qualificazione ai play-off per lo scudetto (fu eliminata al primo turno dalla Bistefani Torino).\nNel suo primo campionato di A1 (1987-88) il Volley Team, sponsorizzato Opel e allenato da Alberto Roitman, non and\u00f2 oltre il terz'ultimo posto. Sconfitto nei play-out retrocessione dalla Burro Virgilio Mantova e dalla Moka Rica Ravenna, fu successivamente ripescato in A1 per la rinuncia del Torino. Al termine del secondo campionato, concluso sul fondo della classifica con una sola vittoria all'attivo, la retrocessione fu concretizzata dopo i play-out persi contro la Gabbiano Virgilio e ancora contro Mantova. L'allenatore era Macjei Tiborowski.\nAffidate le redini della squadra all'esordiente Massimo Barbolini, l'Agrigento, sponsorizzato Sanyo, pot\u00e9 festeggiare una nuova promozione in A1 (1989-90). Nella terza stagione di Serie A1 (1990-91), senza pi\u00f9 Barbolini in panchina, la squadra cadde nuovamente in A2. Tra il 1991 e il 1993 la squadra disput\u00f2 le sue ultime stagioni tra i professionisti; travolta da problemi di ordine economico, dopo il fallimento di un progetto che prevedeva il trasferimento della societ\u00e0 a Palermo o Verona, nel 1992-93 fu costretta a mandare in campo la squadra giovanile e concluse il campionato all'ultimo posto, senza neppure un set all'attivo. Retrocessa ed esclusa dai campionati di Serie B, scomparve dal panorama pallavolistico italiano."}
{"id": "1785804", "revid": "1305772", "url": "https://it.wikipedia.org/wiki?curid=1785804", "title": "The Garden", "text": "Sport.\nDiversi impianti sportivi sono soprannominati The Garden, tra cui:"}
{"id": "1785806", "revid": "1718925", "url": "https://it.wikipedia.org/wiki?curid=1785806", "title": "Ordine di Carlo III", "text": "L'Ordine di Carlo III (\"Reale e Distinto Ordine Spagnolo di Carlo III\") \u00e8 un'onorificenza spagnola istituita dal re Carlo III di Spagna mediante il regio decreto del 19 settembre 1771 con il motto \"Virtuti et Merito\".\nStoria.\nDopo la sua istituzione per merito dei reali di Spagna, l'Ordine di Carlo III venne approvato dal papa Clemente XIV con bolla pontificia del 21 febbraio 1772 che gli concesse il beneficio dei privilegi di un ordine cavalleresco religioso, riconoscendo nel contempo al Gran Maestro la capacit\u00e0 di disquisire in materia religiosa su tutti i suoi membri, inclusa la facolt\u00e0 di assolvere dai peccati e di conferire la benedizione apostolica, caso unico dovuto ai profondi legami sacrali che da secoli si erano instaurati fra Stato Pontificio e Regno di Spagna. Altre beneficenze provennero all'ordine sotto il pontificato di Pio VI.\nLo scopo dell'Ordine era ed \u00e8 quello di premiare i cittadini benemeriti per i loro servigi resi allo Stato o alla Corona. Fin dalla sua creazione \u00e8 stato il pi\u00f9 importante ordine civile che potesse essere conferito in Spagna, nonostante fosse classificato ufficialmente come un ordine militare. L'Ordine di Carlo III \u00e8 stato formalmente convertito ad ordine civile nel 1847.\nL'Ordine \u00e8 stato successivamente regolamentato con un regio decreto l'8 maggio 2000 e con uno nel 2002 (in cui \u00e8 stato fissato l'obiettivo di \"premiare i cittadini che, con il loro sforzo, l'iniziativa ed il lavoro, hanno portato un illustre e straordinario servizio alla nazione\").\nAttuale gran maestro dell'ordine \u00e8 il re Filippo VI di Spagna.\nIl Cancelliere \u00e8 il Primo Ministro di Spagna.\nComposizione dell'Ordine.\nIn quanto ordine di stato, l'Ordine di Carlo III aveva una precisa connotazione gerarchica:\nGli organi di gestione pratica dell'ordine sono:\nClassi.\nL'Ordine dispone dei seguenti gradi di benemerenza:\nFino al 2000 per le signore esistevano due classi distinte in seguito accorpate a quelle equivalenti per gli uomini:"}
{"id": "1785818", "revid": "609169", "url": "https://it.wikipedia.org/wiki?curid=1785818", "title": "Gene oncosoppressore", "text": "Un gene oncosoppressore (o semplicemente oncosoppressore) \u00e8 un gene che codifica per prodotti che agiscono negativamente sulla progressione del ciclo cellulare proteggendo in tal modo la cellula dall'accumulo di mutazioni potenzialmente tumorali.\nStoria.\nAlla base della loro scoperta vi \u00e8 l'ipotesi dei due colpi, elaborata nel 1971 da Alfred George Knudson in merito a casi di retinoblastoma.\nKnudson osserv\u00f2 che l'et\u00e0 di insorgenza del retinoblastoma segue cinetiche del secondo ordine, che sottendono la presenza di due eventi genetici indipendenti. Egli ipotizz\u00f2 che fossero sufficienti mutazioni a carico di un singolo gene, ma che tale gene dovesse essere mutato presso entrambi gli alleli. Le mutazioni degli oncogeni, invece, coinvolgono solitamente un singolo allele, dal momento che si tratta di mutazioni \"gain of function\".\nA differenza degli oncogeni, solitamente gli oncosoppressori seguono l'ipotesi dei due colpi, che implica che entrambi gli alleli di un determinato gene siano mutati perch\u00e9 si manifesti un effetto. Ci\u00f2 \u00e8 dovuto al fatto che, qualora un solo allele sia danneggiato, il secondo resterebbe in ogni caso in grado di generare una proteina corretta. In altre parole, le mutazioni dei geni oncosoppressori sono solitamente recessive, mentre quelle degli oncogeni sono comunemente dominanti.\nEsistono diverse eccezioni alla regola dei \"due colpi\". Ad esempio alcune mutazioni di p53 possono indurre un fenotipo \"dominante negativo\", che consiste in una proteina p53 in grado di impedire il corretto funzionamento della proteina corretta sintetizzata a partire dall'allele non mutato. Altre eccezioni sono legate agli oncosoppressori che manifestano una cosiddetta \"aploinsufficienza\", come avviene ad esempio per l'inibitore del ciclo cellulare p27.\nCaratteristiche.\nGli oncosoppressori favoriscono la differenziazione cellulare o l'apoptosi in caso di danno irreparabile al DNA. Quando tali geni sono assenti o inattivati - ad esempio in seguito all'insorgenza di una mutazione - la cellula pu\u00f2 progredire verso la trasformazione in cellula cancerosa, solitamente in presenza di altre modificazioni genetiche.\nFunzioni.\nI geni oncosoppressori - o pi\u00f9 precisamente le proteine da essi codificate - assolvono ad una grande variet\u00e0 di funzioni, generalmente in contrasto con le funzionalit\u00e0 espresse dagli oncogeni. Se gli oncogeni infatti, nella maggioranza dei casi, presiedono a tutti i meccanismi di accrescimento e proliferazione cellulare, gli oncosoppressori si pongono come limite a tali funzioni.\nPi\u00f9 nel dettaglio, le funzioni degli oncosoppressori possono essere le seguenti.\nEsempi.\nSono stati individuati diversi geni oncosoppressori. Il primo a essere stato caratterizzato \u00e8 stato quello che codifica la proteina del retinoblastoma (pRb, la cui mutazione \u00e8 correlata con l'insorgenza del retinoblastoma di tipo 1), anche se recentemente tale polipeptide \u00e8 stato proposto anche come fattore di sopravvivenza tumorale.\nSuccessivamente sono stati individuati importanti oncosoppressori come la proteina p53 (codificata dal gene TP53), implicata nella regolazione del ciclo cellulare e nell'induzione della morte cellulare programmata (apoptosi) in caso di gravi danni al DNA. La perdita di omozigosi di p53 \u00e8 presente nel 70% dei carcinomi del colon, nel 30-50% dei casi di cancro alla mammella e nel 50% del carcinoma del polmone. Una p53 mutata \u00e8 coinvolta anche nella patofisiologia delle leucemie, dei linfomi, dei sarcomi e dei tumori neurogenici. Anormalit\u00e0 nel gene della p53 possono anche essere ereditarie, con sviluppo della sindrome di Li-Fraumeni (LFS), che incrementa il rischio di sviluppare vari tipi di cancro.\nAnche PTEN \u00e8 un oncosoppressore, perch\u00e9 il suo prodotto proteico si oppone all'azione della PI3K, essenziale per l'attivazione di Akt, fattore pro-tumorale. Altri esempi di oncosoppressori sono il gene APC, coinvolto nel tumore del colon-retto, BRCA1, che controlla il ciclo cellulare e le cui mutazioni sono correlate con il cancro alla mammella, e CD95."}
{"id": "1785823", "revid": "112945193", "url": "https://it.wikipedia.org/wiki?curid=1785823", "title": "Microcebus tavaratra", "text": "Il microcebo rosso settentrionale (\"Microcebus tavaratra\"(Rasoloarison et al., 2000)[3]) \u00e8 un lemure della famiglia Cheirogaleidae, endemico del Madagascar.\nDescrizione.\nIl pelo \u00e8 folto \u00e8 lungo e dorsalmente possiede dalle due alle tre tonalit\u00e0 cromatiche: grigio scuro, color creta oppure giallo ocra, mentre la zona ventrale \u00e8 beige oppure biancastra, cos\u00ec come la banda fra gli occhi, che sono cerchiati da peli violacei e neri.\nAttorno alla testa ed alle orecchie \u00e8 presente una corona di peli bordati di rosso scuro.\nSul dorso \u00e8 presente una striatura in corrispondenza della spina dorsale che pu\u00f2 essere grigiastra o brunastra.\nLa specie ha delle appariscenti vibrisse scure.\nDistribuzione.\n\u00c8 presente nel Madagascar nord-occidentale, dove lo si trova unicamente nelle foreste decidue della zona della riserva speciale dell'Ankarana."}
{"id": "1785825", "revid": "22356", "url": "https://it.wikipedia.org/wiki?curid=1785825", "title": "Gerobatrachus hottoni", "text": "Il Gerobatrachus hottoni \u00e8 un anfibio dentato del Permiano. Un esemplare fossile, incompleto, databile a circa 290 milioni di anni fa, fu scoperto nel 1995 nel Texas (Baylor County) da un'\u00e9quipe di paleontologi dell'Universit\u00e0 di Calgary e Toronto.\nIl nome del genere significa \"vecchio anfibio\", mentre quello della specie \u00e8 un omaggio a Nicholas Hotton, paleontologo della Smithsonian Institution.\nJason S. Anderson, coautore di un articolo pubblicato su \"Nature\" del 22 maggio 2008 in cui veniva presentata la specie lo ha definito una sorta di \u00abranamandra\u00bb perch\u00e9 mostra caratteristiche che lo avvicinano agli anuri (le rane) e altre che lo avvicinano agli urodeli (salamandre).\nSecondo gli autori dell'articolo, la presenza nello stesso animale di questi caratteri ne fa un fossile chiave, vicino alla divergenza tra anuri e urodeli. \u00c8 stato quindi considerato l'\u00abanello mancante\u00bb nell'evoluzione della classe degli anfibi"}
{"id": "1785831", "revid": "63756", "url": "https://it.wikipedia.org/wiki?curid=1785831", "title": "Ramie", "text": ""}
{"id": "1785833", "revid": "125611240", "url": "https://it.wikipedia.org/wiki?curid=1785833", "title": "Chichibio", "text": "Chichib\u00eco \u00e8 un cuoco Veneziano, personaggio immaginario che appare nella novella \"Chichib\u00eco e la gru,\" IV novella della VI giornata del \"Decameron\" di Giovanni Boccaccio.\nIl tema di questa giornata (la cui regina \u00e8 Elissa) sono le risposte argute e la loro efficacia. La narratrice di questa novella \u00e8 Neifile.\nPersonaggi della novella.\nChichib\u00eco\nProtagonista della storia e cuoco di Currado Gianfigliazzi, Chichib\u00eco \u00e8 un giovane di origini veneziane innamorato di Brunetta.\nBrunetta\nRagazza di cui Chichib\u00eco \u00e8 innamorato e che lo persuade furbamente affinch\u00e9 lui le dia una coscia della gru di Currado.\nCurrado Gianfigliazzi\nRicco banchiere fiorentino che durante una battuta di caccia nei pressi di Peretola trova una gru grassa e fresca e la porta con s\u00e9 per farla cucinare al suo cuoco di fiducia, Chichibio.\nOspiti \nOspiti presenti la sera della cena durante la quale Currado nota la mancanza di una coscia della gru.\nTrama.\nCurrado Gianfigliazzi, nobile fiorentino molto magnanimo, durante una battuta di caccia trova una gru grassa e fresca e la porta con s\u00e9 per farla cucinare dal suo cuoco di fiducia il veneziano Chichib\u00eco, un uomo piuttosto vanesio e chiacchierone, che si mette subito al lavoro. La gru viene cucinata perfettamente, e il suo profumo attira Brunetta, la ragazza di cui Chichibio \u00e8 innamorato. La fanciulla, affamata, chiede di mangiare una coscia della gru e insiste fino ad averla vinta, minacciandolo di non poter mai avere le sue grazie se non avr\u00e0 la coscia della gru. Inizialmente Chichibio deve rifiutare e lo fa cantando, ma poi cede.\nE cos\u00ec, il giorno della cena, Currado si vede servire la gru con una sola coscia, e chiede spiegazioni a Chichibio, il quale gli risponde prontamente che le gru hanno una gamba sola. Currado, ben sapendo che le gru hanno due zampe, ordina a Chichib\u00eco di andar con lui il giorno successivo alla ricerca dei volatili, allo scopo di verificare l\u2019affermazione del cuoco, lasciando cadere la cosa per non discutere davanti ai suoi ospiti. L'indomani, sul tragitto, Chichibio \u00e8 spaventato all'idea della punizione che ricever\u00e0 una volta messo davanti alla verit\u00e0 e allo smascheramento della sua bugia, ma arrivati al fiume, i due vedono dodici gru che dormono, ritte su una zampa sola: all'apparente trionfo di Chichib\u00eco, Currado batte le mani facendo \"ho...ho\". Le gru, spaventate, spiccano il volo tirando fuori l'altra zampa.\nChichib\u00eco risponde, non sapendo pi\u00f9 come giustificarsi, che se Currado avesse urlato allo stesso modo anche a quella cotta, anch'essa avrebbe tirato fuori la seconda zampa. Questa risposta diverte cos\u00ec tanto Currado che la sua ira si converte subito in risate e i due si riappacificano.\nCommento.\nCon questa novella ci si ritrova di fronte all\u2019illustrazione di due mondi completamente diversi: da una parte si ha la nobilt\u00e0 e dall\u2019altra il mondo popolare.\nNel mondo della nobilt\u00e0 risiede una certa cortesia, come quella che Currado dimostra di avere sempre nel corso di tutta la novella; mentre nel mondo popolare si hanno delle tonalit\u00e0 completamente diverse, come ad esempio il fatto che la scena amorosa si svolga nella cucina.\nSuccessivamente si pu\u00f2 notare il fatto che Chichibio sia veneziano e venga descritto piuttosto frivolo e vanitoso, e non \u00e8 per\u00f2 l\u2019unico veneziano all\u2019interno del Decameron che viene descritto in tal modo. Questo perch\u00e9 \u00e8 presente una certa rivalit\u00e0 tra Venezia e Firenze, a causa di motivazioni commerciali e politiche.\nInfine questa novella si pu\u00f2 definire \u201cdi motto\u201d, perch\u00e9 si gioca su una battuta, motto o arguta risposta conclusiva che cambia e stravolge le intenzioni e i sentimenti dei personaggi e risolve una situazione difficile, dimostrando l\u2019intelligenza del protagonista."}
{"id": "1785834", "revid": "767487", "url": "https://it.wikipedia.org/wiki?curid=1785834", "title": "Sorry Lil' Mama", "text": "Sorry Lil' Mama \u00e8 una canzone del rapper statunitense Lil' Flip presente nell'album \"I Need Mine $$\". \u00c8 stata prodotta da The Synphony e vi hanno partecipato Z-Ro e Nutt.\nInformazioni.\nIl brano non \u00e8 un singolo ufficiale dell'artista, sebbene su YouTube ne sia stato pubblicato un videoclip. Molti altri singoli web sono stati estratti da \"I Need Mine $$\", quali \"I Get Money\", \"The Souf\", \"I'm a Baller (Flip My Chips)\" e \"Bust A Clip\".\nLa durata della canzone \u00e8 di 3 min: e 57 s. La prima strofa \u00e8 rappata da Lil' Flip, la seconda da Nutt e la terza da Z-Ro, quest'ultimo il quale canta anche il ritornello. Nel videoclip i versi di Nutt sono invece assenti."}
{"id": "1785836", "revid": "114955796", "url": "https://it.wikipedia.org/wiki?curid=1785836", "title": "Metaplasia intestinale", "text": "La metaplasia intestinale \u00e8 una metaplasia la quale si verifica in risposta a una lesione mucosa cronica. Essa parte dall'antro e si pu\u00f2 diffondere, anche rapidamente, in tutta la zona del corpo dello stomaco. Due tipi di metaplasia sono frequenti nella gastrite cronica non erosiva: quella a ghiandole mucose e quella intestinale. La metaplasia a ghiandole mucose (metaplasia pseudopilorica) si verifica nelle situazioni di grave atrofia delle ghiandole gastriche, che vengono progressivamente sostituite dalle ghiandole mucose (mucosa antrale), specialmente lungo la piccola curva. Le ulcere gastriche si verificano pi\u00f9 frequentemente a livello della mucosa della giunzione tra antro e corpo, anche se non \u00e8 chiaro se siano la causa o la conseguenza dell'antrificazione. La metaplasia intestinale si verifica in risposta a una lesione mucosa cronica. La mucosa gastrica pu\u00f2 assomigliare alla mucosa del piccolo intestino, con cellule sferiche, cellule endocrine (enterocromaffini o enterocromaffino-simili) e villi rudimentali e ne pu\u00f2 anche assumere le caratteristiche funzionali (di assorbimento). La metaplasia intestinale inizia nell'antro e si pu\u00f2 estendere al corpo. \u00c8 classificata istologicamente come completa (pi\u00f9 frequente) o incompleta. Nella metaplasia completa, la mucosa gastrica viene completamente trasformata in mucosa del piccolo intestino, sia istologicamente sia funzionalmente, con la capacit\u00e0 di assorbire le sostanze nutrienti e secernere i peptidi. Nella metaplasia incompleta, l'epitelio assume un aspetto istologico simile a quello dell'intestino crasso e frequentemente mostra una displasia. La metaplasia intestinale \u00e8 associata al cancro dello stomaco."}
{"id": "1785842", "revid": "320578", "url": "https://it.wikipedia.org/wiki?curid=1785842", "title": "Ranamandra", "text": ""}
{"id": "1785845", "revid": "1305772", "url": "https://it.wikipedia.org/wiki?curid=1785845", "title": "Once", "text": ""}
{"id": "1785846", "revid": "1543377", "url": "https://it.wikipedia.org/wiki?curid=1785846", "title": "Metaplasia a ghiandole mucose", "text": "La metaplasia a ghiandole mucose (detta anche metaplasia pseudopilorica) \u00e8 una metaplasia la quale si verifica nelle situazioni di grave atrofia delle ghiandole gastriche."}
{"id": "1785847", "revid": "16252982", "url": "https://it.wikipedia.org/wiki?curid=1785847", "title": "Metaplasia pseudopilorica", "text": ""}
{"id": "1785848", "revid": "729019", "url": "https://it.wikipedia.org/wiki?curid=1785848", "title": "Castello di Bibbione", "text": "Il castello di Bibbione si trova in localit\u00e0 Montefiridolfi nel comune di San Casciano in Val di Pesa, in provincia di Firenze.\nStoria.\nFu eretto dai Cadolingi di Montecascioli, ed \u00e8 documentato in manoscritti fin dal 997 col nome di \"Castrum Bibionis\". Il castello ancora conserva la cinta muraria, che nel passato serviva come ultima difesa dei suoi abitanti. Posto in posizione dominante sulla valle e circondato da un borgo medievale e antiche case situate lungo il pendio della collina, possiede terreni agricoli che raggiungono la sottostante via Cassia e al fiume Pesa.\nLe fondamenta del castello risalgono al IX secolo mentre i primi nuclei in pietra e sasso delle case coloniche risalgono alla seconda met\u00e0 del XIII secolo.\nNel rinascimento furono tolte le merlature e la fortezza fu trasformata in residenza di campagna. Il castello \u00e8 ancora provvisto di un passaggio sotterraneo che si snoda per centinaia di metri fino alla piana sottostante. Questo passaggio segreto \u00e8 stato esplorato soltanto nel suo primo tratto.\nDal 1124, i nuovi proprietari delle terre, i Buondelmonti, ripristinarono l'antica fortezza in rovina. E Bibbione divenne cos\u00ec uno dei quattro castelli Buondelmonti, collegati tra loro e costituenti un quadrilatero a difesa della Valle del Pesa: il castello di Bibbione, castello di Montefiridolfi, quello di Pergolato e quello di Fabbrica. I Buondelmonti, inoltre, fecero costruire la piccola chiesa di Santa Maria tra il XII ed il XIII secolo a ridosso delle mura del castello. E nell'anno 1142, inaugurarono lo spedale di San Jacopo al Calzaiolo per i pellegrini.\nNel XV secolo le difese militari vennero progressivamente smantellate e il castello divent\u00f2 una casa da signore. Nella prima met\u00e0 di quel secolo il castello fu per met\u00e0 di propriet\u00e0 dei figli di Andrea Buondelmonti mentre l'altra met\u00e0 pass\u00f2 ad Alessandro e Niccolaio, figli di Ugo degli Alessandri.\nNel 1469, la propriet\u00e0 fu venduta a Guido Sforza Aldobrandeschi dal cui figlio l'acquist\u00f2, il 30 giugno 1511 Niccol\u00f2 d'Alessandro Machiavelli. Il Niccol\u00f2 qui nominato apparteneva d un ramo diverso da quello cui apparteneva il segretario fiorentino al quale alcuni, erroneamente, assegnano la propriet\u00e0 del castello. Ci\u00f2 non era possibile perch\u00e9, in quel periodo, il patrimonio di Niccol\u00f2 Machiavelli era ben poca cosa come lui testimonia in una lettera.\nLa famiglia Machiavelli rimase proprietaria del complesso fino al 1727, anno in cui mor\u00ec l'ultimo erede della Casata, Francesco Machiavelli, che lasci\u00f2 il nome e i beni al cugino Giovanni Battista Rangoni, esponente di una nobile famiglia modenese imparentate con i Machiavelli, che assunse il nome di Rangoni Machiavelli.\nIl complesso di Bibbione \u00e8 sottoposto a vincolo di tutela architettonica e ambientale dal 1913, e posto sotto la tutela della Soprintendenza dei Beni Ambientali e Architettonici di Firenze e Pistoia. Tuttora appartiene alla famiglia Rangoni Machiavelli.\nArchitettura.\nIl castello posto in posizione dominante sulla valle della Pesa si presenta come una massiccia costruzione rettangolare sulle cui facciate si possono intuire le diverse fasi della costruzione.\nLe aperture in facciate sono poste sui vari piani senza corrispondenze ad esclusione di quelle circolari poste all'ultimo piano. Il terrapieno su cui sorge il castello \u00e8 da ritenersi di epoca rinascimentale ed allo stesso periodo risalgono le sei finestre della facciata ovest che presentato architravi e davanzali retti da mensole; sempre sullo stesso lato vi sono due meridiane angolari risalenti al XVIII secolo.\nAll'interno \u00e8 situato un cortile diviso in due settori da un muro realizzato con ciottoli fluviali. La divisione del cortile risale al XV secolo quando la propriet\u00e0 del castello era divisa tra i Buondelmonti e gli Alessandri. Sul lato occidentale interno vi \u00e8 un porticato con archi a tutto sesto mentre dalla parte opposta sono rimasti i ruderi di una torre scapezzata, vicino alla torre c'\u00e8 un piccolo loggiato architravato con pilastri in mattoni.\nIl salone principale ha un soffitto a volte con i peducci ornati da foglie mentre nel portone di accesso l'architrave presenta intagli a ovoli"}
{"id": "1785857", "revid": "2014155", "url": "https://it.wikipedia.org/wiki?curid=1785857", "title": "Paolina di W\u00fcrttemberg", "text": "Biografia.\nPaolina era figlia di Ludovico Federico Alessandro di W\u00fcrttemberg e di Enrichetta di Nassau-Weilburg. Il padre era il fratello minore del re Federico I del W\u00fcrttemberg; era generale dell'esercito russo grazie alla sorella Sofia Dorotea, che era la moglie dello zar.\nIl 15 aprile 1820 spos\u00f2 il cugino Guglielmo, re di W\u00fcrttemberg. Paolina si dedic\u00f2 attivamente ad opere di beneficenza e di carit\u00e0. Infatti, per sua volont\u00e0, nacquero numerose fondazioni a scopo benefico.\nPaolina trascorse gli ultimi anni della sua vita vivendo per lunghi periodi in Svizzera.\nFigli.\nDal matrimonio con Guglielmo nacquero tre figli:"}
{"id": "1785858", "revid": "14691", "url": "https://it.wikipedia.org/wiki?curid=1785858", "title": "Lingua sotho", "text": ""}
{"id": "1785859", "revid": "439868", "url": "https://it.wikipedia.org/wiki?curid=1785859", "title": "Porotto", "text": "Porotto \u00e8 una frazione di Ferrara di 4.658 abitanti, facente parte della Circoscrizione 3.\nStoria.\nL'etimologia del toponimo \"Porotto\" \u00e8 stata variamente interpretata.\nConsiderando la posizione dell'attuale abitato di Porotto in riferimento al corso del Po ed agli altri corsi d'acqua (canale Ladino e fiume Reno) - i quali nei secoli scorsi solcavano questo territorio - l'ipotesi pi\u00f9 probabile \u00e8 quella indicata dal maestro elementare e studioso di storia locale Adriano Franceschini, che riconosce in \"Perruptus\", \u00abrotta grande (che scalza il dosso fluviale)\u00bb l'etimologia pi\u00f9 accreditata. Il nome quindi originariamente indicava un evento idraulico, strettamente legato ad un canale (il Laino o Ladino, nome attestato da documenti millenari) che dal fiume Po, nei periodi di piena, portava l'acqua nelle valli di Poggio Renatico, per poi farle refluire in Po nei periodi di magra.\nDunque siamo in presenza di un idronimo che nel tempo diventa toponimo per i rilevanti insediamenti che diedero origine al centro abitato proprio nelle zone della \"rotta grande\". Il borgo sorse in epoca medievale a ridosso della chiesa parrocchiale alla fine del Duecento, subendo successivamente varie distruzioni a causa di alluvioni generate dalle acque del Reno e del Po.\nMonumenti e luoghi d'interesse.\n\u00c8 anche presente un Platanus orientalis, tutelato come albero di pregio in base alla L.R. 2/77.\nTerritorio e viabilit\u00e0.\nLa frazione di Porotto si sviluppa lungo il versante sud della strada provinciale 69, ex strada statale 496 Virgiliana, e dalla quale si dirama la via Ladino, l'arteria principale dell'abitato, la quale interseca anche la linea ferroviaria Suzzara-Ferrara ed unisce Porotto alle frazioni limitrofe di Fondoreno e Borgo Scoline. Il trasporto pubblico \u00e8 garantito dalla linea autobus numero 6, gestita da Tper, che unisce Porotto con Ferrara e con il nuovo ospedale Sant'Anna ubicato nella frazione di Cona. Oltre alla strada provinciale, che unisce la frazione a Ferrara e alla vicina Vigarano Mainarda, il comune di Ferrara per risolvere i problemi di traffico pesante che insistono nella zona, ha costruito la \"bretella di Porotto\", ovvero una strada che ricopre il ruolo di tangenziale e che collega la Strada Provinciale 69 con la zona della PMI di Ferrara, che si sviluppa a nord di Porotto e della vicina frazione di Cassana."}
{"id": "1785863", "revid": "297059", "url": "https://it.wikipedia.org/wiki?curid=1785863", "title": "Dispepsia funzionale", "text": ""}
{"id": "1785871", "revid": "767487", "url": "https://it.wikipedia.org/wiki?curid=1785871", "title": "Pietro Bordo di San Superano", "text": "Biografia.\nDopo che ci\u00f2 che rimaneva della prima Compagnia Navarrese si era spostato da Durazzo in Morea, verosimilmente nel 1378, parve che la Compagnia si fosse riorganizzata sotto tre capitani: Mahiot di Coquerel, Berardo di Varvassa e Pedro Bordo.\nNel 1381 Mahiot, il capo dei tre, fu innalzato alla posizione di balivo di Acaia dall'imperatore latino Giacomo del Balzo, mentre Pedro e Berardo divennero suoi capitani. Dopo la morte di Giacomo (1383), i suoi successori, Carlo III di Napoli ed il figlio di questi, Ladislao, non riuscivano a mantenere il controllo del principato di Acaia e la Compagnia Navarrese assunse il controllo della regione.\nLa Compagnia negozi\u00f2 fra I pretendenti al principato e la Repubblica di Venezia. Mahiot mor\u00ec nel 1386 e Pedro gli succedette come governatore \"de facto\" della Compagnia e della Morea. Il 26 luglio 1387 Pedro, con alle spalle sia il potere secolare che quello ecclesiastico in Grecia, conferm\u00f2 il trattato con Venezia cui fu ceduto il porto di Navarino.\nIl 6 settembre di quell'anno Papa Urbano VI dichiar\u00f2 che, siccome I successori di Giacomo del Balzo avevano rinunciato ai loro diritti a favour della Santa Sede, il principato apparteneva a quest'ultima e ne affid\u00f2 il governo all'arcivescovo di Patrasso Paolo Foscari, che a sua volta nomin\u00f2 Pedro suo vicario generale. Pedro era in conflitto permanente con il Despotato di Morea, contro il quale egli us\u00f2 persino i pirati dell'Impero ottomano, e contro il Ducato di Atene di Nerio I Acciaioli. Quest'ultimo fu catturato presso Vostitsa il 10 settembre 1389, mentre cercava di preparare un incontro con Pedro a proposito di Argo e di Nauplia. Per riacquistare la sua libert\u00e0, egli dovette fare delle concessioni all'alleato della Compagnia Navarrese, la Repubblica di Venezia.\nNel tardo in 1394 o all'inizio del 1395 il generale turco Evrenos Beg invase il despotato e si un\u00ec all'esercito di Pedro a Leonardi in Laconia. Insieme i due assediarono e conquistarono il 28 febbraio la citt\u00e0 di Akova. Dopo che Evrenos era tornato in Tessaglia, Pedro fu sconfitto e catturato dai greci con suo cognato, il gran connestabile Andronico Asano Zaccaria. A dicembre Venezia pag\u00f2 50.000 iperperoni per il rilascio dei suoi due alleati.\nAll'inizio dell'anno successivo Pedro si accord\u00f2 con Ladislao per riottenere il titolo di principe di Acaia in cambio di 3.000 ducati, cosa che avvenne senza che Pedro saldasse mai completamente il suo debito.\nIn quell'anno Pedro cooper\u00f2 con Venezia per fortificare nuovamente la Mura di Hexamilion ed a sistemare le dispute di confine su Modone e Corone. Dopo la battaglia di Nicopoli, il sultano ottomano Bayezid I volse il suo impegno a ridurre la rimanente presenza di stati cristiani in Grecia e ci\u00f2 indusse Pedro ed il despota di Morea Teodoro I Paleologo ad allearsi contro il comune nemico.\nIl senato veneziano si rifiut\u00f2 di aiutare I bizantini. Nel 1399 Pedro sconfisse l'esercito turco d'invasione e ricevette da Papa Bonifacio IX il titolo di vicario e gonfaloniere papale (15 febbraio 1400) di Acaia. L'alleanza cristiana tuttavia non dur\u00f2 a lungo e Pedro saccheggi\u00f2 Modone e Corone nel 1401.\nL'anno successivo Pedro mor\u00ec, lasciando l'Acaia al figlio bambino sotto la reggenza della madre Maria II Zaccaria che la trasfer\u00ec al nipote Centurione II, il quale pag\u00f2 subito il residuo debito a Ladislao e ricevette l'investitura di principe di Acaia.\nBibliografia.\nin inglese:"}
{"id": "1785878", "revid": "290351", "url": "https://it.wikipedia.org/wiki?curid=1785878", "title": "Margine d'intermediazione", "text": "Il margine d'intermediazione (MINTM) \u00e8 una voce presente nel bilancio di una societ\u00e0 bancaria, specificatamente nel conto economico. \u00c8 composta dalla somma algebrica di interessi attivi e passivi (margine d'interesse,MINT), rettifiche nette su crediti (margine d'interesse rettificato MINTR), dividendi e altri proventi, ricavi netti per servizi, profitti e perdite da operazioni finanziarie, altri proventi netti di gestione (margine d'intermediazione).\nCalcolo degli indicatori di redditivit\u00e0.\nNota: In genere un indicatore \u00e8 un numero puro e quindi misurabile su una scala. Per rendere queste grandezze economiche (come i margini) un indicatore confrontabile su scala o rispetto ad altre entit\u00e0 pu\u00f2 essere utile dividere l'importo della grandezza per una base di riferimento come ad esempio il capitale o saldo medio.\nL'indicatore di redditivit\u00e0 diventa quindi:\nmargine di interesse/saldo medio\ne cos\u00ec via.\nCalcolo del margine di intermediazione.\nIl margine lordo di intermediazione \u00e8 una voce di conto economico consolidato dei bilanci bancari. \u00c8 determinato secondo i principi IFRS/IAS definiti dall'International Accounting Standards Board (IASB). Come risulta dallo schema di conto economico proposto, \u00e8 calcolato con la seguente formula:\n 120. Margine di intermediazione = \n + 30. Margine di interesse\n + 60.Commissioni nette\n + 70.Dividendi e proventi simili\n + 80.Risultato netto dell'attivit\u00e0 di negoziazione\n + 90. Risultato netto dell'attivit\u00e0 di copertura\n +/- 100.Utili (Perdite) da cessione o riacquisto di\n (a) crediti,\n (b) attivit\u00e0 finanziarie disponibili per la vendita,\n (c) attivit\u00e0 finanziarie detenute sino a scadenza,\n (d) passivit\u00e0 finanziarie\n +/- 110. Risultato netto delle attivit\u00e0 e passivit\u00e0 finanziarie valutate al fair value.\nBasilea II assegna alle \"autority\" nazionali il compito di indicare il contenuto delle singole voci di tale schema di conto economico. La Banca d'Italia le ha specificate nella Circolare \"Il bilancio bancario: schemi e regole di compilazione\", circolare n. 262 del 22 dicembre 2005, dove \u00e8 presente la traduzione ufficiale delle voci dello standard internazionale per il \"Conto Economico\" delle banche).\nSecondo lo schema di conto economico degli standard IFRS/IAS e secondo Basilea II il margine di intermediazione \u00e8 definito come somma del reddito netto senza interessi e reddito netto con interessi e deve essere al lordo di ogni accantonamento (ad esempio, per interessi di mora), dei costi operativi, comprese le commissioni corrisposte a fornitori di servizi esternalizzati (mentre include le commissioni pagate alla banca per tali servizi), deve escludere i profitti o le perdite realizzati sulla vendita di titoli del \"banking book\", e le partite straordinarie o irregolari, nonch\u00e9 i proventi derivanti da assicurazioni."}
{"id": "1785882", "revid": "35467", "url": "https://it.wikipedia.org/wiki?curid=1785882", "title": "Gene protoncogeno", "text": ""}
{"id": "1785899", "revid": "225373", "url": "https://it.wikipedia.org/wiki?curid=1785899", "title": "Ottodonte", "text": ""}
{"id": "1785900", "revid": "225373", "url": "https://it.wikipedia.org/wiki?curid=1785900", "title": "Deg\u00f9 del Cile", "text": ""}
{"id": "1785903", "revid": "278830", "url": "https://it.wikipedia.org/wiki?curid=1785903", "title": "Men's Health", "text": "Men's Health \u00e8 un mensile pubblicato negli Stati Uniti e in altri Paesi del mondo.\nStoria editoriale.\n\u00c8 stato pubblicato per la prima volta negli Stati Uniti nel 1987 dall'editore Rodale, di Emmaus (Pennsylvania). I direttori dell'edizione americana sono stati Mark Bricklin (1987-88), Mike Lafavore (1988-99), Greg Gutfeld (1999-00) e David Zinczenko, in carica dall'anno 2000. A partire dal 2004 Zinczenko ha incominciato a far comparire in copertina sportivi e celebrit\u00e0 come David Beckham, Mark Wahlberg, Jason Statham, Gerard Butler, LeBron James, J.J. Watt, Josh Duhamel, Barack Obama, Matthew McConaughey e Dwyane Wade vestiti, cambiando lo stile degli anni 1990 in cui in copertina comparivano modelli palestrati come Gregg Avedon, Scott King, Bradly Tomberlin, Timothy Adams e Owen McKibbin rigorosamente a petto nudo.\nEdizione italiana.\nL'edizione italiana del periodico di Rodale Press \u00e8 pubblicato in joint venture al 50% con Arnoldo Mondadori Editore. Il primo numero \u00e8 uscito il 4 maggio del 2000 ed \u00e8 stato subito accolto con grande interesse dai lettori, che l'hanno immediatamente ritenuto un mezzo efficace e soprattutto affidabile per avere informazioni utili al benessere del corpo come della mente. Fitness, alimentazione, salute, sessualit\u00e0 e anche moda sono da sempre i temi forti trattati dal giornale, che si occupa comunque dell'universo maschile a 360\u00b0. Motivo per cui - giunto ormai al suo decimo anno di pubblicazione in Italia - \u00abMen's Health\u00bb continua a essere un importante punto di riferimento per 569.000 italiani (fonte Audipress 2008).\nNel 2013 la Mondadori decide di dismettere la propria partecipazione. La Rodale mette sul mercato la licenza, che viene acquisita da Edisport Editoriale.\nDirettori.\n\"Gestione Mondadori\"\n\"Gestione Edisport\""}
{"id": "1785912", "revid": "27723", "url": "https://it.wikipedia.org/wiki?curid=1785912", "title": "Letteratura in lingua esperanto", "text": ""}
{"id": "1785915", "revid": "6923", "url": "https://it.wikipedia.org/wiki?curid=1785915", "title": "Villa Pitzalis", "text": "Villa Pitzalis \u00e8 un edificio che sorge a Tuili, centro della Marmilla, in Sardegna. La sua progettazione \u00e8 attribuita a Gaetano Cima, architetto cagliaritano tra i pi\u00f9 importanti (attivo in Sardegna fin dalla prima met\u00e0 dell'800, che a Tuili realizz\u00f2 anche la villa Asquer).\nVilla Pitzalis \u00e8 situata nella via San Pietro, a destra rispetto alla scalinata che conduce alla chiesa omonima.\nDescrizione.\nEdificata in stile neoclassico, era una residenza nobiliare, come dimostra la sua sagoma tipica dei palazzi cittadini. Consta di un unico corpo di fabbrica su due piani fuori terra, con in cima un'altana. Accessibile su tre lati, presenta i prospetti scanditi da cornici orizzontali e lesene, costituite da blocchi squadrati a vista di arenarie e vulcaniti, litologie utilizzate anche per la realizzazione delle murature. Nei prospetti lunghi le lesene ripartiscono l'edificio in tre settori ciascuno coperto da un tetto a due falde. Il prospetto sud rivolto al piccolo giardino all'italiana, ed il prospetto ovest sulla via San Pietro, presentano al primo piano bucature ornate da timpani curvilinei e triangolari con modanature di buona fattura. In tutti i prospetti gli ingressi e le finestre sono ornati da cornici lapidee. La parte dell'altana completamente ricostruita, come si pu\u00f2 notare dal differente tipo di muratura ha una copertura a padiglione con struttura lignea portante costituita da capriate. Nel corso del tempo sono state effettuate varie opere di restauro e ristrutturazione. Le pi\u00f9 recenti risalgono al periodo successivo al 1971, quando, con decreto ministeriale, l'edificio venne sottoposto alle disposizioni di tutela contenute nella legge n. 1089 del 1939. La villa, in quel periodo in forte stato di degrado, apparteneva alla famiglia Pitzalis. Nel 1982 l'immobile fu acquisito dal Comune di Tuili, che ne inizi\u00f2 l'opera di recupero."}
{"id": "1785918", "revid": "767487", "url": "https://it.wikipedia.org/wiki?curid=1785918", "title": "K\u00e1lm\u00e1n Kalocsay", "text": "Fu una fra le figure pi\u00f9 importanti della letteratura in lingua esperanto. Il suo nome \u00e8 spesso esperantizzato come Kolomano; durante la sua carriera adott\u00f2 inoltre gli pseudonimi di C. E. R. Bumy, Kopar, -y, Alex Kay, K. Stelov, Malice Pik e Peter Peneter.\nKalocsay studi\u00f2 Medicina e successivamente divenne infettivologo capo presso un importante ospedale di Budapest. Durante la sua giovinezza apprese sia l'esperanto che l'ido, ma si accost\u00f2 maggiormente al primo, in cui vide un maggiore potenziale letterario.\nNel 1921 fu pubblicato il suo primo volume di poesie originali, \"Mondo kaj koro\" (\"Mondo e cuore\"). Passati oltre dieci anni apparve la sua collezione \"Stre\u0109ita kordo\" (\"Corda tesa\"), considerata una delle maggiori raccolte di poesie dell'intera letteratura esperantista. Pubblic\u00f2 inoltre \"Rimportretoj\" (\"Piccoli ritratti in rima\"), poemetti di spirito dedicati ai maggiori esponenti del movimento esperantista di allora.\nMolti vedono in lui l'autore della collezione di sonetti erotici \"Sekretaj sonetoj\" (\"Sonetti segreti\"), pubblicata sotto lo pseudonimo di Peter Peneter.\nKalocsay guid\u00f2 il mondo letterario esperantista tramite la rivista \"Literatura mondo\" (che successivamente divenne anche casa editrice). Il gruppo di scrittori che si form\u00f2 attorno alla rivista durante gli anni 1920 e 1930 \u00e8 noto come la scuola di Budapest.\nI lavori di Kalocsay nell'ambito della teoria linguistica e letteraria includono la monumentale \"Plena gramatiko de esperanto\" (\"Grammatica completa di esperanto\") e il \"Parnasa gvidlibro\" (\"Guida di Parnaso\"), scritti in collaborazione con Gaston Waringhien, oltre al trattato di stile \"Lingvo stilo formo\" (\"Lingua stile forma\").\nKalocsay pubblic\u00f2 l'\"Enciklopedio de esperanto\" (\"Enciclopedia di esperanto\") in due volumi.\nGrande commentatrice della vita di Kalocsay, nonch\u00e9 sua erede, fu Ada Csisz\u00e1r."}
{"id": "1785922", "revid": "1718925", "url": "https://it.wikipedia.org/wiki?curid=1785922", "title": "Campylobacter", "text": "Campylobacter \u00e8 un genere di batteri appartenente alla famiglia \"Campylobacteraceae\".\nCaratteristiche.\n\u00c8 un microrganismo microaerofilo, termofilo (si adatta bene a temperature comprese tra i 30\u00a0\u00b0C e i 47\u00a0\u00b0C con un optimum di 42\u00a0\u00b0C), di forma spirillata gram negativo, flagellato (quindi mobile) e ciliato. \u00c8 un batterio termo-sensibile (sensibile all'essiccazione) e resistente al congelamento (sopravvive meglio in condizioni di refrigerazione che a temperatura ambiente). La trasmissione nell'uomo \u00e8 dovuta all'ingestione di alimenti infetti e provoca una condizione patologica nota come campylobatteriosi, caratterizzata da: diarrea, febbre, nausea, crampi addominali e brividi di freddo.\n\u00c8 trasmissibile attraverso derrate alimentari contaminate ed in particolar modo le carni crude non trattate, in particolare quella di pollo. Il Campylobacter pu\u00f2 essere causa scatenante della malattia di Guillain-Barr\u00e9. Le persone pi\u00f9 colpite sono i bambini e gli immunodepressi. L'incubazione dura, in genere, dai 2 ai 5 giorni. Nel caso si presentino i sintomi, \u00e8 necessario consultare subito un medico poich\u00e9 il trattamento terapeutico richiede cure specifiche.\nCollegamenti esterni.\nUfficio Federale della Sanit\u00e0 Pubblica Svizzera"}
{"id": "1785923", "revid": "124180364", "url": "https://it.wikipedia.org/wiki?curid=1785923", "title": "Saints of Los Angeles", "text": "Saints of Los Angeles \u00e8 il nono album in studio del gruppo musicale statunitense M\u00f6tley Cr\u00fce, pubblicato il 24 giugno 2008."}
{"id": "1785926", "revid": "729019", "url": "https://it.wikipedia.org/wiki?curid=1785926", "title": "Kerry Group", "text": "Kerry Group \u00e8 una multinazionale alimentare irlandese, operante nel campo degli ingredienti per l'industria e il produttore in genere.\nIn alcuni paesi europei \u00e8 essa stessa produttrice di alimenti in genere (formaggi, carni ed elaborati di carne, salumi, snack, succhi e acque minerali).\nIn Italia \u00e8 presente sia nel settore ingredienti funzionali che in quello degli aromi, come Kerry Ingredients and Flavours Italia S.p.A. nello stabilimento di Mozzo (Provincia di Bergamo).\nSponsorizzazione.\nLa principale sponsorizzazione della compagnia interessa il Kerry GAA, vale a dire la rappresentativa di sport gaelici della contea, la cui sezione di calcio gaelico \u00e8 la pi\u00f9 titolata all'All-Ireland Senior Football Championship e nella National Football League, le principali competizioni dello sport stesso."}
{"id": "1785928", "revid": "287204", "url": "https://it.wikipedia.org/wiki?curid=1785928", "title": "Alberigo Crocetta", "text": "\u00c8 entrato nella storia della musica leggera italiana avendo scoperto e lanciato artisti come Mia Martini, Patty Pravo e i Primitives.\nBiografia.\nGli inizi.\nNato in Libia da genitori italiani, durante la seconda guerra mondiale si arruola tra i mar\u00f2 della X\u00aa Flottiglia MAS del principe Junio Valerio Borghese.\nNel dopoguerra si trasferisce a Roma, si laurea in giurisprudenza ed inizia ad esercitare la professione di avvocato, ma essendo appassionato di musica lascia la professione e presto inizia ad organizzare spettacoli e serate, aprendo locali nella capitale.\nNel 1964, dopo un viaggio in America, ha l'idea di aprire un locale indirizzato ai giovani e dedicato esclusivamente alla musica beat: coinvolge nel progetto due amici, il commerciante di automobili Giancarlo Bornigia e l'importatore di carni macellate Alessandro Diotallevi, e nel febbraio 1965 viene inaugurato il Piper Club, in via Tagliamento a Roma.\nProduttore discografico.\nIn breve tempo Crocetta prende contatti con l'RCA Italiana per ricercare e valorizzare nuovi talenti musicali da dirottare sulla ARC, etichetta satellite della RCA, creando anche un nuovo sottomarchio discografico, \"Piper\" come il locale.\nTra i primi artisti che scopre c'\u00e8 Ricky Shayne, che con \"Uno dei mods\" domina le classifiche nel 1965; nello stesso anno, durante una vacanza in Inghilterra con Gianni Boncompagni ascolta in un locale di Soho un gruppo beat di modesto successo, rimanendo colpito dalle doti del cantante \"Mal\" e dei musicisti, e propone loro una scrittura per alcuni spettacoli in Italia: sono i Primitives, che in breve tempo conquistano il pubblico del Piper e debuttano con grande successo con la canzone \"Yeeeeeeh!\" e l'album Blow Up.\nIl \"Piper\" diventa un punto di riferimento in tutta Europa, e grazie alla presenza di molti musicisti Crocetta pu\u00f2 lanciare gruppi come i Motowns, Rocky Roberts &amp; the Ayredales, i Rokketti (che scopre ad Amburgo), o i Cyan Three.\nPatty Pravo.\nTra le ragazze che regolarmente ballano nel locale Crocetta individua una giovane veneziana, Nicoletta Strambelli: le trova un nome d'arte, Patty Pravo, la fa esibire come cantante accompagnata dai Cyan Three, e la lancia con una canzone di Sonny Bono, \"But you're mine\", con un testo in italiano scritto da Gianni Boncompagni, \"Ragazzo triste\", che in breve tempo entra in hit parade.\nCrocetta produrr\u00e0 tutte le prime incisioni della cantante veneziana, contribuendo al lancio di successi come \"Qui e l\u00e0\", \"La bambola\", \"Il paradiso\".\nLe star internazionali a Roma.\nCrocetta riesce a far arrivare la fama del suo locale anche oltre Manica e oltreoceano, e porta al Piper tutti i pi\u00f9 grossi nomi della musica mondiale: nel biennio 1967-1968 suonano nel locale capitolino i Pink Floyd (che si esibiscono in due serate, il 18 e il 19 aprile 1968), The Byrds, The Who, Duke Ellington, Brian Auger, Eric Burdon.\nSulla scia delle esperienze newyorkesi di Andy Warhol con i Velvet Underground, Crocetta mette a disposizione il Piper per gli esperimenti psichedelici di connubio tra musica ed arti visive che Mario Schifano realizza con il gruppo Le Stelle di Mario Schifano.\nMia Martini.\nAlla fine del decennio Crocetta ha modo di ascoltare nel suo locale una giovane cantante calabrese, Mim\u00ec Bert\u00e8, che ha gi\u00e0 avuto alcuni anni prima delle esperienze discografiche con la CAR Juke Box del maestro Carlo Alberto Rossi: rimane colpito dalla sua voce e le procura un contratto con l'RCA Italiana, trovandole un nome d'arte funzionale al lancio internazionale che sta progettando, \"Mia Martini\": Mia in onore di Mia Farrow, e Martini scelto fra i tre nomi italiani pi\u00f9 famosi all'estero (spaghetti, pizza, e appunto Martini).\nIl debutto con il nuovo nome avviene nel 1971 con l'album \"Oltre la collina\", a cui collabora Claudio Baglioni; il miglior successo arriva l'anno dopo, con \"Nel mondo, una cosa\", trainato da \"Piccolo uomo\" che vince anche il Festivalbar 1972.\nIl ritiro dall'attivit\u00e0.\nAll'inizio del decennio, un po' per l'et\u00e0, un po' per le mutate condizioni sociali, Crocetta decide di lasciare la sua quota del Piper a Bornigia di aprire un nuovo locale a Viareggio, che per\u00f2 ha vita breve.\nDecide quindi di ritirarsi dall'attivit\u00e0.\nNel 1979 sposa Nicoletta, figlia del notaio romano Francesco Varcasia e nel 1980 nasce Camilla nell'isola di Pantelleria Sulla stessa isola apre un locale, il Blue Bar, dove passarono molti artisti emergenti.\nNel 1982 Renato Zero, uno dei tanti ragazzi cresciuti al Piper, gli rende omaggio intitolando il suo nuovo disco Via Tagliamento 1965/1970: l'indirizzo del locale e gli anni di maggiore attivit\u00e0.\nFra i cantanti scoperti da Crocetta vi \u00e8 anche Lina Savon\u00e0, una cantante che ha inciso per la Vanilla di Ornella Vanoni."}
{"id": "1785949", "revid": "228587", "url": "https://it.wikipedia.org/wiki?curid=1785949", "title": "Quietanza a saldo", "text": ""}
{"id": "1785950", "revid": "767487", "url": "https://it.wikipedia.org/wiki?curid=1785950", "title": "Distretto di Bokaro", "text": "Il distretto di Bokaro \u00e8 un distretto del Jharkhand, in India, di 1.775.961 abitanti. Il suo capoluogo \u00e8 Bokaro Steel City."}
{"id": "1785951", "revid": "13833", "url": "https://it.wikipedia.org/wiki?curid=1785951", "title": "B\u00e1cska", "text": ""}
{"id": "1785956", "revid": "767487", "url": "https://it.wikipedia.org/wiki?curid=1785956", "title": "Distretto di Chatra", "text": "Il distretto di Chatra \u00e8 un distretto del Jharkhand, in India, di 790.680 abitanti. Il suo capoluogo \u00e8 Chatra."}
{"id": "1785957", "revid": "767487", "url": "https://it.wikipedia.org/wiki?curid=1785957", "title": "Distretto di Deoghar", "text": "Il distretto di Deoghar \u00e8 un distretto del Jharkhand, in India, di 1.161.370 abitanti. Il suo capoluogo \u00e8 Deoghar."}
{"id": "1785959", "revid": "767487", "url": "https://it.wikipedia.org/wiki?curid=1785959", "title": "Distretto di Dhanbad", "text": "Il distretto di Dhanbad \u00e8 un distretto del Jharkhand, in India, di 2.394.434 abitanti. Il suo capoluogo \u00e8 Dhanbad."}
{"id": "1785960", "revid": "767487", "url": "https://it.wikipedia.org/wiki?curid=1785960", "title": "Distretto di Dumka", "text": "Il distretto di Dumka \u00e8 un distretto del Jharkhand, in India, di 1.754.571 abitanti. Il suo capoluogo \u00e8 Dumka."}
{"id": "1785962", "revid": "1638611", "url": "https://it.wikipedia.org/wiki?curid=1785962", "title": "Demetrio I di Battria", "text": "Succedette al padre Eutidemo I e fu l'artefice dell'espansione del regno nell'Iran orientale, nell'Afghanistan e nel Pakistan. fondando di fatto il Regno indo-greco, massima espansione ad oriente della Grecia ellenistica. Non fu mai sconfitto in battaglia e ricevette per questo motivo l'epiteto postumo \"Aniket\u00f2s\", \"Invincibile\", attestato dalle monete del suo successore Agatocle.\nIl nome \"Demetrio\" fu utilizzato con certezza da due sovrani greci di Battria e India, con un terzo ipotetico: il discusso Demetrio II era probabilmente un suo parente, mentre Demetrio III (\"fl\". 100 a.C.) \u00e8 noto solo per le sue monete.\nBiografia.\nOrigini e ascesa al trono.\nNel 208 a.C., il padre di Demetrio, Eutidemo I, sub\u00ec l'attacco del sovrano seleucide Antioco III, intenzionato a riconquistare il secessionista Regno greco-battriano. Sebbene Eutidemo avesse al proprio comando 10.000 cavalieri, Eutidemo fu sconfitto in battaglia presso il fiume Ario (moderno Hari Rud) e dovette ritirarsi a Bactra, dove resistette per tre anni all'assedio di Antioco; il sovrano seleucide, nel 206 a.C. pose fine alle ostilit\u00e0 e riconobbe Eutidemo.\nI negoziati finali furono condotti da Antioco e Demetrio: il sovrano seleucide fu particolarmente colpito dal comportamento del giovane principe, cui offr\u00ec una propria figlia in sposa:\nIl termine usato per \"giovane principe\" \u00e8 \"neaniskos\" (\u03bd\u03b5\u03b1\u03bd\u03af\u03c3\u03ba\u03bf\u03c2) e suggerisce una et\u00e0 attorno ai 16 anni, che a sua volta indica il 222 a.C. come probabile anno di nascita di Demetrio.\nInvasione dell'India.\nDemetrio inizi\u00f2 l'invasione dell'India nordorientale a partire dal 180 a.C., a seguito della distruzione della dinastia Maurya da parte del generale Pusyamitra Sunga, il quale aveva poi iniziato la dinastia Shunga. I Maurya avevano stretto un'alleanza con i Greci e potrebbero essere stati considerati alleati dai Greco-battriani; questi potrebbero aver invaso l'India anche allo scopo di proteggere la popolazione greca del subcontinente.\nDemetrio potrebbe aver iniziato riconquistando la provincia di Arachosia, un'area a meridione dell'Hindu Kush gi\u00e0 abitata da molti Greci ma governata dai Mauryani sin da quando Chandragupta Maurya aveva liberato quel territorio da Seleuco I Nicatore. Nelle sue \"Stazioni parte\", Isidoro di Charax menziona una colonia chiamata \"Demetrias\", probabilmente fondata da Demetrio:\nUna dedica in greco incisa su pietra e scoperta in Kuliab, un centinaio di kilometri a nord-est di Ai-Khanum, menziona vittorie del principe Demetrio durante il regno di suo padre:\nLe campagne militari greche potrebbero aver raggiunto la capitale Pataliputra (moderna Patna) in India orientale:\nSi ritiene che Demetrio regn\u00f2 sulla Taxila, in quanto molte sue monete sono state trovate nel sito archeologico di Sirkap. I documenti indiani (\"Yuga Purana\") descrivono anche attacchi greci a Saketa, Panchala, Mathura e Pataliputra; le campagne contro Pataliputra sono normalmente attribuite a Menandro I e si ritiene che Demetrio I si sia spinsto solo fino al Pakistan. Entro il 175 a.C. gli Indo-greci governavano parti dell'India nord-occidentale, mentre i Sunga controllavano l'area del Gange, l'India centrale e quella orientale; la presenza indo-greca nel nord-ovest continu\u00f2 finch\u00e9 l'ultimo principato fu assorbito dai Saka intorno al 20 a.C.\nL'iscrizione di Hathigumpha, voluta da re Kharavela di Kalinga, \u00e8 stata interpretata come una testimonianza della presenza del re greco Demetrio e del suo esercito in India orientale, probabilmente fino alla citt\u00e0 di Rajagriha (a 70\u00a0km a sud-est di Pataliputra), una delle principali citt\u00e0 sacre del buddismo; la stessa iscrizione afferma che Demetrio si ritir\u00f2 a Mathura dopo aver saputo dei successi militari di Kharavela pi\u00f9 a sud:\nMorte di Demetrio e conseguenze.\nDemetrio mor\u00ec per cause sconosciute; la data indicativa del 180 a.C. serve a permettere durate plausibili per i regni dei numerosi sovrani successivi, anche se alcuni di loro regnarono contemporaneamente e se \u00e8 verosimile che vi furono divisioni del regno.\nI re Pantaleone, Antimaco I, Agatocle, e forse Eutidemo II, regnarono dopo Demetrio I: \u00e8 possibile che tutti loro, o per lo meno Antimaco, fossero parenti di Demetrio. Alla fine, il Regno greco-battriano cadde nelle mani del capace ed emergente Eucratide.\nDemetrio II fu un sovrano successivo, forse figlio o nipote di Demetrio, che regn\u00f2 sulla sola India. Giustino ne menziona la sconfitta per mano del sovrano battriano Eucratide, un evento che ebbe luogo verso la fine del regno di quest'ultimo, probabilmente attorno al 150 a.C.: Demetrio II fu succeduto dai suoi generali Apollodoto e Menandro I.\nSecondo Claudio Tolomeo, una citt\u00e0 di nome \"Demetriapolis\" fu fondata in Arachosia.\nDemetrio e il buddismo.\nRapporti tra la monetazione di Demetrio e il buddismo.\nLe monete di Demetrio I ricadono in quattro tipologie; una tipologia con legende bilingui in greco e kharoshthi \u00e8 normalmente associata col sovrano indiano Demetrio II; la serie con il re incoronato da un diadema \u00e8 probabilmente una emissione di Demetrio I risalente all'inizio del suo regno.\nUna tipologia molto interessante \u00e8 quella delle monete dell'\"elefante\": il primo tipo mostra Demetrio con una corona a forma di elefante, simbolo dell'India e allusione ad Alessandro Magno; queste monete confermano le storie riguardo alla sua invasione dell'India.\nIl secondo tipo \"elefante\" rappresenta un elefante circondato dall'anello di puntini che caratterizzano i ritratti imperiali, e quindi associato al sovrano. In questo contesto l'elefante, uno dei simboli del buddismo e di Buddha, rappresenta probabilmente la vittoria del buddismo per mezzo di Demetrio. Al rovescio \u00e8 un caduceo, il simbolo della riconciliazione tra Greci e Sunga o tra buddismo e induismo, sebbene possa essere, pi\u00f9 classicamente, un simbolo della divinit\u00e0 greca Asclepio.\nSimboli chiaramente buddisti sarebbero poi comparsi in monete greche successive, ma sembra alquanto difficile che Demetrio I, che era nato nella nazione greca in Battria e che aveva coniato monete con le divinit\u00e0 olimpiche, fosse un buddista.\nArte greco-buddista.\nCi sono diversi paralleli tra Demetrio e le prime raffigurazioni di Buddha in forma umana.\nTra le altre, la divinit\u00e0 protettrice di Demetrio, Ercole che regge la clava, fu raffigurata nell'arte greco-buddista di Gandh\u0101ra come la divinit\u00e0 protettrice di Buddha."}
{"id": "1785964", "revid": "767487", "url": "https://it.wikipedia.org/wiki?curid=1785964", "title": "Distretto di Garhwa", "text": "Il distretto di Garhwa \u00e8 un distretto del Jharkhand, in India, di 1.034.151 abitanti. Il suo capoluogo \u00e8 Garhwa."}
{"id": "1785967", "revid": "767487", "url": "https://it.wikipedia.org/wiki?curid=1785967", "title": "Distretto di Giridih", "text": "Il distretto di Giridih \u00e8 un distretto del Jharkhand, in India, di 1.901.564 abitanti. Il suo capoluogo \u00e8 Giridih.\nMonumenti e luoghi di interesse.\nShikharji.\n\u00c8 la pi\u00f9 alta montagna di tutto il Jharkhand e vi \u00e8 situato uno dei pi\u00f9 importanti templi gianisti."}
{"id": "1785974", "revid": "767487", "url": "https://it.wikipedia.org/wiki?curid=1785974", "title": "Distretto di Godda", "text": "Il distretto di Godda \u00e8 un distretto del Jharkhand, in India, di 1.047.264 abitanti. Il suo capoluogo \u00e8 Godda."}
{"id": "1785975", "revid": "767487", "url": "https://it.wikipedia.org/wiki?curid=1785975", "title": "Polvere (film 2009)", "text": "Polvere \u00e8 un film italiano del 2009 diretto da Massimiliano D'Epiro e Danilo Proietti ambientato a Roma e incentrato sul tema dell'uso di cocaina.\nTrama.\nDue ragazzi romani decidono di realizzare un documentario sulla cocaina, filmando con telecamere nascoste consumatori e spacciatori dell'ambiente notturno romano. Domini, regista del documentario, \u00e8 un ragazzo introverso e timido, che vive con la madre, con la quale ha un rapporto piuttosto controverso, e la sorella minore. Dopo la morte del padre, avvenuta proprio per overdose di cocaina, il giovane ragazzo, che sogna di diventare un regista, decide di mettersi dietro la telecamera e realizzare un documentario sui reali effetti della cocaina, e su come il suo consumo sia fin troppo largamente diffuso. Ad aiutarlo il suo migliore amico Giona, che, pi\u00f9 facilmente corruttibile di Domini, si improvvisa spacciatore della polvere bianca, e finisce poi per divenirne anche lui un assiduo consumatore. I due giovani, insieme e sempre provvisti di telecamere nascoste, vanno in giro a scoprire e filmare i giri di spaccio pi\u00f9 influenti di Roma. Ma vista la seriet\u00e0 dell'argomento che i due hanno deciso di trattare, il gioco inizia a farsi pericoloso, e le cose incominciano a mettersi male, specialmente per Giona, anche se alla fine sar\u00e0 Domini a subirne le conseguenze pi\u00f9 gravi."}
{"id": "1785978", "revid": "1573940", "url": "https://it.wikipedia.org/wiki?curid=1785978", "title": "Chiesa di Cennanino", "text": "La chiesa di Cennanino o Cennanuzzo, ridotta oggi a cappellina, \u00e8 una chiesetta che si trova sul poggio di Cennano, poco lontano dal colle dei Cappuccini, a Montevarchi.\nStoria.\nL'attuale Cennanino era in origine l'antica chiesa e parrocchia del primo nucleo cittadino di Montevarchi che stava a ridosso del castello dei conti Guidi. La chiesa era dedicata a Sant'Andrea apostolo e prese il nome di \"'a Cennano\" dal poggio sul quale sorgeva. Non \u00e8 chiara l'origine del toponimo \"a Cennano\" che potrebbe essersi evoluto da un pi\u00f9 antico \"Acciano\", poi \"Acennano\" come per la scomparsa badia di Santo Stefano in Acciano e, pi\u00f9 tardi, \"in Acennano\" a Pienza oppure da un originario \"Cellano\" come in varie altre localit\u00e0 del Chianti fiorentino.\nPietro Accolti, podest\u00e0 di Montevarchi e padre del cardinale Benedetto, nel 1627 scriveva \u00abqui ebbero negli andati primi secoli la primiera loro sede li presenti habitatori et di ci\u00f2 ne appariscono segni d'antichit\u00e0 in qualche rovina al Castellare, luogo che ancora ritiene il nome del Castello che ivi risiedeva, ma pi\u00f9 che altrove nella antichissima Chiesa di Cennanuzzo, indi poco lontana, nell'architrave della cui porta sono intagliate lettere di carattere etrusco, non inteso o conosciuto dai moderni\u00bb. \nIn realt\u00e0 si trattava di un'epigrafe in latino piena di abbreviazioni, scolpita in caratteri gotici antichi e gi\u00e0 all'epoca molto corrosa. Quello che attualmente si riesce a leggere \u00e8 \u00abMILLO. C. C. XXXI. IIII. KL. SEPTB.\u00bb ovvero \u00ab1231, Quarta Calenda di settembre, Indizione quarta\u00bb che corrisponderebbe al 29 agosto 1231.\nMa, in data imprecisata, per i continui smottamenti del terreno \u00abl'antica e primitiva Chiesa fu demolita per non potersi pi\u00f9 sostenere e vi fu edificata contiguamente in luogo meno pericoloso di rovina una piccola chiesina detta Cennanino o Cennanuzzo\u00bb. Nonostante ci\u00f2 \u00aba d\u00ec 26 febbraio 1653 ricordo come dal suddetto D. Federigo Bazzanti proposto fu risarcita e rifatta la Chiesa di Cennanino dove gi\u00e0 era la Vhiesa principale di S. Andrea a Cennano, la quale chiesa era tuttavia rovinata e si credeva di giorno in giorno andasse tutta per terra per essere mai stato provveduto a tale rovina, e la spesa di tal risarcimento fu circa scudi 40\u00bb.\nLa propositura di Cennano nel frattempo, fin dal 1275, si era trasferita in citt\u00e0 in una nuova chiesa che sorgeva presso l'odierno vicolo Bartoli all'angolo con via Cennano che prese il nome di chiesa di Sant'Andrea Apostolo a Cennano e che dette poi il nome alla via omonima."}
{"id": "1785979", "revid": "767487", "url": "https://it.wikipedia.org/wiki?curid=1785979", "title": "Distretto di Gumla", "text": "Il distretto di Gumla \u00e8 un distretto del Jharkhand, in India, di 1.345.520 abitanti. Il suo capoluogo \u00e8 Gumla."}
{"id": "1785980", "revid": "767487", "url": "https://it.wikipedia.org/wiki?curid=1785980", "title": "Distretto di Hazaribag", "text": "Il distretto di Hazaribag \u00e8 un distretto del Jharkhand, in India, di 2.277.108 abitanti. Il suo capoluogo \u00e8 Hazaribag."}
{"id": "1785981", "revid": "767487", "url": "https://it.wikipedia.org/wiki?curid=1785981", "title": "Distretto di Koderma", "text": "Il distretto di Koderma \u00e8 un distretto del Jharkhand, in India, di 498.683 abitanti. Il suo capoluogo \u00e8 Koderma."}
{"id": "1785984", "revid": "767487", "url": "https://it.wikipedia.org/wiki?curid=1785984", "title": "Distretto di Lohardaga", "text": "Il distretto di Lohardaga \u00e8 un distretto del Jharkhand, in India, di 364.405 abitanti. Il suo capoluogo \u00e8 Lohardaga."}
{"id": "1785987", "revid": "767487", "url": "https://it.wikipedia.org/wiki?curid=1785987", "title": "Distretto di Pakur", "text": "Il distretto di Pakur \u00e8 un distretto del Jharkhand, in India, di 701.616 abitanti. Il suo capoluogo \u00e8 Pakur."}
{"id": "1785989", "revid": "88740", "url": "https://it.wikipedia.org/wiki?curid=1785989", "title": "Dijana Pavlovi\u0107", "text": "Biografia.\nNasce a Kru\u0161evac, nella Serbia centrale, l'11 novembre del 1976 da una famiglia di etnia rom. Vissuta in Serbia fino al 1999, anno in cui si laurea presso la \"Facolt\u00e0 delle Arti drammatiche\" dell'Universit\u00e0 di Belgrado, si stabilisce, nel corso dello stesso anno, in Italia, a Milano, dove si sposa ed attualmente lavora. Dal 1995 al 1999 partecipa a diversi Festival Internazionali di Teatro in Iugoslavia, Romania, Bulgaria. Nel 2000 \u00e8 traduttrice e interprete nello spettacolo \"Sentiero color cenere\", che si rif\u00e0 a inediti di poesia e prosa appartenenti alla cultura rom. Nel 1999/2000 recita in lingua italiana, in alcune produzioni teatrali per le scuole superiori, materne ed elementari: la favola \"Il brutto anatroccolo\", \"Il tartufo\" e \"Il medico per forza\" di Moli\u00e8re.\nDa ormai diversi anni, la Pavlovi\u0107 promuove la cultura e la letteratura rom, svolgendo anche il ruolo di mediatrice culturale nelle scuole. \u00c8 stata candidata per il consiglio comunale di Milano nel 2006, nella lista \"Uniti\" con Dario Fo, e per il Parlamento italiano nel 2008 nelle file de La Sinistra l'Arcobaleno, non risultando eletta in entrambe le consultazioni.\nNel 2009, invece, si candida senza essere eletta alle elezioni europee nella \"Lista Comunista Anticapitalista\". Si ricandida alle elezioni europee nel 2014 nella lista \"L'Altra Europa con Tsipras\", ma neanche in quest'occasione risulta eletta.\nAgli inizi del 2007 promuove con associazioni, comitati, esponenti della societ\u00e0 civile la \"Rete Nopattodilegalit\u00e0\" che si propone di contrastare .\nNell'ottobre del 2007, attuando uno sciopero della fame contro il Comune di Milano, favorisce la costituzione di un tavolo \u2013 che raccoglie le associazioni e il sindacato milanesi \u2013 che elabora una piattaforma di intervento sulla questione rom."}
{"id": "1785992", "revid": "1005847", "url": "https://it.wikipedia.org/wiki?curid=1785992", "title": "Elezioni europee del 2009", "text": "Le elezioni europee del 2009 si sono tenute tra il 4 e il 7 giugno nei 27 stati dell'Unione europea; ogni stato ha scelto la data delle elezioni a seconda delle consuetudini proprie della nazione o secondo quanto stabilito dai singoli governi \u2014 ad esempio, in Italia il 6 e 7 giugno, di sabato e domenica, come nel 2004, ma diversamente da quanto accaduto nelle pi\u00f9 recenti elezioni, mentre nel Regno Unito il 4 giugno, di gioved\u00ec, come avviene solitamente. 500 milioni di europei sono rappresentati, a seguito delle elezioni, da 736 iscritti del Parlamento europeo con il sistema proporzionale, superando le elezioni del 2004 che furono le pi\u00f9 grandi elezioni trans-nazionali della storia.\nContesto.\nI nuovi Stati membri e la nuova composizione del Parlamento europeo.\nLe elezioni europee del 2009 furono le prime a cui parteciparono in contemporanea con gli altri stati membri anche le due nazioni entrate nell'Unione europea nel 2007 ovverosia Bulgaria e Romania. I seggi dell'europarlamento sono stati riallocati tra i paesi membri per portarli alla quota di 736 componenti concordemente con il Trattato di Nizza all'epoca in vigore. Il Trattato di Lisbona, poi entrato in vigore dopo le elezioni e cio\u00e8 il 1\u00ba dicembre 2009, pone invece la soglia massima di componenti il Parlamento Europeo a 751 membri (vedere sezione frazionamento sotto).\nPresidenza della Commissione.\nEra atteso che entro le elezioni europee del 2009 entrasse in vigore il Trattato di Lisbona, il quale prevede gran parte dei cambiamenti originariamente previsti dalla defunta Costituzione europea: se la ratifica fosse avvenuta allora, i cambiamenti apportati dal Trattato avrebbero immediatamente aumentato le prerogative dell'europarlamento, tra cui i poteri riguardanti l'approvazione della fiducia alla Commissione europea e ai suoi membri incluso il Presidente della Commissione. Alcuni commentatori politici suggerirono allora l'idea che i partiti europei avrebbero potuto concorrere proponendo i propri candidati alla Presidenza della Commissione Europea gi\u00e0 prima delle elezioni e quindi direttamente ai cittadini. Il suggerimento venne accolto dal Partito Popolare Europeo (PPE) che sostenne Jos\u00e9 Manuel Dur\u00e3o Barroso, egli stesso membro del PPE, alla rielezione come guida della Commissione, da lui gi\u00e0 presieduta dal 2004.\nI principali partiti europei e il rimescolamento delle alleanze.\nLe principali famiglie politiche a livello europeo che hanno partecipato alle elezioni attraverso i partiti nazionali membri furono il Partito Popolare Europeo, il Partito del Socialismo Europeo e il Partito dell'Alleanza dei Liberali e dei Democratici per l'Europa. Nell'ambito dei partiti presenti negli Stati Membri in Italia Alleanza Nazionale si fuse con Forza Italia dando luogo al Popolo della Libert\u00e0 e cos\u00ec aderendo al Partito Popolare Europeo. Alcuni partiti, tra i quali Diritto e Giustizia in Polonia, costituirono un gruppo unico assieme al Partito Conservatore (Regno Unito), che fino ad allora aveva aderito ai Democratici Europei all'interno del : nacque cos\u00ec il Gruppo dei Conservatori e dei Riformisti Europei. Altri partiti decisero di costituire il gruppo Europa della Libert\u00e0 e della Democrazia, erede di Indipendenza e Democrazia (ID), tra i quali la Lega Nord. Infine il Fianna F\u00e1il (Irlanda), sempre pi\u00f9 distante dalla politica di destra di alcuni membri del suo precedente gruppo, ader\u00ec all'ALDE.\nIl Partito Democratico di Dario Franceschini.\nNel Partito Democratico in Italia, durante la leadership di Dario Franceschini, si discusse lungamente riguardo al gruppo ove collocare i propri membri all'interno del Parlamento europeo, giungendo a una soluzione solo dopo le votazioni. Il Partito Democratico era stato creato sotto la guida di Walter Veltroni ufficialmente il 14 ottobre 2007 dall'unione dei due principali partiti di centro-sinistra italiani, ovverosia i Democratici di Sinistra e La Margherita, i cui membri appartenevano rispettivamente al Partito del Socialismo Europeo (PSE) e al Partito Democratico Europeo (PDE). La soluzione venne poi trovata grazie alla creazione di una federazione con il PSE dando cos\u00ec vita a un gruppo parlamentare unico PSE-PD denominato Alleanza Progressista dei Socialisti e dei Democratici (S&amp;D).\nSistema elettorale.\nPer eleggere i propri rappresentanti al Parlamento europeo ciascuno stato membro \u00e8 tenuto a utilizzare il sistema proporzionale in conformit\u00e0 dei \"principii comuni\" concernenti le elezioni europee ed emanati nel 2002 sulla base del trattato di Amsterdam del 1997. La legge italiana venne modificata il 20 febbraio 2009 e previde sempre il metodo Hare-Niemeyer gi\u00e0 in vigore precedentemente, ma con aggiunta una soglia di sbarramento equivalente al 4% sul piano nazionale. Secondo tale legge elettorale ogni elettore pot\u00e9 esprimere un massimo di tre preferenze. Il territorio italiano si suddivide in cinque circoscrizioni ai soli fini della presentazione delle candidature, essendo la ripartizione dei seggi effettuata nel collegio unico nazionale.\nDistribuzione dei seggi.\nCambiamento dell'assegnazione dei seggi al Parlamento europeo alle elezioni del 2009.\nLa ripartizione dei seggi fra gli Stati membri applicata alle elezioni del 2009 \u00e8 stata quella riportata nella colonna centrale. Questa ripartizione si differenzia da quella applicata alle precedenti elezioni, giacch\u00e9 nel frattempo entr\u00f2 in vigore il Trattato di Nizza.\nLa ripartizione precedente (nella colonna \"2007\") fu quella decisa per le elezioni del 2004, ed integrata dal successivo ingresso nell'UE della Bulgaria e della Romania.\nLa terza colonna (\"2009 Lisbona\") si riferisce alla composizione secondo il trattato di Lisbona. Se esso fosse stato ratificato e fosse entrato in vigore prima delle elezioni (cosa tuttavia non avvenuta) il numero di europarlamentari sarebbe stato incrementato a 751 membri. Salvo nuove modifiche ai trattati europei, la ripartizione dei seggi conseguente al Trattato di Lisbona sar\u00e0 in vigore per le elezioni europee del 2014.\nRipartizione dei seggi.\nSeggi assegnati per effetto delle modifiche dei trattati.\nSeggi assegnati nel dicembre 2011.\nElezioni svolte contemporaneamente alle europee.\nIn alcuni stati UE si sono tenute varie altre elezioni contemporaneamente alle europee: in Lussemburgo si sono tenute le amministrative, in Belgio si sono svolte le regionali, in Irlanda le amministrative come gi\u00e0 nel 1999 e nel 2004, in Danimarca una modifica della costituzione. Nella stessa occasione vi sono state le elezioni locali in Inghilterra. In Italia il 6 e 7 giugno si \u00e8 tenuta contemporaneamente alle europee anche la tornata ordinaria delle elezioni amministrative."}
{"id": "1785998", "revid": "767487", "url": "https://it.wikipedia.org/wiki?curid=1785998", "title": "BMW 115", "text": "Il BMW 115, gi\u00e0 BMW XV, era un motore aeronautico sperimentale a 12 cilindri a V invertita raffreddato a liquido progettato dalla tedesca BMW Flugmotorenbau GmbH nel 1930.\nSviluppo.\nLo sviluppo del BMW 115 si deve ad un bando del 1929 da parte di Reichswehr e Reichsmarine, rispettivamente le allora forze armate e marina militare tedesca, che richiedevano la realizzazione di un nuovo motore che occupasse la fascia tra i 20 ed i 30 litri di cilindrata. L'azienda bavarese stava lavorando su di un progetto di simili caratteristiche gi\u00e0 nel 1929 al quale era stato dato la denominazione BMW XV, e che non era ancora stato adeguatamente sviluppato. La sperimentazione del 115, nuova denominazione imposta dalle normative dell'RLM, si concretizz\u00f2 con un prototipo nel 1934 con il quale si susseguirono una serie di test fino al 1936, anno in cui l'azienda decise di abbandonare il progetto in favore di un progetto parallelo denominato BMW 116"}
{"id": "1786000", "revid": "10473", "url": "https://it.wikipedia.org/wiki?curid=1786000", "title": "Ramon Berenguer IV", "text": ""}
{"id": "1786001", "revid": "1305772", "url": "https://it.wikipedia.org/wiki?curid=1786001", "title": "Polvere (disambigua)", "text": "La polvere \u00e8 un nome generico attribuito alla materia suddivisa in piccolissime particelle.\nIl termine pu\u00f2 inoltre riferirsi a:"}
{"id": "1786002", "revid": "1566286", "url": "https://it.wikipedia.org/wiki?curid=1786002", "title": "Chris Sarandon", "text": "Biografia.\nStudi\u00f2 alla Catholic University of America di Washington, dove conobbe la prima moglie, Susan Sarandon, che da lui prender\u00e0 e manterr\u00e0 il cognome. Dopo la laurea gir\u00f2 la provincia con varie compagnie teatrali.\nNel 1975 interpret\u00f2 il personaggio di Leon nel film \"Quel pomeriggio di un giorno da cani\" di Sidney Lumet, ruolo per il quale ottenne una candidatura al premio Oscar come miglior attore non protagonista e ai Golden Globe come attore rivelazione dell'anno.\nNel 1976 il suo secondo film fu il drammatico \"Stupro\" di Lamont Johnson, con le sorelle Margaux e Mariel Hemingway. Interpret\u00f2 Gordon Stewart, un sadico insegnante di musica che aggredisce la sorella di una sua allieva, la fotomodella californiana Chris McCormick.\nNella pellicola \"Ammazzavampiri\" (1985) di Tom Holland, interpret\u00f2 il ruolo di un vampiro. Nel 1987 fu nel cast del film \"La storia fantastica\", per la regia di Rob Reiner, e partecip\u00f2 anche al film televisivo \"Casa d'appuntamento di Mayflower Madam\". Nel 1988 partecip\u00f2 a un altro film horror: \"La bambola assassina\" nel ruolo del detective Mike Norris, e nel 1989 prese parte al film \"Schiavi di New York\".\nNel 1993 Tim Burton gli affid\u00f2 il doppiaggio di Jack Skeletron, al quale Sarandon prest\u00f2 la propria voce in \"Nightmare Before Christmas\".\nFinito il matrimonio con Susan Sarandon (durato dal 1967 al 1979) si \u00e8 risposato altre due volte: con la modella Lisa Ann Cooper dal 1980 al 1989 da cui ha avuto tre figli: Michael (1984), Stephanie (1986) e Alexis (1988); dal 1994 \u00e8 sposato con l'attrice Joanna Gleason.\nDoppiatori italiani.\nNelle versioni in italiano delle opere in cui ha recitato, Chris Sarandon \u00e8 stato doppiato da:\nDa doppiatore \u00e8 sostituito da:"}
{"id": "1786003", "revid": "122941430", "url": "https://it.wikipedia.org/wiki?curid=1786003", "title": "Quinquegentiani", "text": "I Quinquegentiani o Quinquegentanei (\"nationes Quinquegentanae\": Aurelio Vittore 39.22; \"Quinquegentiani\", Eutropio, \"Breviarium ab Urbe condita\", 9.22) erano una popolazione berbera del nord Africa (una federazione, come intuibile dal nome, di \"quinque gentes\", cio\u00e8 \"cinque trib\u00f9\") che si rivolt\u00f2 contro l'impero romano ai tempi di Diocleziano.\nLa rivolta inizi\u00f2 nel 293, come tramanda Eutropio e solo quattro anni pi\u00f9 tardi (nel 297) fu definitivamente sedata dall'augusto Massimiano, il quale, partito per la Mauretania, riusc\u00ec a debellare la rivolta dopo che i Quinquegentiani erano riusciti anche a penetrare nella vicina Numidia. L'anno successivo (298) Massimiano rinforzava le difese della frontiera africana dalle Mauritanie alla provincia d'Africa.\nTra gli studiosi odierni \u00e8 generalmente accolta la proposta di Lionel Galand (190) di vedere nelle \"Quinque gentes\" (\"cinque trib\u00f9\") dell'antichit\u00e0 i progenitori degli attuali Cabili. Non soltanto la loro localizzazione, intorno al Mons Ferratus (l'attuale Djurdjura) coincide con quella di questa popolazione berbera, ma anche la denominazione attuale, \"Leqbayel\", proveniente da un termine arabo che vuol dire \"le trib\u00f9\", potrebbe essere una continuazione dell'antica denominazione \"le (cinque) trib\u00f9\"."}
{"id": "1786007", "revid": "2205737", "url": "https://it.wikipedia.org/wiki?curid=1786007", "title": "Bad (singolo Michael Jackson)", "text": "Bad \u00e8 una canzone scritta, composta e interpretata dal cantante statunitense Michael Jackson, estratta come secondo singolo dal suo settimo album in studio, l'omonimo \"Bad\", e pubblicata il 7 settembre 1987.\n\"Bad\" \u00e8 diventato uno dei singoli di maggiore successo e maggiormente conosciuti di Michael Jackson, raggiungendo la posizione numero 1 della classifica generale di \"Billboard\", scalando diverse altre classifiche nel mondo e raggiungendo la numero 1 anche in Belgio, Irlanda, Italia, Paesi Bassi e Spagna mentre si ferm\u00f2 alla numero 3 nella classifica del Regno Unito.\nLa canzone venne candidata a due Grammy Award nel 1988 come \"Miglior interpretazione pop maschile\" e come \"Miglior interpretazione R&amp;B maschile\" e vinse un American Music Award come \"Miglior singolo Soul/R&amp;B\" lo stesso anno.\nNel 2018 la RIAA lo ha certificato Disco di platino per vendite superiori ad un milione di unit\u00e0 negli Stati Uniti.\nNel 2006 il singolo fu ripubblicato e inserito nel cofanetto \"\".\nUn remix di \"Bad\" con Afrojack, DJ Buddha e Pitbull \u00e8 stato prodotto nel 2012 per \"Bad 25,\" la ristampa dell'album uscita in occasione dei 25 anni dalla sua uscita. \u00c8 stato reso disponibile come singolo digitale prima dell'uscita dell'album, tramite iTunes e Amazon.com il 14 agosto 2012.\nDescrizione.\nLa canzone venne scritta e composta dallo stesso Michael Jackson e prodotta da Quincy Jones. La scrittura e le registrazioni del brano ebbero luogo presso i Westlake Recording Studios nel gennaio del 1987 durante le prime sedute d'incisione per l'album omonimo.\nIn origine, la canzone doveva essere interpretata anche dal cantante e musicista Prince e venne pensata pertanto come un duetto tra i due in cui i due artisti avrebbero avuto una sorta di scontro vocale per ironizzare sulla loro presunta rivalit\u00e0, tanto pubblicizzata dai media dell'epoca. Tuttavia Quincy Jones, in un'intervista inclusa nella \"Special Edition\" dell'album \"Bad\", ha dichiarato che Prince si tir\u00f2 indietro e disse a Jackson che non voleva partecipare al progetto e che riteneva che \u00absarebbe stata una hit anche senza di lui\u00bb. In un'intervista con VH1 nel 1997, Prince ha parlato della mancata collaborazione, ironizzando sul testo della canzone, spiegando che aveva avuto qualche problema con la strofa iniziale:\nNella sua autobiografia \"Moonwalk\", Jackson descrisse cos\u00ec il significato della canzone e del videoclip:\nEsiste anche una \"versione Pepsi\" col testo cambiato, registrata per una pubblicit\u00e0 della Pepsi nel 1987.\nVideo musicale.\nRetroscena.\nIl videoclip di \"Bad\" venne diretto da Martin Scorsese e venne realizzato con un budget di circa 2.200.000$, diventando all'epoca il video pi\u00f9 costoso della storia, superando il record dello stesso Jackson che apparteneva al video di \"Thriller\", che richiese invece 800.000$. \"Bad\" \u00e8 rimasto il video pi\u00f9 costoso fino al 1991, quando venne superato da \"Black or White\" dello stesso Jackson con 4.000.000$.\nScorsese in quel periodo stava lavorando al film \"Il colore dei soldi\" con Paul Newman e Tom Cruise. Il regista interruppe quindi le riprese per 4 giorni e port\u00f2 tutto il suo staff a New York per lavorare con Jackson, tra cui il direttore della fotografia Michael Chapman (che aveva lavorato anche a \"Toro scatenato\" e \"Taxi Driver\"), lo sceneggiatore Richard Price, la produttrice Barbara De Fina e la montatrice di fiducia di Scorsese, Thelma Schoonmaker.\nIl regista dichiar\u00f2 riguardo al video e al lavorare con Jackson: \nLa sceneggiatura per il video di \"Bad\" \u00e8 stata scritta dallo scrittore Richard Price ed \u00e8 stata ispirata dalla vera storia di un giovane di Harlem di nome Edmund Perry, lo stesso argomento del libro \"Best Intentions\", di Robert Sam Anson. Perry fu ucciso a colpi di arma da fuoco da un poliziotto in borghese di New York che sosteneva che Perry avesse cercato di derubarlo. Il video romanticizza un po' le cose, permettendo al personaggio di Michael di danzare fuori dalla situazione, sebbene il finale sia ambiguo. La trama del video \u00e8 in parte ispirata anche al musical e al film \"West Side Story\".\nLa versione integrale del video dura 18 minuti mentre la versione pi\u00f9 trasmessa dalle televisioni musicali dell'epoca, come MTV, dura 4:20. Il video \u00e8 ambientato a New York mentre il corpo centrale nella stazione della metropolitana di New York, Hoyt-Schermerhorn Streets, la stessa utilizzata in alcune scene del film-debutto di Jackson, \"The Wiz\" nel 1978 e dove erano state girate anche alcune scene del film cult \"I guerrieri della notte\" (1979).\nTrama.\nNella versione lunga del video, vediamo il personaggio interpretato da Jackson, Daryl, che ritorna a casa nel suo vecchio quartiere nel Bronx di New York dopo il college e dove deve affrontare gli amici, tra i quali recita anche Wesley Snipes, in uno dei suoi primi ruoli in assoluto, che cercano di trascinarlo verso atti delinquenziali. Lo scontro tra la volont\u00e0 di rimanere onesto di Daryl ed i suoi tre amici viene simboleggiato dalla danza sulle note della canzone.\nTrasmissione ed accoglienza.\nIl video venne mostrato in anteprima mondiale il 31 agosto 1987 sul canale televisivo americano CBS, durante uno speciale televisivo intitolato \"Michael Jackson - The Magic Returns\" (\"La magia ritorna\") ed ebbe subito un grande successo. Il video suscit\u00f2 anche alcune controversie a causa del cambiamento della pelle di Jackson, che fino a qualche tempo prima era nera, e da qui in poi inizi\u00f2 a schiarirsi a causa della vitiligine, malattia della pelle diagnosticata al cantante nel 1986, che aveva da prima anche se in forma pi\u00f9 lieve, ma che il cantante non dichiarer\u00e0 pubblicamente fino ad un'intervista rilasciata ad Oprah Winfrey nel 1993 suscitando pertanto, fino ad allora, numerose teorie sul perch\u00e9 dello \"sbiancamento\".\nPubblicazione.\nUna versione del video interpretata da dei bambini e intitolata \"Badder\", venne inserita nel lungometraggio interpretato da Jackson, \"Moonwalker\" del 1988 e nella relativa versione home video uscita in vari formati a partire dal 1989. Il video ufficiale non venne pubblicato in via ufficiale fino al 1995 quando apparve nella raccolta \"Video Greatest Hits - HIStory\" dove in VHS era possibile trovarlo nella versione corta mentre in DVD (pubblicato negli anni seguenti) venne presentato per la prima volta nella sua versione integrale di 18 minuti. In seguito \u00e8 stato ripubblicato, in versione breve, nella raccolta di video \"Number Ones\" del 2003 e nel box set \"\" in DualDisc nel 2006, mentre nel 2010 nella raccolta \"Michael Jackson's Vision\", venne ripubblicato in versione completa e rimasterizzata.\nPromozione.\n\"Bad\" \u00e8 stata eseguita in tutti i concerti del \"Bad World Tour\" e in alcune tappe del \"Dangerous World Tour\" (dalla partenza fino al 15 luglio 1992 ad Oslo e in tutti i concerti a Tokyo nel dicembre 1992). Un piccolo snippet della canzone venne inserito da Jackson nel balletto \"The Drill\" che avrebbe dovuto far parte dei suoi concerti \"This Is It\" a Londra nel 2009, ma che non ebbero mai luogo a causa della sua scomparsa. Secondo alcune voci Jackson avrebbe dovuto provare la canzone nella sua completezza per il tour \"This Is It\" prima di imbarcarsi nei concerti londinesi o per la second leg del tour nel 2010.\nTracce.\nVersione originale (1987).\nVinile 7\" Regno Unito\nSuccesso commerciale.\n\"Bad\" fu la seconda canzone consecutiva dell'omonimo album ad arrivare alla posizione numero 1, dopo \"I Just Can't Stop Loving You\". \"Bad\" arriv\u00f2 alla numero 1 nella Billboard Hot 100, la classifica dei 100 singoli pi\u00f9 venduti in USA, il 24 ottobre 1987. La traccia \u00e8 entrata alla numero 1 anche sulla Billboard Hot R&amp;B Songs e Billboard Hot Dance Club Play. \"Bad\" ha debuttato al numero 5 nella classifica del Regno Unito il 26 settembre 1987 per poi raggiungere la numero 3. Ad oggi \"Bad\" rimane uno dei singoli di maggior successo dell'artista, con oltre 4 milioni di copie vendute nel mondo (si colloca rispettivamente al 5\u00ba posto dei singoli pi\u00f9 venduti di Jackson).\nParodie.\nNel 1988 il cantante comico \"Weird Al\" Yankovic realizz\u00f2 una parodia di \"Bad\", dal titolo \"Fat\", accompagnata anche da un video shot-for-shot, parodia dell'originale, girato nella stessa stazione della metropolitana.\nNel cortometraggio \"Moonwalker\" del 1988, lo stesso Jackson decise di parodiare la propria canzone, e il suo video, facendola interpretare da dei bambini e chiamandola \"Badder\"."}
{"id": "1786009", "revid": "834", "url": "https://it.wikipedia.org/wiki?curid=1786009", "title": "Izrail' Moiseevi\u010d Gel'fand", "text": "\u00c8 considerato uno dei matematici pi\u00f9 influenti del XX secolo grazie ai numerosi contributi, di grande importanza, a diversi rami della matematica, tra i quali la teoria dei gruppi, la rappresentazione dei gruppi e l'algebra lineare. Insegn\u00f2 per molti anni presso l'Universit\u00e0 statale di Mosca (nell'ex-Unione Sovietica) e infine presso la Rutgers University (nel New Jersey, Stati Uniti).\nGli furono tributati numerosi premi e riconoscimenti, tra i quali l'ordine di Lenin e il premio Wolf. Fu anche membro della Royal Society.\nBiografia.\nIsrael Gel'fand nacque a Okny, in Ucraina, nei pressi di Odessa, nell'oblast di Cherson, da una famiglia di origini ebraiche, in quello che allora era l'impero russo. Dopo il dottorato lavor\u00f2 presso l'Universit\u00e0 statale di Mosca: Andrej Nikolaevi\u010d Kolmogorov fu il suo relatore.\n\u00c8 considerato da molti come la figura di spicco della scuola matematica sovietica, esercitando direttamente e tramite i suoi studenti una grande influenza in molti campi. Nel 1990 emigr\u00f2 negli Stati Uniti, lavorando come visiting professor presso la Rutgers University.\nSuo figlio, Sergei Gel'fand, \u00e8 anch'egli un matematico; fra i suoi studenti ci sono Endre Szemer\u00e9di e Alexandre Kirillov.\nContributi matematici.\nTra i suoi contributi vi sono:"}
{"id": "1786010", "revid": "1318658", "url": "https://it.wikipedia.org/wiki?curid=1786010", "title": "Culatello con cotenna", "text": " Il culatello con cotenna, noto anche col nome di \"culatta\" o di \"culaccia\", \u00e8 un salume tipico dell'Emilia occidentale in special modo delle province di Parma e Piacenza. Pur essendo simile per molti aspetti al Culatello di Zibello, se ne discosta principalmente per il fatto che non \u00e8 insaccato, ma \"sugnato\" come il prosciutto: un lato \u00e8 coperto dalla cotenna, mentre sull'altro viene aggiunta la sugna.\nPreparazione.\nIl culatello con cotenna si ottiene partendo dalla coscia posteriore del suino, dalla quale si ricava il prosciutto crudo. Ma dopo aver disossato la coscia, viene preso solo il taglio che coincide con quello del culatello (ovvero, la natica), senza per\u00f2 privarlo della naturale cotenna. \nIl pezzo viene quindi legato a mano, fino ad assumere la forma caratteristica e quindi viene salato, speziato con aromi e massaggiato.\nTerminata la salatura, il culatello di cotenna viene fatto riposare per 15 giorni in celle frigorifere affinch\u00e9 tutto il pezzo di carne prenda il sale e si insaporisca. Dopo due settimane viene prelevato dalle celle, viene ripulito dai sali e dagli aromi in eccesso e poi viene messo in una rete.\nA questo punto lo si lascia riposare in celle climatizzate con temperature inizialmente di 24 \u00b0C che progressivamente si riducono a 16\u00a0\u00b0C. La fase di asciugatura dura dai due ai tre mesi, terminati i quali si passa alla fase di stagionatura vera e propria, che avviene in cantine naturali e che pu\u00f2 durare da un minimo di 12 a circa 18 mesi.\nUtilizzo.\nIl culatello con cotenna pu\u00f2 essere considerato una via intermedia fra il culatello di Zibello e il prosciutto di Parma, senza per\u00f2 avere il sapore n\u00e9 dell'uno n\u00e9 dell'altro, ma un gusto proprio, distinto, che si apprezza maggiormente affettandolo sottile, accompagnato da pane e burro fresco o in associazione alla torta fritta. Accompagnato da vino rosso locale come il Gutturnio, \u00e8 ottimo per aperitivi o come antipasti.\nIl prodotto non contiene coloranti, conservanti, n\u00e9 additivi. E mediamente, 100\u00a0g di culatta contengono il 47% di acqua, il 30% di proteine, il 22% di grassi e circa il 5% di sale."}
{"id": "1786011", "revid": "289247", "url": "https://it.wikipedia.org/wiki?curid=1786011", "title": "Israel Gelfand", "text": ""}
{"id": "1786012", "revid": "1913206", "url": "https://it.wikipedia.org/wiki?curid=1786012", "title": "Ospedale psichiatrico di San Salvi", "text": "L'ex-ospedale psichiatrico di San Salvi si trova a Firenze in via di San Salvi.\nOggi \u00e8 uno spazio in via di recupero di propriet\u00e0 Azienda USL Toscana e Comune di Firenze.\nTra gli spazi attivi ci sono vari ambulatori sanitari, il centro di recupero di arti espressive La Tinaia, e il presidio culturale Chille de la balanza.\nStoria e descrizione.\nNel 1891 l\u2019inaugurazione dell\u2019ospedale psichiatrico di San Salvi, intitolato dal 1924 a Vincenzo Chiarugi, pioniere della psichiatria moderna, fu un evento rilevante. \nLa costruzione del complesso era iniziata nel 1887 su progetto dell\u2019architetto Giacomo Roster secondo l\u2019idea innovativa di Chiarugi per cui il folle doveva vivere in un ambiente ordinato che si opponesse alla malattia mentale intesa come \u201cdisordine delle passioni\u201d. \nIl villaggio, con vasto parco alberato chiuso dal muro di cinta, ospitava le strutture ospedaliere, la direzione e i servizi; i padiglioni dei malati, uomini e donne, erano separati, ma collegati da corridoi terrazzati e gallerie sotterranee; officine, spazi per le attivit\u00e0 ricreative e una colonia agricola ne facevano un microcosmo autosufficiente. \nNel 1978 con la legge n.180, chiamata comunemente \"Legge Basaglia\" \u00e8 iniziata la chiusura del manicomio, conclusasi con l'uscita dell'ultimo paziente nel 1998. \nAlcuni edifici hanno trovato nuova destinazione, mentre l\u2019Azienda USL Toscana, proprietaria dell\u2019area, sta vagliando ipotesi di recupero.\nTra gli edifici che hanno un tempestivo bisogno di ristrutturazione e vincolati dalla sovrintendenza, c'\u00e8 il casottino dell'ex Tinaia, dove \u00e8 presente un murales in stile cileno creato dalla Brigata Boschi insieme agli ospiti dell'ospedale nel 1978. Sul murale sono presenti varie figure simboliche ed insieme ad esse \u00e8 trascritta la poesia che Pablo Neruda dedic\u00f2 a Firenze, chiamata \"La citt\u00e0\".\nSan Salvi \u00e8 considerato il secondo polmone verde della citt\u00e0 di Firenze, dopo il parco delle cascine. All'interno del parco vi \u00e8 una grandissima quantit\u00e0 di esemplari arborei, e si tratta di piante spesso di gran pregio: a partire dai centenari cedri del libano, le celtis australis, e poi lecci, melograni nippoinici, platani, pini, abeti e tigli.\nVi resta una chiesa dedicata a san Giovanni Battista, che fu poi elevata a parrocchia sin dal 1903. Era legata al complesso ospedaliero e veniva officiata per i degenti nonch\u00e9 per il personale dei padiglioni. Il nome deriv\u00f2 da quello dell'ex ospedale per i malati di mente di San Bonifazio (detto appunto \"di San Giovanni Battista\") in via San Gallo e dalla localit\u00e0 della chiesa e monastero vallombrosano.\nL'assistenza spirituale ai pazienti fu assicurata dai padri cappuccini fino al 1988, quando furono sostituiti da due diaconi delegati dall'Arcivescovado.\nL'ospedale venne sostituito dall'ospedale psichiatrico Vincenzo Chiarugi sullo stesso sito in via San Salvi. Da qui deriva il modo di dire fiorentino \"andare a San Salvi\" cio\u00e8 impazzire, con le varianti di \"andare ai tetti rossi\", per via del colore delle tegole, o \"andare al Madonnone\", dal nome del grande tabernacolo nelle vicinanze.\nFin dagli anni Settanta del Novecento una parte importante del complesso di San Salvi \u00e8 sede della Scuola Elementare Statale Andrea del Sarto e di relativi progetti educativi tradizionalmente attivi collegati al Comune di Firenze. \u00c8 altres\u00ec sede della Scuola dell'Infanzia Comunale intitolata allo stesso pittore che ha operato nella zona lasciandoci il famoso Cenacolo che si pu\u00f2 visitare nelle vicinanze. In questa parte della struttura, ex clinica psichiatrica dell'Universit\u00e0 di Firenze, vi \u00e8 stata una periodica regolare attivit\u00e0, a cavallo tra gli anni Ottanta e Novanta del Novecento, del \"Laboratorio Linguistico Musicale\", progetto statale curato da Massimo Presciutti, che ha coinvolto tutte le classi del plesso nonch\u00e9 di altri dello stesso Circolo didattico n. 5, la cui Direzione era situata alla Scuola Elementare intitolata a Gaetano Pilati. Le lezioni del \"Laboratorio\" venivano tenute nella storica ed austera ex Aula Magna dell'Universit\u00e0. "}
{"id": "1786013", "revid": "167080", "url": "https://it.wikipedia.org/wiki?curid=1786013", "title": "Gaesum", "text": ""}
{"id": "1786014", "revid": "289247", "url": "https://it.wikipedia.org/wiki?curid=1786014", "title": "Israel M. Gel'fand", "text": ""}
{"id": "1786016", "revid": "729019", "url": "https://it.wikipedia.org/wiki?curid=1786016", "title": "Aeroporto di Carcassonne Salvaza", "text": "LAeroporto di Carcassonne Salvaza (in francese: \"A\u00e9roport de Carcassonne\") \u00e8 un aeroporto francese che serve la cittadina di Carcassonne, sede dell'omonima sottoprefettura e capoluogo del dipartimento del Aude della regione del Linguadoca-Rossiglione, situato a 3 km ad ovest dal centro cittadino.\nDati tecnici.\nLa struttura, posta all'altitudine di 132\u00a0m / 433\u00a0ft sul livello del mare, \u00e8 dotata di un terminal, una torre di controllo e di due piste entrambe con orientamento 10/28, la principale con fondo in asfalto lunga 2\u00a0050\u00a0m e larga 45\u00a0m (6\u00a0726 \u00d7 148\u00a0ft), dotata di impianto di illuminazione a bassa intensit\u00e0 (LIRL) e sistema di assistenza all'atterraggio PAPI (solo RWY 28), ed una secondaria con fondo in erba di 800 x 30\u00a0m destinata all'aviazione generale.\nL'aeroporto, gestito dalla \"Chambre de Commerce et d'Industrie de Carcassonne\", la sede della locale Camera di Commercio e dell'Industria francese, effettua attivit\u00e0 sia secondo le regole del volo a vista (VFR) che, con limitazioni, del volo strumentale (IFR) ed \u00e8 aperto al traffico turistico."}
{"id": "1786017", "revid": "584834", "url": "https://it.wikipedia.org/wiki?curid=1786017", "title": "Julier Pass", "text": ""}
{"id": "1786019", "revid": "124292066", "url": "https://it.wikipedia.org/wiki?curid=1786019", "title": "Contropiede. Breve discorso sopra il metodo del calcio", "text": "Contropiede, sottotitolo: \"Breve discorso sopra il metodo del calcio\", \u00e8 il titolo di un saggio in forma di \"pamphlet\" scritto da Daniele Camilli e pubblicato nel 2007 dalla casa editrice Edizioni Nottetempo di Roma. \nContenuto.\nNel testo l'autore punta a dimostrare l'esistenza di un rapporto diretto tra i metodi di gioco \"a uomo\" e a \"zona\" e i sistemi di produzione tipici del capitalismo che hanno caratterizzato il XX secolo (dal fordismo al postfordismo), analizzando il legame tra strategie calcistiche e modelli interpretativi applicati in ambito filosofico, quali lo strutturalismo, il \"Cristallo di Thomas Hobbes\" e la \"Teoria Generale del Sistema\" (TGS).\nCamilli fornisce inoltre, documentandola con dati statistici, una [ri]lettura originale della storia dei campionati mondiali di calcio, osservando come nella maggior parte dei casi (tredici casi su diciotto) a vincerli siano stati paesi che attraversavano una forte crisi tanto politica quanto sociale, ovvero una \"crisi di trasformazione potenziale\". Nella sostanza, appunto, un breve discorso sopra il metodo del calcio, tale da condurre ad una riflessione finale sulla vittoria dell'Italia ai mondiali di Germania 2006.\nMetodi di gioco e sistemi di produzione.\nSecondo la teoria di Daniele Camilli il calcio non nasce dal nulla, ma \u00e8 la diretta conseguenza di una determinata societ\u00e0 e del sistema socio-economico che la caratterizza. Ci\u00f2 significa che le dinamiche e l'evoluzione del gioco calcio sono strettamente legate all'evoluzione del sistema capitalistico. \nPertanto, mentre il cosiddetto gioco \"a uomo\" sembra somigliare alla catena di montaggio fordista - ognuno al suo posto, ognuno con il suo uomo e il suo ruolo definito, ognuno con il suo bullone da avvitare - il gioco \"a zona\" sembra invece portare sui campi le logiche del sistema produttivo cosiddetto postfordista: ogni giocatore deve essere in grado di stare al posto giusto al momento giusto. Non solo, ma gli schemi caratterizzanti gioco a uomo e gioco a zona presentano delle somiglianze con il sistema a cristallo di Carl Schmitt (gioco a uomo), la filosofia strutturalista e la Teoria Generale del Sistema (gioco a zona)."}
{"id": "1786025", "revid": "1714743", "url": "https://it.wikipedia.org/wiki?curid=1786025", "title": "Filippo Emanuele di Lorena", "text": "Biografia.\nCreato cavaliere dell'Ordine dello Spirito Santo nel 1578, spos\u00f2 Maria di Lussemburgo, duchessa de Penthi\u00e8vre, il 12 luglio 1579 a Parigi. Nel 1582 fu nominato governatore della Bretagna da Enrico III di Francia, che aveva sposato la sua sorellastra Luisa di Lorena.\nIl duca di Mercoeur si mise a capo della Lega cattolica in Bretagna e si proclam\u00f2 protettore della Chiesa Cattolica Romana nella provincia nel 1588. Invocando antichi diritti ereditari di sua moglie, Nicoletta Balsy, che era una discendente dei duchi di Bretagna, cerc\u00f2 di rendersi indipendente in quella provincia organizzando un governo a Nantes, chiamando suo figlio \"principe e duca di Bretagna\". Con l'aiuto degli spagnoli sconfisse a Craon nel 1592 il duca di Montpensier, che Enrico IV di Francia gli aveva mandato contro; le truppe regie, con il supporto di contingenti inglesi, presto recuperarono il vantaggio. Il re marci\u00f2 in persona contro Mercoeur e ricevette la sua resa il 20 marzo 1598. Il duca poi and\u00f2 in Ungheria al servizio di Rodolfo II d'Asburgo e combatt\u00e9 contro i Turchi, prendendo Sz\u00e9kesfeh\u00e9rv\u00e1r nel 1599.\nDiscendenza.\nDalla moglie Maria di Lussemburgo ebbe due figli:"}
{"id": "1786027", "revid": "1632387", "url": "https://it.wikipedia.org/wiki?curid=1786027", "title": "Given to the Rising", "text": "Given to the Rising \u00e8 il nono album della band californiana Neurosis, pubblicato nel 2007 dalla Neurot Records"}
{"id": "1786031", "revid": "339392", "url": "https://it.wikipedia.org/wiki?curid=1786031", "title": "Rgt. San Marco", "text": ""}
{"id": "1786035", "revid": "709565", "url": "https://it.wikipedia.org/wiki?curid=1786035", "title": "Episodi de I liceali (prima stagione)", "text": "La prima stagione de \"I liceali\" \u00e8 andata in onda in anteprima assoluta dal 23 marzo 2008 al 27 aprile 2008 ogni domenica alle 21:00 sul canale Joi di Mediaset Premium. In chiaro, \u00e8 andata in onda dal 14 maggio 2008 al 29 maggio 2008 su Canale 5.\n\"Benvenuti nella capitale\".\nTrama.\nAntonio Cicerino (Giorgio Tirabassi) \u00e8 un professore di italiano che insegna a Roccastorta, un piccolo paesino vicino a Frosinone, e viene trasferito dopo anni al Liceo Colonna di Roma; da quando ha fatto la domanda di trasferimento sono cambiate parecchie cose: sua moglie \u00e8 morta e sua figlia Elena \u00e8 oramai adolescente. Il primo giorno al nuovo liceo inizia con un tamponamento ai danni della professoressa Sabatini (Claudia Pandolfi) che insegna storia dell'arte; i primi tempi a Roma saranno duri per Antonio: trova difficolt\u00e0 ad ambientarsi coi nuovi alunni e la figlia Elena (che a scuola si fa chiamare col cognome Lorenzi) sente molto la mancanza della vecchia casa. Il preside Pera, che ha una relazione extraconiugale con la professoressa di francese de Moulain (Diane Fleri), chiede alla prof. Sabatini di ospitare quest'ultima in cambio della sua aspettativa; le due prof diventeranno molto amiche. Anche Elena inizier\u00e0 a farsi delle amiche, tra cui Laura e Stefania con cui legher\u00e0 molto; Antonio invece incomincer\u00e0 a stringere amicizia con Enrica Sabatini e il bidello Davide Pavoncelli per\u00f2 fatica molto a capire i nuovi alunni e in particolare Claudio Rizzo, ragazzo ricco sfondato con l'aria da strafottente. Intanto iniziano a intrecciarsi le prime storie tra alunni: Cesare e Lucia si attraggono a vicenda, Lucio conosce il nuovo alunno Daniele Cook, Cristiano Malag\u00f2 e Margherita Zanobini sono fidanzatissimi. Laura svela a Elena che suo cugino Fabio Petrucci (alunno di Cicerino) la vorrebbe baciare ma \u00e8 inesperto e lei alla fine capisce che non le piace ma Fabio, intercettando i discorsi che Elena e la sua amica Vincenzina fanno tramite webcam, \u00e8 convinto di piacerle. Intanto la prof de Moulain comincia a ricevere messaggini romantici e chiede aiuto ad Enrica per capire chi sia l'autore. Dopo uno scontro fisico Elena e Cook si scambiano involontariamente i diari e scoprono reciprocamente l'uno la storia dell'altra: Cook scopre che Elena si appena trasferita, mentre Elena scopre che Cook vive una situazione familiare particolare perch\u00e9 il padre ha lasciato la famiglia e la madre \u00e8 affetta da disturbi psicologici e viene spesso ricoverata in ospedale. Antonio, dopo un diverbio con Claudio, si reca a casa sua per chiarire ma scoprir\u00e0 solo in futuro che tutto l'essere chiuso e scontroso di Rizzo \u00e8 dovuto alla sofferenza per il fratello invalido di cui si deve occupare e che ha costantemente bisogno di cure. Durante la visita vede Claudio scendere da una autoambulanza, cosa che lo incuriosir\u00e0 ancora di pi\u00f9. \n\"Il coraggio di chiamarsi Cicerino\".\nTrama.\nAntonio Cicerino vuol sapere cosa nasconde il suo allievo Claudio Rizzo (Federico Costantini) e inizia a raccogliere informazioni su di lui, scontrandosi con la pigrizia dei colleghi e con la diffidenza degli alunni. Non sa che nello stesso tempo anche Rizzo sta raccogliendo informazioni sul suo professore: vuol sapere dove ha studiato, dove vive, che macchina ha. Una vera e propria guerra di intelligence che vede contrapposti il professore Cicerino e il leader degli studenti pariolini che non si combatte solo nelle austere aule del Liceo Colonna ma anche per le strade della citt\u00e0: nelle feste delle ricche rampolle della borghesia romana dove rischia di passare per l'amante di sua figlia e nei commissariati di polizia dove qualcuno lo accusa di essere un pirata della strada. Infatti il ragazzo insieme a Valerio Campitelli (Alessandro Sperduti) decide di \"prendere in prestito\" l'auto di Cicerino e sfrecciare a tutta velocit\u00e0 per le strade della capitale per far recapitare contravvenzioni all'ignaro docente, ma qualcosa va storto e i due investono un passante. I carabinieri aprono un'inchiesta e risalgono all'auto del professore che si dichiara per\u00f2 innocente. Valerio \u00e8 per\u00f2 pieno di sensi di colpa e decide di confessare: verr\u00e0 condannato a 6 mesi (pena sospesa con la condizionale), ad un risarcimento di 4.000 euro, ad alcune sedute con una psicologo e a lavorare in ospedale come inserviente.\n\"Io non so parlar d'amore\".\nTrama.\nIl professor Cicerino nota che i suoi alunni hanno paura dei sentimenti e non hanno il coraggio di esprimerli. Nel corso di una lezione sull'Ariosto e l'amore, d\u00e0 per compiti agli alunni di raccontare la propria idea di amore con qualsiasi mezzo: Cristiano e Margherita, fidanzati, si riprendono durante il sesso, e complice una disattenzione di Cristiano e una malevola intenzione di Claudio Rizzo, il video si diffonde per la scuola ed arriva alla famiglia della ragazza. I due si lasciano ed i genitori di Margherita decidono di trasferirla in una scuola femminile ed in seguito a Ginevra da sua zia. Una notte, presa dall'insonnia e dalla depressione, ingerisce un flacone di pillole consigliatole da Valentina, finendo all'ospedale. Cristiano riesce a farsi perdonare dai genitori della ragazza e da Margherita stessa, che per\u00f2 parte lo stesso.\n\"Una gita storica\".\nTrama.\nViene organizzata una gita nei luoghi di origine di Cicerino, dove Cook non riuscir\u00e0 a dire a Elena che quella che ha visto era sua sorella. Rizzo si fa avanti con Elena, facendo crescere l'invidia di Daniele, la cui sorella \u00e8 appena tornata dal Canada. Durante la notte nell'Hotel succedono cose a dir poco strambe e Melanie scopre che il suo ammiratore segreto \u00e8 Tommasi...\n\"Resistere resistere resistere\".\nTrama.\nClaudio Rizzo invita Elena a casa sua, vuole avere rapporti con lei, ma la ragazza si rifiuta: perci\u00f2 Rizzo le d\u00e0 una pasticca; Elena vuole andarsene ma Claudio la caccia da casa. Cicerino lo scopre e, il mattino seguente, in aula, d\u00e0 uno schiaffo a Claudio e, per il gesto compiuto decide di chiedere il trasferimento e tornare ad insegnare nella scuola di Roccastorta. I ragazzi della sua classe, sentendo la mancanza del professore, vanno davanti a casa sua e il bravo prof. convinto anche da Enrica, decide di tornare a scuola; \u00e8 preoccupato delle numerose assenze di Rizzo, intanto Elena riallaccia il suo rapporto con Daniele.\nValerio aiuta Lucia in un periodo davvero critico, ha un ritardo e il suo compagno non l'assicura per niente. Anche per Valerio sono giorni duri: ha una crisi d'identit\u00e0 e in pi\u00f9 suo padre viene arrestato.\nTra la prof. di francese e il preside tutto fila liscio, l'uomo ha comprato una casa e detto tutto alla moglie che per\u00f2 non la prende tanto bene e perci\u00f2 arriva a picchiare Melanie. \nA fine puntata il fratello di Rizzo sta male durante una festa di lusso. Si \u00e8 costretti a chiamare l'ambulanza e il padre ordina che venga portato fuori dall'uscita secondaria perch\u00e9 nessuno deve vederlo. \n\"Non uno di meno\".\nTrama.\nClaudio Rizzo non si fa pi\u00f9 vedere a scuola e Antonio Cicerino scopre che il ragazzo ha una difficilissima situazione familiare. Quando muore il fratello di Rizzo, il professore partecipa al funerale e fa sentire al suo alunno che non \u00e8 solo. Chi rischia di sentirsi abbandonato, invece, \u00e8 proprio Antonio: la professoressa Enrica Sabatini sta per andarsene a Tolosa e poi lui le dichiarer\u00e0 il suo amore alla stazione, mentre sua figlia Elena parte in vacanza con Cook. Per fortuna Antonio arriva in tempo alla stazione per vedere Enrica e, incitato dalla figlia Elena, dichiara il suo amore alla Sabatini."}
{"id": "1786037", "revid": "1745361", "url": "https://it.wikipedia.org/wiki?curid=1786037", "title": "Monete scozzesi", "text": "La monetazione scozzese inizia sotto Davide I nel 1136 e termina con l'atto di Unione del 1707.\nTra i tipi pi\u00f9 frequenti ci sono lo scudo con lo stemma di Scozia con il leone, il cardo e la croce di Sant'Andrea, il protettore della Scozia.\nIl leone fu introdotto nelle armi scozzesi da Guglielmo il Leone che ebbe il soprannome per questa innovazione. Apparve per la prima volta su una moneta scozzese nel \"noble scozzese\" coniato sotto Davide II.\nD.\nStesso nome presero i pezzi d'argento coniati da Carlo II, anche se in realt\u00e0 il nome non \u00e8 documentato dalle testimonianze dell'epoca."}
{"id": "1786041", "revid": "78273", "url": "https://it.wikipedia.org/wiki?curid=1786041", "title": "Casa d'Orange", "text": ""}
{"id": "1786043", "revid": "767487", "url": "https://it.wikipedia.org/wiki?curid=1786043", "title": "BMW 116", "text": "Il BMW 116, era un motore aeronautico sperimentale a 12 cilindri a V invertita raffreddato a liquido progettato dalla tedesca BMW Flugmotorenbau GmbH nel 1936.\nSviluppo.\nLo sviluppo del BMW 116 si deve ad un bando del 1929 da parte di Reichswehr e Reichsmarine, rispettivamente le allora forze armate e marina militare tedesca, che richiedevano la realizzazione di un nuovo motore che occupasse la fascia tra i 20 ed i 30 litri di cilindrata. L'azienda bavarese quello stesso anno aveva gi\u00e0 progettato un motore, al quale era stato dato la denominazione provvisoria BMW XV, che non era ancora stato adeguatamente sviluppato e che si concretizz\u00f2 con un prototipo denominato BMW 115 nel 1934. I test di sviluppo vennero protratti sino al 1936, anno in cui l'azienda decise di abbandonare il progetto in favore di un suo ulteriore sviluppo, il BMW 116. Del nuovo motore vennero prodotti pochi esemplari che, a differenza del predecessore, vennero testate in volo sul ricognitore biplano Heinkel He 45."}
{"id": "1786046", "revid": "92723", "url": "https://it.wikipedia.org/wiki?curid=1786046", "title": "Tyras", "text": "Tyras era una colonia greca fondata dai Milesi probabilmente attorno al 600 a.C. e situata alla foce dell'omonimo fiume dell'antichit\u00e0, il moderno Dnestr. Il sito corrisponde a quello in cui sorge la citt\u00e0 di Bilhorod-Dnistrovs'kyj.\nStoria.\nNel II secolo a.C. Tyras cadde sotto l'influenza di alcuni re appartenenti alle genti della Scizia grazie ai ritrovamenti archeologici di un'abbondante monetazione dell'epoca con i ritratti dei loro sovrani. Essa fu distrutta dalle genti trace dei Geti nel 50 a.C. circa. Nel 56 d.C. fu ricostruita e pass\u00f2 sotto la protezione del vicino impero romano e del governatore della vicina provincia di Mesia. Ai tempi di Nerone a Tyras fu stazionata una piccola flotta romana della Classis Flavia Moesica.\nEsiste tutta una serie di monete con la testa degli imperatori del I-III secolo, da Domiziano a Alessandro Severo. Pochi anni pi\u00f9 tardi, attorno al 230-238 fu distrutta nel corso della invasioni barbariche del III secolo da orde di Goti, ed il suo governo pass\u00f2 nelle mani di cinque arconti, un senato ed un'assemblea popolare.\nLa tipologia delle nuove monete suggerisce un commercio di vino, pesce e frumento. Le sue rovine sono assai scarse come pure le iscrizioni rimaste, coperte dalla fortezza medievale di Monocastro o Akkerman."}
{"id": "1786058", "revid": "121170310", "url": "https://it.wikipedia.org/wiki?curid=1786058", "title": "Bioma polare", "text": "Con l'espressione bioma polare si intende sia un particolare tipo di bioma terrestre, sia un bioma marino (del mare).\nIl bioma polare terrestre \u00e8 costituito da terreni completamente ricoperti da ghiacciai, ed \u00e8 caratterizzato da precipitazioni scarse e nevose, freddo persistente e grandi variazioni del fotoperiodo. \u00c8 localizzato nelle regioni polari.\nIl bioma polare marino corrisponde alla banchisa.\nBioma polare terrestre.\nIl bioma polare terrestre \u00e8 caratterizzato da precipitazioni scarse e nevose. La vegetazione \u00e8 scarsa e costituita da muschi, licheni e alghe. Le specie animali (orsi bianchi, foche e pinguini) si nutrono soprattutto di pesci. Il clima \u00e8 freddissimo e secco e la temperatura \u00e8 sempre minore dei 0\u00b0. Per questo gli animali si sono adattati al freddo con strati di grasso sotto la pelle (foche), o pellicce folte per non disperdere il calore (orsi bianchi)."}
{"id": "1786064", "revid": "767487", "url": "https://it.wikipedia.org/wiki?curid=1786064", "title": "BMW 117", "text": "Il BMW 117, era un motore aeronautico sperimentale a 12 cilindri a V invertita raffreddato a liquido progettato dalla tedesca BMW Flugmotorenbau GmbH nel 1934.\nSviluppo.\nLo sviluppo del BMW 117 si deve ad un bando del 1929 da parte di Reichswehr e Reichsmarine, rispettivamente le allora forze armate e marina militare tedesca, che richiedevano la realizzazione di un nuovo motore che occupasse la fascia tra i 20 ed i 30 litri di cilindrata. L'azienda bavarese nel 1930 aveva gi\u00e0 progettato un motore, al quale era stato dato la denominazione provvisoria BMW XII, che non era ancora stato adeguatamente sviluppato e che si concretizz\u00f2 con un prototipo denominato BMW 112 nel 1932. I test di sviluppo vennero protratti sino al 1934, anno in cui l'azienda decise di abbandonare il progetto in favore di un suo ulteriore sviluppo, il BMW 117, del quale vennero prodotti pochi esemplari che rimasero a livello sperimentale."}
{"id": "1786065", "revid": "486946", "url": "https://it.wikipedia.org/wiki?curid=1786065", "title": "Un incantesimo dischiuso tra i petali del tempo", "text": ""}
{"id": "1786068", "revid": "599013", "url": "https://it.wikipedia.org/wiki?curid=1786068", "title": "Alex Mineiro", "text": "Carriera.\nCresciuto nell'Am\u00e9rica Mineiro, inizi\u00f2 la carriera professionistica nel 1996; nel 1997 si trasfer\u00ec al Cruzeiro di Belo Horizonte, squadra che in quell'anno vinse la Coppa Libertadores. Una volta lasciata la \"raposa\" gioc\u00f2 per i due club di Salvador, Vit\u00f3ria e Bahia, ed ebbe una fugace esperienza all'Uni\u00e3o Barbarense. Dopo un ritorno di durata altrettanto breve al Cruzeiro, fu l'Atl\u00e9tico Paranaense di Curitiba ad assicurarsi le prestazioni dell'attaccante. Con Kl\u00e9ber Pereira form\u00f2 una coppia d'attacco efficace, come testimoniano i 17 gol a testa marcati nel Campeonato Brasileiro S\u00e9rie A 2001. Grazie dunque alle prestazioni dei suoi attaccanti, l'Atl\u00e9tico vinse il campionato per la prima volta nella sua storia.\nSi separ\u00f2 dalla societ\u00e0 dello Stato del Paran\u00e1 per andare a giocare in Messico, agli UANL Tigres, con cui per\u00f2 non rimase a lungo, tornando ben presto in patria. Nel 2005 visse la sua seconda esperienza all'estero, grazie all'opportunit\u00e0 offertagli dai Kashima Antlers. Nel continente asiatico Alex Mineiro mantenne una buona media gol nel corso di due edizioni della J. League. Un fruttuoso passaggio al Palmeiras, durante il quale divenne capocannoniere del Campeonato Paulista non gli permise per\u00f2 di rimanere contrattualmente legato a tale societ\u00e0, pertanto il Gr\u00eamio lo prelev\u00f2 il 18 dicembre 2008. Debutt\u00f2 con la sua nuova squadra il 21 gennaio 2009, contro l'Inter de Santa Maria, all'Est\u00e1dio Presidente Vargas. A causa di performance non positive venne messo in lista per il trasferimento dalla societ\u00e0 di Porto Alegre il 18 luglio dello stesso anno. Il giorno successivo venne dunque acquistato dall'Atl\u00e9tico Paranaense."}
{"id": "1786073", "revid": "124878794", "url": "https://it.wikipedia.org/wiki?curid=1786073", "title": "Nicolas Coustou", "text": "Vita.\nNicolas nacque a Lione da una famiglia di scultori. Il fratello, Guillaume Coustou era scultore, cos\u00ec come lo zio Antoine Coysevox e il nipote. Impar\u00f2 i primi rudimenti del mestiere di scultore dallo zio Coysevox, direttore dell\"Acad\u00e9mie royale de peinture et de sculpture\", di cui fu allievo, a Parigi. Dopo cinque anni di studi, vinse il premio Colbert, che gli permise di soggiornare a Roma, presso l'Accademia di Francia dal 1683 al 1686.\nIn seguito lavor\u00f2 per il re di Francia Luigi XIV presso il castello di Versailles e l'H\u00f4tel des Invalides. A Parigi, dietro l'altare maggiore della Cattedrale di Notre-Dame si eleva il gruppo della Piet\u00e0, realizzato da Nicolas Coustou, e vede al centro la figura della Madonna con Ges\u00f9 deposto supino sulle sue ginocchia, ai lati due angeli."}
{"id": "1786076", "revid": "767487", "url": "https://it.wikipedia.org/wiki?curid=1786076", "title": "Distretto del Singhbhum Orientale", "text": "Il distretto del Singhbhum Orientale \u00e8 un distretto del Jharkhand, in India, di 1.978.671 abitanti. Il suo capoluogo \u00e8 Jamshedpur."}
{"id": "1786077", "revid": "15756", "url": "https://it.wikipedia.org/wiki?curid=1786077", "title": "Incontri internazionali di rugby a 15 di fine anno 2004", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nProtagonisti della serie di tour autunnali del 2004 sono l' di Felipe Contepomi capace di superare la , la che centra tre vittorie su tre e l' capace di battere nell'ordine e . Queste due squadre sembrano appannate, mentre i Bianchi, affidati ad Andy Robinson sembrano rinatui, malgrado l'assenza di Jonny Wiliknson\nContro un'Italia determinata, il Canada soffre la mancanza dei giocatori impegnati in Inghilterra nel campionato. Non andr\u00e0 meglio comunque neanche una settimana dopo contro l'Inghilterra.\n \nLa squadra Argentina, al completo con tutti i giocatori impegnati nel campionato francese conquista una storica vittoria a Marsiglia proprio contro i Francesi. Grazie anche all'imprecisione al calcio di Jean-Baptiste \u00c9lissalde e Fr\u00e9d\u00e9ric Michalak, ma soprattutto alla precisione di Felipe Contepomi e all'ispirazione di Agust\u00edn Pichot, i \"Pumas \" centrano un grande successo. Contro l'Irlanda di Ronan O'Gara e Brian O'Driscoll i pumas cedono all'ultimo minuto di una partita equilibratissima. Proprio un drop di O'Gara decide il match.\n \nIl Sud Africa visita l'Europa e poi in Argentina, dove \u00e8 preceduta dalla nazionale \"A\"."}
{"id": "1786088", "revid": "298055", "url": "https://it.wikipedia.org/wiki?curid=1786088", "title": "Rekla", "text": ""}
{"id": "1786091", "revid": "121297246", "url": "https://it.wikipedia.org/wiki?curid=1786091", "title": "Zh\u00eck\u01cei", "text": "Biografia.\nNacque a Nanchang (provincia dello Jiangxi) nel 533, il suo nome secolare era Xiahou. Entr\u00f2 giovanissimo nel monastero di scuola S\u0101nl\u00f9n (\u4e09\u8ad6\u5b97), lo Xixinghuang-si (\u932b\u8208\u7687\u5bfa), a Nanchino divenendo discepolo diretto del sesto patriarca F\u01cel\u01ceng (\u6cd5\u6717, 507-581). \nConobbe Zh\u00ecy\u01d0 (\u667a\u9857, 538-597), il patriarca Ti\u0101nt\u00e1i, nel 585, quando quest'ultimo, invitato dall'imperatore H\u00f2u Zh\u01d4 (\u5f8c\u4e3b, conosciuto anche come Ch\u00e9n Sh\u00fab\u01ceo, \u9673\u53d4\u5bf6, ultimo imperatore della dinastia Chen, regno: 582-89), giunse a Nanchino, risiedendo molto probabilmente nello stesso monastero di Zh\u00eck\u01cei. \nZh\u00ecy\u01d0 tenne in quel periodo una serie di lezioni sul \"Sutra del Loto\", successivamente raccolta nel \"Mi\u00e0of\u01celi\u00e1nhu\u0101j\u012bng w\u00e9nj\u00f9\" (\u5999\u6cd5\u84ee\u83ef\u7d93\u6587\u53e5, anche \"F\u01cehu\u0101 w\u00e9nj\u00f9\", Parole del Sutra del Loto, giapp. \"My\u014dh\u014drengeky\u014d mongu\", T.D. 1718) dal suo allievo Gu\u00e0nd\u01d0ng (\u704c\u9802, 561-632). \nCultore della scuola Madhyamaka, come Zh\u00ecy\u01d0, Zh\u00eck\u01cei apprese dal patriarca Ti\u0101nt\u00e1i le tecniche meditative dello \"zh\u01d0gu\u0101n\" (\u6b62\u89c0) e la devozione per il \"Saddharmapu\u1e47\u1e0dar\u012bkas\u016btra\" (Sutra del Loto, cin. \u5999\u6cd5\u84ee\u83ef\u7d93 \"Mi\u00e0of\u01ce Li\u00e1nhu\u0101 J\u012bng\", giapp. \"My\u014dh\u014d Renge Ky\u014d\", conservato nel \"F\u01cehu\u0101b\u00f9\"), che, unitamente al del \"Mah\u0101y\u0101na Mah\u0101parinirv\u0101na-s\u016btra\" (Grande sutra mahayana della totale estinzione, cin. \u5927\u822c\u6ce5\u6d39\u7d93 \"D\u00e0 b\u0101n n\u00edhu\u00e1n j\u012bng\", giapp. \"Dainehanky\u014d\", conservato nel \"Ni\u00e8p\u00e1nb\u00f9\") e al \"vinaya\" sarv\u0101stiv\u0101da (\"Da\u015ba-bh\u0101\u1e47av\u0101ra-vinaya\", Dieci suddivisioni delle regole monastiche, cin. \u5341\u8aa6\u5f8b \"Sh\u00eds\u00f2ngl\u01dc\", conservato nel \"L\u01dcb\u00f9\"), divenne oggetto delle sue successive predicazioni. \nNel 588 Nanchino fu attaccata dalle armate settentrionali della neonata dinastia Sui (gi\u00e0 dinastia Zhou del Nord) e Zh\u00eck\u01cei, insieme ad altri monaci tra cui Zh\u00ecy\u01d0 e Gu\u00e0nd\u01d0ng, si diresse sul Monte Lu per soggiornare nei monasteri collocati su quella montagna, e dove ebbe diversi discepoli, tra cui D\u00e0ox\u00ecn (\u50e7\u74a8, 580-651) che diverr\u00e0 il quarto patriarca del Buddhismo Ch\u00e1n (\u79aa\u5b97). \nLe cronache monastiche ci dicono che egli rimase per ben venti anni sulle vette del Monte Lu, in meditazione, rifiutando persino gli inviti del primo imperatore della dinastia Sui, W\u00e9n (\u6587, conosciuto anche come Y\u00e1ng Ji\u0101n, \u63da\u5805, regno: 581-604). \nSolo quando i cittadini di Nanchang gli chiesero di raggiungerli per predicargli il \"Sutra del Loto\", e dopo numerosi rifiuti, Zh\u00eck\u01cei decise di scendere dal Monte Lu e di tornare nella sua citt\u00e0 natale dove, poco tempo dopo, nel 610, si spense nel locale monastero. Il suo corpo fu, tuttavia, trasferito sul Monte Lu."}
{"id": "1786098", "revid": "124123", "url": "https://it.wikipedia.org/wiki?curid=1786098", "title": "Sumika Yamamoto", "text": "Carriera.\nDebutta come autrice di sh\u014djo manga con \"\"Sono Hitokoto ga ienakute\" su \"Shuukan Margaret\", prima di ottenere successo con il popolare \"Ace o Nerae\"\" (in Italia \"Jenny la tennista\"). Da circa met\u00e0 anni ottanta \u00e8 scomparsa dalla scena dei manga, per potersi dedicare ad attivit\u00e0 spirituali."}
{"id": "1786099", "revid": "179980", "url": "https://it.wikipedia.org/wiki?curid=1786099", "title": "Alexander Pereira Cardoso", "text": ""}
{"id": "1786100", "revid": "767487", "url": "https://it.wikipedia.org/wiki?curid=1786100", "title": "Distretto di Palamu", "text": "Il distretto di Palamu o Palamau \u00e8 un distretto del Jharkhand, in India, di 2.092.004 abitanti. Il suo capoluogo \u00e8 Daltonganj."}
{"id": "1786102", "revid": "767487", "url": "https://it.wikipedia.org/wiki?curid=1786102", "title": "Equivalenza elementare", "text": "In teoria dei modelli, due strutture nello stesso linguaggio si dicono elementarmente equivalenti se in una valgono tutte e sole le formule del primo ordine che valgono nell'altra.\nIn simboli, \"formula_1 \u00e8 elementarmente equivalente a formula_2\" si scrive formula_3.\nDue strutture isomorfe sono sempre elementarmente equivalenti; tuttavia, non \u00e8 vero il contrario. Ad esempio, l'insieme dei numeri razionali e quello dei numeri reali, visti entrambi come insiemi linearmente ordinati densi, sono elementarmente equivalenti pur non essendo isomorfi; formula_4, a differenza di formula_5, \u00e8 completo, ma non \u00e8 possibile esprimere la condizione di completezza con una formula del primo ordine.\nRelazioni con i giochi di Ehrenfeucht-Fra\u00efss\u00e9.\nI giochi di Ehrenfeucht-Fra\u00efss\u00e9 sono giochi astratti che permettono di verificare la elementare equivalenza.\nSe indichiamo con formula_6 l'affermazione \"in un gioco di Ehrenfeucht-Fra\u00efss\u00e9 di formula_7 mosse sulle strutture formula_1 e formula_2, il difensore ha una strategia vincente\", si osserva per induzione che:\novvero il difensore ha una strategia vincente per formula_7 mosse se e solo se \"non\" \u00e8 possibile trovare formule con al pi\u00f9 formula_7 quantificatori innestati che siano vere in formula_1 ma non in formula_2 o viceversa.\nQuesta osservazione suggerisce che:\novvero, tornando alla terminologia dei giochi, che due strutture sono elementarmente equivalenti se e solo se il difensore ha una strategia vincente per un gioco di Ehrenfeucht-Fra\u00efss\u00e9 di formula_7 mosse con formula_17 qualsiasi.\nIn questo senso, generalizzando la notazione dei giochi ad formula_7 ordinale qualsiasi, si pu\u00f2 scrivere:"}
{"id": "1786104", "revid": "767487", "url": "https://it.wikipedia.org/wiki?curid=1786104", "title": "Distretto di Ranchi", "text": "Il distretto di Ranchi \u00e8 un distretto del Jharkhand, in India, di 2.783.577 abitanti. Il suo capoluogo \u00e8 Ranchi."}
{"id": "1786105", "revid": "767487", "url": "https://it.wikipedia.org/wiki?curid=1786105", "title": "Distretto di Sahibganj", "text": "Il distretto di Sahibganj \u00e8 un distretto del Jharkhand, in India, di 927.584 abitanti. Il suo capoluogo \u00e8 Sahibganj."}
{"id": "1786111", "revid": "144796", "url": "https://it.wikipedia.org/wiki?curid=1786111", "title": "Ducato di Berg", "text": ""}
{"id": "1786114", "revid": "767487", "url": "https://it.wikipedia.org/wiki?curid=1786114", "title": "Una sposa per due", "text": "Una sposa per due (\"If a Man Answers\") \u00e8 un film commedia del 1962 diretto dal regista Henry Levin.\nLa trama \u00e8 tratta dal romanzo di Winifred Wolfe \"Un matrimonio perfetto\".\nTrama.\nChantal Stacy \u00e8 una ragazza molto carina con un fare molto particolare, dovuto in gran parte all'influenza della madre di origini francesi. Il padre invece \u00e8 un americano purosangue molto impettito, di Boston. Il desiderio del padre \u00e8 che Chantal si sposi, in modo da poter dormire tranquillo, senza pi\u00f9 preoccuparsi se la figlia rincasa tardi, ma la ragazza, corteggiatissima, non sa decidersi tra i pretendenti. Un giorno John Stacy annuncia che la famiglia si deve trasferire a New York.\nChantal prende la notizia come l'annuncio di un nuovo territorio di caccia dove trovare un uomo da sposare. Gi\u00e0 nei primi tempi la ragazza trova il candidato ideale: Eugenio Wright, di professione fotografo. Inizia cos\u00ec un corteggiamento che spinge Eugenio a dichiararsi e a sposare la bella Chantal. Purtroppo il maritino non \u00e8 abituato al genere di vita matrimoniale ed inizia a trascurare la moglie a causa del lavoro.\nChantal si rivolge alla madre per un consiglio e la furba parigina consegna alla figlia un libretto su come addestrare un cane. Sulle prime la ragazza si rifiuta di accostare la figura del marito con l'animale, ma successivamente inizia a provare qualche suggerimento: chiamare sempre facendo sottintendere che se si risponde ci sar\u00e0 un premio, fare sempre i complimenti, far credere di poter andare dove vuole per poi indirizzarlo nel luogo desiderato e la cosa funziona.\nIn effetti il rapporto matrimoniale migliora moltissimo (ragionandoci Chantal capisce che anche lei si \u00e8 adeguata al matrimonio) ma quando Eugenio scopre di essere stato addestrato come un cane, l'armonia conquistata va in pezzi. nuovamente la madre Germaine suggerisce alla figlia di inventarsi un amante per far ingelosire il marito, dicendogli comunque sempre che l'uomo non esiste, in modo che a Eugenio vengano dei dubbi. Il ragazzo invece prende la moglie in contropiede presentando un uomo di mezza et\u00e0 come il fantomatico amante, facendo ritorcere l'inganno contro Chantal. In realt\u00e0 l'uomo \u00e8 il suocero e quando lo scopre la ragazza torna a casa dai genitori. Ma non si pu\u00f2 stare lontani dall'amore soprattutto con un bimbo in arrivo...\nColonna sonora.\nSono due le canzoni scritte, musicate e cantate da Bobby Darin per questo film: \"If a Man Answers\" e \"A True, True Love\".\nRiconoscimenti.\n1963 - Nomination ai Golden Globe per la miglior commedia e il miglior attore non protagonista per Cesar Romero, Nomination ai Golden Laurel per la miglior performance attrice in commedia Sandra Dee."}
{"id": "1786116", "revid": "287204", "url": "https://it.wikipedia.org/wiki?curid=1786116", "title": "Quantum", "text": ""}
{"id": "1786118", "revid": "117988646", "url": "https://it.wikipedia.org/wiki?curid=1786118", "title": "Isolamento elettrico", "text": "L'isolamento elettrico, o isolamento galvanico, \u00e8 la condizione per cui tra due punti a differente potenziale elettrico non ha e non pu\u00f2 avere luogo una circolazione di corrente continua. Pi\u00f9 precisamente, non \u00e8 possibile lo spostamento dei portatori di carica da un punto all'altro, mentre l'energia elettrica pu\u00f2 ancora essere scambiata mediante altri fenomeni fisici, come l'induzione elettromagnetica, l'accoppiamento capacitivo, fenomeni ottici, sonori o meccanici.\nTale condizione equivale ad avere una resistenza elettrica infinita tra i due punti, condizione non realizzabile concretamente; in pratica \u00e8 ritenuta sufficiente una resistenza con ordine di grandezza di 100 megaohm.\nMetodi.\nTrasformatore.\nL'accoppiamento avviene tramite il flusso magnetico. Gli avvolgimenti primario e secondario del trasformatore sono isolati. La differenza di tensione che pu\u00f2 essere applicata tra i due avvolgimenti senza che l'isolamento ceda (tensione di isolamento) viene misurata in kV.\nOptoisolatore.\nL'optoisolatore trasmette le informazioni attraverso le onde luminose (fotoni). La trasmissione avviene tramite un fototrasmettitore (diodo led) e la ricezione tramite fotorivelatore (fotodiodo o fototransistor).\nCondensatore.\nIl condensatore permette il passaggio di segnali in AC mentre blocca il passaggio di segnali DC. In certe conduzioni il condensatore pu\u00f2 danneggiarsi e diventare un cortocircuito, in questo caso c'\u00e8 il rischio di \"danno a persone\". Per garantire che questa situazione non avvenga esistono dei particolari condensatori, ad esempio i classe Y."}
{"id": "1786119", "revid": "767487", "url": "https://it.wikipedia.org/wiki?curid=1786119", "title": "Distretto del Singhbhum Occidentale", "text": "Il distretto del Singhbhum Occidentale \u00e8 un distretto del Jharkhand, in India, di 2.080.265 abitanti. Il suo capoluogo \u00e8 Chaibasa."}
{"id": "1786123", "revid": "16256559", "url": "https://it.wikipedia.org/wiki?curid=1786123", "title": "Stockholms Tunnelbana", "text": ""}
{"id": "1786136", "revid": "149485", "url": "https://it.wikipedia.org/wiki?curid=1786136", "title": "KSRV Njord", "text": "La Reale Associazione di Canottaggio Studentesco Njord o KSRV Njord \u00e8 un club di canottaggio studentesco a Leida, nei Paesi Bassi. Il club fu fondato nel 1874 da membri della confraternita studentesca \"Minerva\" ed \u00e8 la pi\u00f9 antica societ\u00e0 di canottaggio studentesco dei Paesi Bassi. Sin dagli inizi il club ha potuto contare sull'appoggio della Famiglia Reale, come per esempio il Principe Hendrik \"(Enrico)\" che nell'anno della fondazione don\u00f2 alcune imbarcazioni.\nNei primi anni c'era ancora ben poca concorrenza, che arriv\u00f2 solo con la fondazione nel 1876 della D.S.R.V. \"Laga\" di Delft. Nel 1878 venne poi deciso di organizzare un evento sportivo tra le due associazioni, che per le prime volte si svolse sulle acque del \"Galgewater\", appena fuori Leida. Questa gara sportiva, in seguito nominata \"Varisty\" (probabilmente dall'inglese \"University\") viene disputata ancora oggi, bench\u00e9 sulle acque del fiume Reno presso la citt\u00e0 di Houten. Inoltre non \u00e8 pi\u00f9 soltanto un confronto tra Njord e Laga, ma una gara alla quale possono partecipare tutte le associazioni di canottaggio studentesco olandesi. Nel corso degli anni la gara \u00e8 stata vinta da Njord per 21,5 volte, visto che l'edizione del 1960 fin\u00ec con l'arrivo in contemporanea delle imbarcazioni sia di Njord sia di \"W.S.R. Argo\". Negli anni '80 Njord riusc\u00ec a vincere la gara per ben 5 volte consecutive, tuttora un record.\nDurante i festeggiamenti per il centenario nel 1974, arriv\u00f2 la notifica che la Regina dell'Olanda aveva consentito al club di portare la denominazione \"Reale\". Njord \u00e8 ancora oggi l'unico club di canottaggio studentesco che pu\u00f2 fregiarsi di questo onore.\nAncora oggi Njord \u00e8 tra le associazioni pi\u00f9 importanti del canottaggio Olandese. Dopo una medaglia di bronzo alle Olimpiadi di Atlanta del '96 di Irene Eijs, i canottieri di Njord hanno avuto una partecipazione crescente ai livelli pi\u00f9 alti del canottaggio internazionale. Negli ultimi anni tra i suoi membri pi\u00f9 di spicco c'\u00e8 stato Jaap Schouten che nel singolo vinse vari bronzi e argenti durante la World Cup del 2007 e nel 2008 ha tolto l'oro al campione del mondo in carica Duncan Grant durante la prima gara della World Cup, oltre ad aver vinto numerosi titoli nazionali. Attuale gioiellino del club \u00e8 Jacobine Veenhoven (oro con l'8 femminile nella World Cup '07) che parteciper\u00e0 ai Giochi Olimpici di Londra nell'8+ femminile olandese. "}
{"id": "1786137", "revid": "216538", "url": "https://it.wikipedia.org/wiki?curid=1786137", "title": "L'uso della parola I", "text": ""}
{"id": "1786142", "revid": "205250", "url": "https://it.wikipedia.org/wiki?curid=1786142", "title": "Angelo Gaslini", "text": "Figlio del nobile Gaetano Gaslini, notaio in Milano, acquist\u00f2 verso la fine dell'Ottocento la vecchia Filanda Savini a Sesto San Giovanni, da allora in poi Filanda Gaslini, contribuendo tra i primi al passaggio dall'economia agraria allo sviluppo industriale di Sesto.\nFu autore del manuale Hoepli dal titolo \"Prodotti agricoli del tropico con riguardo speciale alla colonia eritrea. Manuale pratico del piantatore\" pubblicato a Milano nel 1896. Il libro \u00e8 un manuale pratico per la coltivazione del caff\u00e8, la canna da zucchero, il pepe, il tabacco, il cacao, il t\u00e8, il dattero, il cotone, il cocco, la coca, il banano, l'aloe, l'indaco, il tamarindo, l'ananas, il chinino, la juta, il baobab, la papaia, l'albero del caucci\u00f9, la guttaperca, l'arancio, le perle. Il volume, oggi molto raro, fu pubblicato con dedica al barone Alberto Blanc, ministro degli esteri del regno di Umberto I di Savoia, suo amico personale. \nFu consigliere comunale a Sesto e Cavaliere Mauriziano.\nIl figlio Gaetano, tenente del regio esercito italiano, cadde ad Adua nel 1894, fu decorato con medaglia d'argento al valor militare e gli \u00e8 dedicata una via a Sesto San Giovanni."}
{"id": "1786145", "revid": "729019", "url": "https://it.wikipedia.org/wiki?curid=1786145", "title": "Battaglia di Milano (260)", "text": "La battaglia di Milano ebbe luogo alle porte di questa citt\u00e0 nella primavera del 260, tra la federazione germanica degli Alemanni e le truppe dell'imperatore romano Gallieno, il quale ebbe la meglio riuscendo a respingere le orde dei barbari.\nContesto storico.\nL'imperatore Gallieno e suo padre Valeriano erano ascesi assieme al trono e si erano divisi il controllo dell'Impero in due parti: al primo spettava la protezione dell'Occidente dalle incursioni dei barbari, al secondo la gestione della frontiera con i Sasanidi.\nValeriano si trovava dunque in Oriente, a combattere prima i Goti in Asia minore e poi le armate persiane di Sapore I in Siria e Mesopotamia. Contemporaneamente, anche la frontiera danubiana subiva continui attacchi lungo le sue frontiere mentre un nuovo usurpatore, di nome Ingenuo si proclam\u00f2 imperatore in Pannonia.\nNel 260, i territori dei cosiddetti \"Agri Decumates\" furono abbandonati a vantaggio delle popolazioni sveve degli Alemanni: fu infatti Gallieno a decidere il definitivo abbandono ed evacuazione di tutti i territori ad est del Reno ed a nord del Danubio, a causa delle continue invasioni delle trib\u00f9 germaniche limitrofe degli Alemanni, ed alla contemporanea secessione della parte occidentale dell'impero, guidata dal governatore di Germania superiore ed inferiore, un certo Postumo. Quello stesso anno gli Alemanni, che avevano sfondato il limes retico e attraversato il passo del Brennero, si spinsero fino in Italia, e qui furono intercettati dalle armate di Gallieno nei pressi di Milano.\nForze in campo e battaglia.\nLe legioni che presero parte (o loro \"vexillationes\") a questa campagna furono probabilmente otto, per un totale di circa 30.000 legionari. Si trattava delle legioni I \"Adiutrix\", I \"Minervia\", II \"Adiutrix\", II \"Italica\", II \"Parthica\", VIII \"Augusta\", XXII \"Primigenia\" e XXX \"Ulpia Victrix\". Il totale delle forze messe in campo potrebbe essere stato di circa 60.000 armati, di cui la met\u00e0 legionari ed altrettanti ausiliari.\nSecondo lo storico Giovanni Zonara, gli Alemanni che scesero i passi alpini provenienti dalla Rezia erano oltre trecentomila, tra uomini in grado di portare le armi e civili. Lo scontro fu certamente cruento e molti tra i barbari persero la vita. A Gallieno vittorioso gli abitanti della citt\u00e0 di Milano dedicarono un arco di trionfo, e dalle testimonianze archeologiche sembra che in seguito a questi eventi vi fu un generale abbandono di tutti i quartieri esterni alle mura da parte della popolazione civile con il conseguente riversamento all'interno della citt\u00e0.\nConseguenze: nuova organizzazione dell'esercito romano.\nIn seguito a questa vittoria, Gallieno si rese conto dell'impossibilit\u00e0 di proteggere contemporaneamente tutte le province dell'impero con una statica linea di uomini posizionati a ridosso della frontiera (detti appunto limitanei dal termine latino \"limes\"). Per questo motivo, Gallieno formalizz\u00f2 e miglior\u00f2 una pratica che si era gi\u00e0 diffusa dalla fine del II secolo sotto Settimio Severo, il quale aveva fatto acquartierare una legione, la Legio II \"Parthica\", a pochi chilometri da Roma: si trattava infatti di una riserva strategica di soldati ben addestrati pronti ad intervenire dove serviva nel minor tempo possibile (detti \"comitatenses\").\nIn accordo con queste considerazioni, Gallieno costitu\u00ec questa riserva strategica centrale (che sar\u00e0 alla base della futura riforma dell'esercito di Diocleziano) formata prevalentemente da unit\u00e0 di cavalleria pesante, ovvero composte da cavalieri dotati di armatura pesante (i cosiddetti \"promoti\", tra cui spiccavano gli \"equites Dalmatae\", gli \"equites Mauri et Osroeni\"), poich\u00e9 questi percorrevano distanze maggiori in minor tempo della fanteria legionaria o ausiliarie. Ogni volta che i barbari sfondavano il \"limes\" e s'inoltravano nelle province interne, la \"riserva strategica\" interveniva.\nLa base principale scelta da Gallieno per la nuova armata fu proprio Milano, punto strategico equidistante da Roma e dalle vicine frontiere settentrionali di Rezia e Norico. Si trattava di un'iniziativa resasi necessaria dalla perdita degli Agri Decumates tra il Reno ed il Danubio, che aveva portato i vicini Germani a trovarsi pi\u00f9 vicini alla penisola italica, centro del potere imperiale.\nPer l'occasione Gallieno apr\u00ec per la prima volta una zecca nell'antica \"Mediolanum\"."}
{"id": "1786146", "revid": "339392", "url": "https://it.wikipedia.org/wiki?curid=1786146", "title": "Concours Eurovision de la Chanson", "text": ""}
{"id": "1786148", "revid": "547992", "url": "https://it.wikipedia.org/wiki?curid=1786148", "title": "Magic Moments", "text": "Magic Moments \u00e8 un popolare brano musicale.\nLa musica \u00e8 stata composta da Burt Bacharach, mentre il testo \u00e8 stato scritto da Hal David, e si tratta di una delle prime collaborazioni del duo.\nLa canzone \u00e8 stata poi pubblicata nel 1957, e la sua versione pi\u00f9 nota \u00e8 stata quella registrata nello stesso anno da Perry Como, che divent\u00f2 un successo internazionale nel 1958. La massima posizione raggiunta dal singolo nella Billboard Hot 100 \u00e8 difficile da conoscere per via della difficile reperibilit\u00e0 delle classifiche dell'epoca, ma \u00e8 comunque molto probabile che sia arrivato qualche posizione al di sotto della top 10.\nPi\u00f9 precisa la situazione del singolo nella classifica inglese, dove la versione incisa da Ronnie Hilton nel 1958 arriv\u00f2 fino alla posizione #22.\nAmanda Lear ne registr\u00f2 una sua personale cover, inclusa nell'EP del 1985 intitolato \"AL\"\".\nIl duo Erasure registr\u00f2 una cover del brano nell'album \"Cowboy\" del 1997. Questa versione fu poi inserita nella colonna sonora del film di Clive Barker \"Signore delle illusioni\", servendo come musica di sottofondo per un convegno di maghi.\nFamosa anche la cover (un playback improbabile condito da smorfie di noia) fatta da Ugo Tognazzi per la televisione italiana e dal cantautore napoletano Renato Carosone."}
{"id": "1786150", "revid": "339392", "url": "https://it.wikipedia.org/wiki?curid=1786150", "title": "Eurosong", "text": ""}
{"id": "1786151", "revid": "124123", "url": "https://it.wikipedia.org/wiki?curid=1786151", "title": "Hisakichi Toyoda", "text": "Specializzato nello stile libero ha vinto la medaglia d'oro nella staffetta 4x200\u00a0m sl ai Giochi olimpici di Los Angeles 1932.\n\u00c8 stato primatista mondiale della staffetta 4x200\u00a0m sl."}
{"id": "1786152", "revid": "1573940", "url": "https://it.wikipedia.org/wiki?curid=1786152", "title": "Takashi Yokoyama", "text": "Specializzato nello stile libero ha vinto la medaglia d'oro nella staffetta 4x200\u00a0m sl ai Giochi olimpici di Los Angeles 1932.\n\u00c8 stato primatista mondiale della staffetta 4x200\u00a0m sl."}
{"id": "1786157", "revid": "171091", "url": "https://it.wikipedia.org/wiki?curid=1786157", "title": "Bataille de reines", "text": "La bataille de reines (pron. fr. : ), detta anche combat de reines () o combat de vaches (), che significano in francese rispettivamente \"battaglia delle regine\", \"combattimento delle regine\" e \"combattimento delle vacche\" (in patois valdostano bataille di vatse), \u00e8 una manifestazione folcloristica che si svolge ogni anno in alcune regioni alpine della Svizzera, della Francia e dell'Italia. Si tratta di una serie di combattimenti tra vacche gravide che si svolgono in estate e in autunno in Valle d'Aosta per eleggere la \"Reina di corne\", cio\u00e8 la \"Regina delle corna\" in patois. Le razze di vacche pi\u00f9 apprezzate per i combattimenti sono la razza H\u00e9rens e la valdostana pezzata nera.\nIn Italia, si svolge in Piemonte e in Valle d'Aosta.\nDescrizione.\nItalia.\nValle d'Aosta.\nSi svolge, a turno, in buona parte dei comuni della Valle d'Aosta, mentre la finale (\"Combat final\") ha luogo nell'Arena della Croix-Noire ad Aosta.\nLa \"bataille\" si disputa tra due vacche di valdostana pezzata nera e valdostana pezzata rossa (in francese, \"Valdostaine pie noire\" e \"Valdostaine pie rouge\" rispettivamente) che si combattono spingendosi con le corna. Vince la prima che allontana l'avversaria.\nLa prima \"bataille\" si \u00e8 svolta nella Comba di Vertosan.\nAl mattino le bovine vengono pesate sulla bilancia elettronica e in base al loro peso vengono suddivise in tre categorie:\nLe battaglie autunnali aumentano di 10 kg. Le ultime tre battaglie aumentano di 10 o 20 kg. Alla finale aumentano di 10 o 20 kg.\nDopodich\u00e9 vengono fatti i sorteggi che consistono nel formare coppie di mucche che combatteranno. Si procede con gli incontri con il metodo dell'eliminazione diretta fino a decretare la mucca vincitrice, a cui viene assegnato il titolo di \"R\u00e8ina\" (in patois valdostano, \"Regina\").\nLe battaglie vengono combattute nelle seguenti localit\u00e0:\nNel mese di ottobre all'arena Croix-Noire si svolge la finale regionale (fr. \"Combat final\") per stabilire quale bovina \u00e8 la regina delle regine di ogni categoria. La vincitrice in carica di ogni categoria partecipa di diritto alla competizione finale.\nLetteratura.\nJean-Baptiste Cerlogne, poeta in patois valdostano, nel 1892 scrisse la poesia \"La bataille di vatse \u00e0 Vertosan\", in onore della prima Bataille de reines.\nPiemonte.\nNel Canavese, ci sono 5 categorie, 3 con i pesi e 2 con l'et\u00e0, che svolgono la finale a Tavagnasco dopo vari concorsi eliminatori.\nNelle Valli di Lanzo ci sono 7 categorie: le classiche 3, le manze (suddivise in grande e piccole) e i manzi (anch'esse suddivise in grande e piccole). Si svolgono 5 eliminatorie e la finale a Cantoira.\nFrancia.\nLa finale si svolge a Chamonix-Mont-Blanc.\nSvizzera.\nLe regine si affrontano in un unico incontro, cui partecipano circa 20 esemplari. \nLa finale cantonale si svolge ad Aproz."}
{"id": "1786160", "revid": "99731768", "url": "https://it.wikipedia.org/wiki?curid=1786160", "title": "George Fissler", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Los Angeles 1932."}
{"id": "1786161", "revid": "92723", "url": "https://it.wikipedia.org/wiki?curid=1786161", "title": "Riserva speciale dell'Ankarana", "text": "La Riserva speciale dell'Ankarana \u00e8 un'area naturale protetta ubicata nel Madagascar settentrionale.\nTerritorio.\nLa riserva comprende un territorio di circa 18.000 ettari, ubicato circa 30\u00a0km a Nord di Ambilobe e 150\u00a0km a sud di Diego Suarez. \u00c8 caratterizzata dalla presenza del massiccio dell'Ankarana, un complesso di pinnacoli rocciosi calcarei, denominati \"tsingy\", soggetti a fenomeni di erosione da parte di una ricca rete di corsi d'acqua, in gran parte a decorso sotterraneo, che hanno dato vita ad un intricato sistema di caverne.\nFlora.\nLa riserva \u00e8 caratterizzata da lembi di foresta decidua secca che ospitano numerose specie endemiche tra cui \"Pachypodium baronii\", \"Euphorbia ankarensis\", \"Adansonia perrieri\", \"Hernandia voyroni\", \"Hildegardia erythrosiphon\".\nFauna.\nLa riserva ospita 11 differenti specie di lemuri tra cui il microcebo di Sambirano (\"Microcebus sambiranensis\") e il microcebo rosso settentrionale (\"Microcebus tavaratra\"), le cui uniche popolazioni note si trovano nel territorio della riserva, e inoltre il lemure di Sanford (\"Eulemur sanfordi\"), il lemure coronato (\"Eulemur coronatus\"), l'apalemure grigio (\"Hapalemur griseus\"), il microcebo murino (\"Microcebus murinus\"), il chirogaleo medio (\"Cheirogaleus medius\"), il valuvi forcifero (\"Phaner furcifer\"), il licanoto lanoso (\"Avahi laniger\"), il lepilemure settentrionale (\"Lepilemur septentrionalis\") e l'aye aye (\"Daubentonia madagascariensis\").Altri mammiferi presenti sono il fossa (\"Cryptoprocta ferox\"), la mangusta dalla coda ad anelli (\"Galidia elegans\"), il potamocero (\"Potamochoerus larvatus\"), il tenrec comune (\"Tenrec ecaudatus\"), il tenrec maggiore (\"Setifer setosus\") e il ratto degli tsingy (\"Eliurus antsingy\"). Numerose le specie di pipistrelli che popolano le caverne, tra cui la \"volpe volante\" (\"Pteropus rufus\"), \"Myotis goudoti\", \"Hipposideros commersoni\", \"Mormopterus jugularis\" \"Otomops madagascariensis\" e \"Triaenops menamena\".\nMolto ricca anche l'avifauna presente, che annovera oltre 90 specie differenti tra cui numerosi endemismi quali la mesena dal petto bianco (\"Mesitornis variegata\"), l'aquila pescatrice (\"Haliaeetus vociferoides\"), lo sparviere del Madagascar (\"Accipiter madagascariensis\"), il gheppio del Madagascar (\"Falco newtoni\") e il gheppio fasciato (\"Falco zoniventris\").\nTra gli anfibi si segnalano: \"Amphiglossus stumpffi\", \"Mantidactylus curtus\", \"Mantidactylus pseudoasper\", \"Tsingymantis antitra\"."}
{"id": "1786162", "revid": "1305772", "url": "https://it.wikipedia.org/wiki?curid=1786162", "title": "Starsailor", "text": ""}
{"id": "1786169", "revid": "99731777", "url": "https://it.wikipedia.org/wiki?curid=1786169", "title": "Frank Booth (nuotatore)", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Los Angeles 1932."}
{"id": "1786176", "revid": "404449", "url": "https://it.wikipedia.org/wiki?curid=1786176", "title": "Basilica del Sacro Cuore di Ges\u00f9 (Grosseto)", "text": "La basilica del Sacro Cuore di Ges\u00f9 \u00e8 un edificio religioso situato a Grosseto. La sua ubicazione \u00e8 nella zona semicentrale nord-orientale della citt\u00e0, lungo via della Pace. Nel giugno del 1958 papa Pio XII l'ha elevata alla dignit\u00e0 di basilica minore.\nStoria.\nLa chiesa fu costruita negli anni cinquanta del secolo scorso, pi\u00f9 precisamente tra il 1954 e il 1958, dall'Impresa Egisti su progetto dell'ingegner Ernesto Ganelli.\nLa consacrazione avvenne il 26 aprile 1958, nel quindicesimo anniversario del bombardamento aereo subito dalla citt\u00e0 di Grosseto, nel pi\u00f9 triste luned\u00ec dell'Angelo della sua storia. L'edificio religioso, elevato subito a basilica, fu costruito a perenne ricordo dei caduti in quel sanguinoso evento bellico, a cui \u00e8 stata dedicata una cripta.\nDescrizione.\nLa basilica del Sacro Cuore di Ges\u00f9 si presenta come un imponente edificio religioso in stile moderno-funzionale.\nLa facciata, preceduta da una gradinata, \u00e8 interamente rivestita in travertino e si caratterizza per il pronao a tre ordini chiusi in alto da altrettanti archi a tutto sesto, sovrastati a loro volta da quattro statue in bronzo (una per ogni pilastro), realizzate dallo scultore Tolomeo Faccendi. Nella parte superiore della facciata si aprono tre pentafore a tutto sesto, disposte l'una sopra l'altra.\nLe pareti esterne delle fiancate laterali e della parte posteriore si presentano rivestite in mattoni, mentre il travertino riveste i pilastri e il coronamento sommitale.\nSul fianco destro si eleva il campanile di forma ottagonale (altezza 75 metri), prevalentemente rivestito in mattoni che lasciano spazio, nella parte sommitale, ad un coronamento in travertino in cui si aprono otto monofore a tutto sesto (una per lato) attorno alla cella campanaria. La parte apicale della torre campanaria, a forma piramidale, \u00e8 ricoperta in rame ed \u00e8 ben visibile anche a distanza dall'esterno della citt\u00e0 (punto pi\u00f9 alto della citt\u00e0). Altro elemento che caratterizza l'edificio religioso \u00e8 la cupola poligonale (altezza 55 metri), rivestita anch'essa in rame, presenta il ballatoio esterno ed una pregevole lanterna sovrastata da una statua dorata di Ges\u00f9 a braccia aperte che simboleggia il Sacro Cuore.\nL'interno si presenta a navata unica, molto ampia, con tre absidi semicircolari ed una cripta, dedicata ai caduti durante il bombardamento del 26 aprile 1943. L'elemento caratterizzante dell'interno \u00e8 il marmo con cui sono stati realizzati il pavimento, gli altari e le acquasantiere."}
{"id": "1786177", "revid": "767487", "url": "https://it.wikipedia.org/wiki?curid=1786177", "title": "Gianni Bucceri", "text": "Biografia.\nSin da ragazzo dimostr\u00f2 una grande tendenza verso la musica, e suo padre il Maestro Carmelo volle assecondare questa sua inclinazione.\nStudi\u00f2 al Real Conservatorio di San Pietro a Majella di Napoli ove ottenne il diploma di Maestro di composizione.\nDurante il corso di perfezionamento scrisse la sua prima opera lirica \"Mariedda\" su libretto di Alfredo Silvestri, e appena tornato a Catania la fece rappresentare al teatro nazionale (1895), accogliendo un esito positivo dal pubblico e dalla stampa, l'anno dopo fu data con pari successo al Bellini di Napoli (con Enrico Caruso). Nel 1902 il Comune di Napoli gli assegn\u00f2 un premio per l'opera \"Ondina\", rappresentata per\u00f2 solo 15 anni dopo al San Carlo di Napoli. Nel 1913 l'editore Sonzogno pubblic\u00f2 l'opera \"Marken\", di Bucceri su libretto di Enrico Cavacchioli, che a causa dello scoppio della Grande Guerra venne rappresentata solo nel 1920. La sua ultima opera fu \"Graziella\", data al Teatro Massimo Bellini di Catania nel 1934.\nDel 1902 \u00e8 l'opera \"Selvaggia\", su libretto dello stesso Silvestri tratto dal romanzo Nicol\u00f2 dei Lapi, mentre composte nel 1908 sono \"Miles Standish\", commedia in 2 atti, su parole di \"G. Zuppone Strani\", ricavata dal poema di Wadswort-Langfellow, e \"Il Fiume\", dramma lirico in un atto, su libretto del Zuppone.\nBucceri ha composto e pubblicato un gran numero di pezzi per pianoforte e melodie per canto.\nSi \u00e8 distinto anche come direttore d'orchestra, in occasione delle feste inaugurali del monumento a Giuseppe Verdi a Gorizia, venne prescelto dalla Casa Ricordi a dirigere l'orchestra.\nDurante le gare internazionali di musica in Spagna nella citt\u00e0 di Barcellona, vinse due premi su quattro."}
{"id": "1786178", "revid": "99731747", "url": "https://it.wikipedia.org/wiki?curid=1786178", "title": "Manuella Kalili", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Los Angeles 1932, insieme a suo fratello maggiore Maiola Kalili."}
{"id": "1786179", "revid": "29990", "url": "https://it.wikipedia.org/wiki?curid=1786179", "title": "Coppa Italia (calcio)", "text": ""}
{"id": "1786181", "revid": "767487", "url": "https://it.wikipedia.org/wiki?curid=1786181", "title": "Distretto di Jamtara", "text": "Il distretto di Jamtara \u00e8 un distretto del Jharkhand, in India, di 653.081 abitanti. Il suo capoluogo \u00e8 Jamtara.\nIl distretto \u00e8 stato creato il 26 aprile 2001 separando dal distretto di Dumka i quattro comuni (denominati \"blocks\") di Jamtara, Khundit, Nala e Narayanpur."}
{"id": "1786183", "revid": "183976", "url": "https://it.wikipedia.org/wiki?curid=1786183", "title": "Imbuto Buchner", "text": ""}
{"id": "1786186", "revid": "99731759", "url": "https://it.wikipedia.org/wiki?curid=1786186", "title": "Maiola Kalili", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Los Angeles 1932, insieme a suo fratello minore Manuella Kalili."}
{"id": "1786188", "revid": "106376", "url": "https://it.wikipedia.org/wiki?curid=1786188", "title": "Chiesa del Sacro Cuore di Ges\u00f9", "text": ""}
{"id": "1786189", "revid": "1573940", "url": "https://it.wikipedia.org/wiki?curid=1786189", "title": "Andr\u00e1s Wani\u00e9", "text": "Specializzato nello stile libero ha vinto la medaglia di bronzo nella staffetta 4x200\u00a0m sl alle Olimpiadi di Los Angeles 1932, dopo essere arrivato quarto nella precedente edizione di Amsterdam 1928."}
{"id": "1786190", "revid": "729019", "url": "https://it.wikipedia.org/wiki?curid=1786190", "title": "Telefonplan", "text": "Telefonplan \u00e8 una stazione della metropolitana di Stoccolma.\nLa stazione \u00e8 situata sulla linea rossa T14 della rete metroviaria locale, tra le stazioni Midsommarkransen e H\u00e4gerstens\u00e5sen. Non prende nome da alcuna indicazione geografica: infatti la denominazione \"Telefonplan\" deriv\u00f2 dalla presenza di fabbriche e uffici della Ericsson, compagnia svedese operante nel settore della telefonia. Tuttavia nel 2003 la sede della Ericsson si spost\u00f2 nella zona di Kista, mentre presso quest'area sono attualmente in costruzione nuovi edifici residenziali, ed \u00e8 in fase di progettazione un grattacielo.\nLa sua apertura risale al 5 aprile 1964, giorno in cui ci fu l'apertura del primo settore della linea rossa. In precedenza erano comunque presenti due linee di trasporto tranviario.\nSi tratta di una stazione di superficie. Il suo ingresso \u00e8 ubicato all'incrocio tra le strade \"Telefonv\u00e4gen\" e \"Mikrofonv\u00e4gen\". Progettata a suo tempo dall'architetto Olov Blomkvist, dal 1997 la stazione presenta contributi artistici dell'artista Bo Samuelsson.\nIl tratto compreso fra la stazione di Telefonplan e quella successiva di H\u00e4gerstens\u00e5sen \u00e8 interamente coperto da un tunnel sotterraneo. Telefonplan \u00e8 anche fermata di riferimento per il sobborgo di \"V\u00e4stberga\". Inoltre, i collegamenti diretti via bus con le vicine aree di \"Solberga\" e \"\u00c4lvsj\u00f6\" partono da qui.\nL'utilizzo medio quotidiano durante un normale giorno feriale \u00e8 pari a 8.300 persone circa. L'afflusso notturno \u00e8 talvolta influenzato dalla vicinanza dell'indie club \"Landet\"."}
{"id": "1786192", "revid": "219488", "url": "https://it.wikipedia.org/wiki?curid=1786192", "title": "Chiesa del Sacro Cuore (Grosseto)", "text": ""}
{"id": "1786194", "revid": "219488", "url": "https://it.wikipedia.org/wiki?curid=1786194", "title": "Basilica del Sacro Cuore (Grosseto)", "text": ""}
{"id": "1786196", "revid": "47112", "url": "https://it.wikipedia.org/wiki?curid=1786196", "title": "Conca di Dobbiaco", "text": ""}
{"id": "1786197", "revid": "135224", "url": "https://it.wikipedia.org/wiki?curid=1786197", "title": "Radiazioni solari", "text": ""}
{"id": "1786200", "revid": "39884", "url": "https://it.wikipedia.org/wiki?curid=1786200", "title": "Andr\u00e1s Sz\u00e9kely", "text": "Specializzato nello stile libero ha vinto la medaglia di bronzo nella staffetta 4x200\u00a0m sl alle Olimpiadi di Los Angeles 1932."}
{"id": "1786201", "revid": "113757", "url": "https://it.wikipedia.org/wiki?curid=1786201", "title": "Passo Monte Croce di Comelico", "text": ""}
{"id": "1786202", "revid": "113285890", "url": "https://it.wikipedia.org/wiki?curid=1786202", "title": "San Sebastiano (Botticelli)", "text": "Il Martirio di San Sebastiano \u00e8 un dipinto tempera su tavola (195x100 cm) di Sandro Botticelli, datata al gennaio 1473 e conservata nella Gem\u00e4ldegalerie di Berlino.\nStoria.\nLa data dell'opera era leggibile sulla cornice originale andata perduta. Alessandro Cecchi ipotizz\u00f2 che la tavola fosse stata dipinta entro il 20 del mese, giorno dedicato alla memoria festiva di Sebastiano. Giorgio Vasari nella biografia di Botticelli ricord\u00f2 quest'opera appesa a uno dei pilastri della chiesa fiorentina di Santa Maria Maggiore.\nDescrizione e stile.\nSan Sebastiano, dal corpo asciutto ed efebico, campeggia seminudo legato a un palo, mentre alcune frecce lo martirizzano. L'orizzonte ribassato del dolce paesaggio sullo sfondo fa giganteggiare la sua figura, che appare maestosa ed isolata nel riquadro allungato della cornice. Le basi di due rami recisi fanno da appoggio ai piedi del santo, prospetticamente proiettati verso lo spettatore. La forza espressiva di alcuni dettagli e la precisa resa anatomica del santo testimoniano i mezzi artistici del giovane pittore che stavano arrivando a una veloce maturazione.\nIl tema \u00e8 legato alla filosofia dell'Accademia neoplatonica, a cui doveva essersi accostato fin dai tempi della \"Fortezza\" (1470). Nei circoli culturali colti vicini alla famiglia Medici, animati da Marsilio Ficino e Agnolo Poliziano, la realt\u00e0 era vista come la combinazione di due grandi princ\u00ecpi, il divino da una parte e la materia inerte dall'altra; l'uomo cos\u00ec occupava nel mondo un posto privilegiato perch\u00e9 attraverso la ragione poteva giungere alla contemplazione del divino, ma anche recedere ai livelli pi\u00f9 bassi della sua condizione se guidato solo dalla materialit\u00e0 dei propri istinti. In questa opera dunque Botticelli, oltre come sempre ad esaltare la bellezza corporea, vuole sia distaccare la figura sospesa a mezz'aria del santo dalla mondanit\u00e0, risaltandolo con quella luce ai margini che lo avvicina al cielo e alla trascendenza, sia evidenziare la malinconia che emerge dall'offesa che il mondo che non comprende questi ideali ha attuato nei confronti di san Sebastiano.\nInfluenza e derivazioni.\nDi poco successivo \u00e8 il \"Martirio di san Sebastiano\" di Piero del Pollaiolo, oggi alla National Gallery di Londra: assai movimentato e pi\u00f9 monumentale della tavola botticelliana con i carnefici intenti a caricare e scoccare frecce con archi e balestre; in Botticelli resta solamente la figura del Santo a dominare la scena con aria serena, nell'atto di contemplare i suoi aguzzini che si stanno allontanando sullo sfondo immersi in un paesaggio che molto deve alla pittura fiamminga quattrocentesca.\nFrancesco Botticini realizz\u00f2 un \"San Sebastiano\" la cui ispirazione alla tavola botticelliana si mostra in maniera assai evidente."}
{"id": "1786204", "revid": "767487", "url": "https://it.wikipedia.org/wiki?curid=1786204", "title": "Hasbani", "text": "Hasbani (, , \"Nahal Snir\") \u00e8 un fiume del Libano e di Israele, affluente del Giordano.\nIl fiume sorge in Libano, sul versante ovest del Monte Hermon, presso la citt\u00e0 di Hasbaya, ad una altitudine di 550\u00a0m s.l.m. Scorre per 40 chilometri in Libano, prima di attraversare il confine con Israele. Quindi, dopo circa altri 10 chilometri, si incontra, nella valle di Hula, con il Banias e il Dan, che scendono dalle Alture del Golan, per formare il Giordano."}
{"id": "1786206", "revid": "1543377", "url": "https://it.wikipedia.org/wiki?curid=1786206", "title": "BMW 134", "text": "Il BMW 134 era un motore aeronautico sperimentale radiale a singola stella 9 cilindri realizzato dall'azienda tedesca BMW Flugmotorenbau GmbH nel 1938.\nStoria.\nSviluppo.\nNel 1938 il Reichsluftfahrtministerium (RLM), il ministero deputato alla gestione dell'intera aviazione tedesca del periodo nazista, eman\u00f2 una richiesta per la fornitura di un nuovo motore, una versione del radiale BMW 132 gi\u00e0 in produzione, utilizzando materiali alternativi a quelli normalmente utilizzati per la produzione del suo predecessore.\nLa BMW rispose con il modello 134 che manteneva sostanzialmente inalterata la struttura del 132. Il nuovo modello era caratterizzato dalla presenza di nove cilindri posti su un'unica stella e raffreddato ad aria. I prototipi riuscirono ad erogare al banco una potenza pari a 690 PS (507,5 kW) ad un regime di rotazione di 2 100 giri/min ma sottoposto alla valutazione della commissione tecnica RLM non venne pi\u00f9 ritenuto necessario l'avviamento alla produzione in serie ed il suo sviluppo venne interrotto."}
{"id": "1786210", "revid": "110157", "url": "https://it.wikipedia.org/wiki?curid=1786210", "title": "Quadrat Bottrop", "text": "Quadrat-Bottrop \u00e8 un museo nel parco della citt\u00e0 di Bottrop.\nJosef Albers Museum.\nParte importante del museo \u00e8 il Josef Albers Museum, dove si pu\u00f2 ammirare un grande collezione dell'opera di Josef Albers (1888-1976). Il museo ospita una grande collezione di artisti della Bauhaus.\nL'edificio.\nL'edificio \"Quadrat\" \u00e8 realizzato su progetto dell'architetto Bernhard K\u00fcppers. Il nome \"Quadrat\" (\"quadrato\") rimanda alla famosa serie \u201eHommage to the Square\u201c (1963) di Josef Albers."}
{"id": "1786212", "revid": "767487", "url": "https://it.wikipedia.org/wiki?curid=1786212", "title": "Spazio europeo della ricerca", "text": "Lo spazio europeo della ricerca (ERA) \u00e8 un sistema di programmi di ricerca scientifica che integrano le risorse scientifiche dell'Unione europea. Dalla sua creazione, nel 2000, la struttura \u00e8 stata concentrata nella cooperazione internazionale nel campo della ricerca medica, ambientale, industriale e socio-economica. L'ERA \u00e8 per la ricerca e l'innovazione ci\u00f2 che \u00e8 il Mercato Europeo Comune per i beni ed i servizi. Il suo scopo \u00e8 di incrementare la competitivit\u00e0 delle istituzioni di ricerca europee unendole insieme ed incoraggiando l'aumento delle possibilit\u00e0 di lavoro, similmente a ci\u00f2 che gi\u00e0 esiste tra le istituzioni in Nordamerica ed in Giappone. L'accrescimento della mobilit\u00e0 delle conoscenze e dei lavoratori e l'intensificazione della cooperazione multilaterale tra gli istituti di ricerca degli Stati membri sono gli obbiettivi principali dell'ERA.\nCampi.\nNel 2002 l'Unione europea ha annunciato che il suo supporto si focalizza sui seguenti campi, che si ritiene siano di particolare importanza e su cui bisogna incentrare gli sforzi:"}
{"id": "1786214", "revid": "287204", "url": "https://it.wikipedia.org/wiki?curid=1786214", "title": "Alberto Fortis (scienziato)", "text": "Biografia.\nBattezzato col nome di Giovanni Battista, da giovane fu avviato agli studi religiosi ed entr\u00f2 nell'ordine degli eremitani di Sant'Agostino, prendendo il nome di Alberto. Tuttavia abbandon\u00f2 l'ordine nel 1767, rimanendo abate secolare. Nel frattempo iniziava ad interessarsi di geologia, paleontologia e zoologia marina, collaborando anche al \"Giornale d'Italia\" che si pubblicava in quegli anni.\nNel 1770, grazie a John Stuart, conte di Bute, ebbe l'opportunit\u00e0 di visitare per la prima volta la Dalmazia, in compagnia di John Symonds e Domenico Cirillo, pubblicando l'anno successivo il resoconto del suo viaggio, col titolo di \"Saggio d'osservazioni sopra l'isola di Cherso e Osero\". Sempre nel 1771 effettu\u00f2 un secondo viaggio nell'entroterra dalmata al seguito del vescovo irlandese Frederick Augustus Hervey, mentre nel 1773 vi ritorn\u00f2 su incarico del Senato veneziano, che gli richiese di fornire indicazioni utili a favorire lo sviluppo economico della regione.\nFrutto di questi viaggi fu la sua opera pi\u00f9 importante, \"Viaggio in Dalmazia\", pubblicato nel 1774 in due volumi. In esso espose le sue osservazioni non solo sull'ambiente naturale dalmata, ma anche sugli usi e costumi del popolo dei Morlacchi, di cui riporta il canto tradizionale \"Hasanaginica\". L'opera riscosse un immediato apprezzamento a livello europeo, venendo subito tradotta in francese, inglese e tedesco, e fece conoscere in tutta Europa la cultura del popolo morlacco, fino ad allora semisconosciuta.\nPubblic\u00f2 anche una raccolta di poesie, \"Versi d'amore e di amicizia\", uscito nel 1783, dedicate a Elisabetta Caminer Turra, da lui amata. "}
{"id": "1786215", "revid": "838137", "url": "https://it.wikipedia.org/wiki?curid=1786215", "title": "Istv\u00e1n B\u00e1r\u00e1ny", "text": "Specializzato nello stile libero ha vinto la medaglia d'argento nei 100\u00a0m sl alle Olimpiadi di e quella di bronzo nella staffetta 4x200\u00a0m sl a ."}
{"id": "1786217", "revid": "1305772", "url": "https://it.wikipedia.org/wiki?curid=1786217", "title": "Giuseppe Carlo Luigi d'Asburgo-Lorena", "text": "Biografia.\nGiuseppe Carlo Luigi era figlio di Giuseppe d'Asburgo-Lorena, e della sua terza moglie, la duchessa Maria Dorotea di W\u00fcrttemberg. Venne educato dai monaci benedettini tra i quali Fl\u00f3ris R\u00f3mer.\nCarriera.\nCome altri membri della famiglia venne poi destinato alla carriera militare. Nel 1845 entr\u00f2 nell'esercito imperiale. Nel 1853 fu il maggiore del III\u00b0 reggimento dei dragoni (a quel tempo il reggimento era a Kecskem\u00e9t e a Kiskunf\u00e9legyh\u00e1za), quindi lasci\u00f2 la cavalleria per un breve periodo e prest\u00f2 servizio nel 60\u00ba reggimento di fanteria a Wasa. Dal 1855 divenne colonnello dell'8\u00ba reggimento dei dragoni e fu promosso al grado di colonnello del 37\u00ba reggimento di fanteria, di cui prese il nome. Nel 1860 divenne maggior generale.\nNel 1866 fu coinvolto in una serie di battaglie nella guerra austro-prussiana. Prese parte alle battaglie di Schweinschad e K\u00f6niggr\u00e4tz. Il 3 luglio, l'arciduca Giuseppe diresse le sue truppe per un lungo periodo, trattenendo l'esercito prussiano. Nel 1867, alla morte del fratellastro Stefano, divenne Palatino d'Ungheria, ma tale carica fu esclusivamente onorifica.\nIl 5 dicembre 1868 gli fu incaricato di organizzare l'esercito reale ungherese, diventandone il comandante fino alla sua morte. Nel 1874 giunse al grado di generale di cavalleria.\nAttivit\u00e0 scientifiche e sociali.\nGiuseppe Carlo non era solo popolare in Ungheria per i suoi meriti militari, ma perch\u00e9 prendeva parte a ogni manifestazione della vita sociale e culturale del paese per mostrare la sua passione per l'Ungheria. Dopo il suo matrimonio si trasfer\u00ec in Ungheria e si stabil\u00ec nella tenuta di famiglia ad Alcs\u00fat. Con grande passione, si \u00e8 preso cura dell'arboreto di Alcs\u00fat, conducendo ricerche botaniche, i cui risultati sono stati pubblicati in diversi studi. Ha fondato una fattoria orticola a Kisjen\u0151 e Alcs\u00faton. Ha anche posseduto l'Isola Margherita a Budapest, dove fece costruire un resort e un ponte che collegava l'isola alle sponde del fiume.\nNel 1873 il quartier generale si trasfer\u00ec nel Palazzo Teleki. Dopo il 1889, quando gli uffici furono trasferiti nell'edificio del nuovo Ministero della difesa reale ungherese costruito a Piazza D\u00edsz, l'arciduca acquist\u00f2 il Palazzo Teleki per s\u00e9. Nel 1902, lo ricostru\u00ec e lo ampli\u00f2, basato sui progetti di Fl\u00f3ris Korb e K\u00e1lm\u00e1n Giergl.\nHa lavorato duramente per far crescere l'industria, tra gli altri \u00e8 stato il fondatore dell'Associazione economica ungherese. Ha anche contribuito alla creazione di molte organizzazioni benefiche. Compr\u00f2 anche il monastero di Frangepan nella citt\u00e0 balneare croata come luogo di cura e di vacanza per i soldati. Fu anche il protettore dell'Associazione Policlinica di Budapest e del Sanatorio per le malattie respiratorie. Era interessato alla natura, in particolare alla botanica.\nIn giovane et\u00e0 impar\u00f2 la lingua gitana quando era luogotenente della fanteria a Wasa, e da quel momento aveva a che fare con la lingua e il folklore gitano. \u00c8 stato il primo a prendere provvedimenti concreti per il reinserimento degli zingari in Ungheria con mezzi di sostentamento permanenti. Ha guadagnato fama internazionale attraverso la sua ricerca sui rom. Ha scritto il primo dizionario gitano-ungherese e il primo libro di grammatica zingara pubblicato dall'accademia delle scienze ungherese.\nHa preso una parte significativa nell'organizzazione dei vigili del fuoco in Ungheria. Ha lanciato la pubblicazione geografica ed etnografica della monarchia austro-ungarica. Dei 21 volumi, 7 riguardano l'Ungheria contemporanea.\nMatrimonio.\nIl 12 maggio 1864, a Coburgo, spos\u00f2 Clotilde di Sassonia-Coburgo-Kohary, figlia di Augusto di Sassonia-Coburgo-Kohary e di Clementina d'Orl\u00e9ans.\nLa coppia ebbe sette figli:\nMorte.\nNel 1881 l'arciduca acquist\u00f2 \"Villa Giuseppe\" a Fiume. I piccoli castelli circostanti furono acquistati e demoliti per ottenere pi\u00f9 acri di terra per la costruzione del parco. Il castello fu ristrutturato e ampliato dagli architetti croati Pietro e Raffaelle Culotti (1892-1895). Il castello fu la residenza invernale della famiglia arciduca fino al 1916. L'arciduca vi mor\u00ec il 13 giugno 1905."}
{"id": "1786220", "revid": "599013", "url": "https://it.wikipedia.org/wiki?curid=1786220", "title": "Laszl\u00f3 Szabados", "text": ""}
{"id": "1786221", "revid": "39884", "url": "https://it.wikipedia.org/wiki?curid=1786221", "title": "L\u00e1szl\u00f3 Szabados", "text": "Specializzato nello stile libero ha vinto la medaglia di bronzo nella staffetta 4x200\u00a0m sl alle Olimpiadi di Los Angeles 1932."}
{"id": "1786224", "revid": "1573940", "url": "https://it.wikipedia.org/wiki?curid=1786224", "title": "Mirza coquereli", "text": "Il microcebo di Coquerel (\"Mirza coquereli\" ) \u00e8 un lemure della famiglia Cheirogaleidae, endemico del Madagascar.\nIl nome della specie fu dato in onore dell'entomologo francese Charles Coquerel.\nFino al 1985, era ascritta al genere \"Microcebus\"; venne poi riclassificata in un genere monospecifico, \"Mirza\", dove \u00e8 rimasta fino al 2005, quando fu scoperta la congenere \"Mirza zaza\".\nDescrizione.\n\u00c8 una specie di taglia medio-piccola, che misura fino a mezzo metro di lunghezza, di cui almeno met\u00e0 spetta alla lunga coda, munita di un folto e lungo pelame.\nLa pelliccia \u00e8 grigio-bruna dorsalmente e sfuma nel giallo-biancastro ventralmente.\nGli occhi sono molto grandi, il muso conico e allungato, le orecchie ellittiche e piuttosto grandi anch'esse.\nBiologia.\nSi tratta di animali notturni, arboricoli, attivi durante tutto l'anno: a differenza degli assai simili microcebi, non vanno in letargo nei periodi siccitosi.\nInoltre, tendono a muoversi in gruppi di 4-5 individui, che si muovono nell'ambito di un piccolo territorio.\nCostruiscono numerosi nidi sparsi per il territorio, nei quali si rifugiano durante il giorno: i maschi dormono singolarmente, le femmine a coppie.\nAlimentazione.\nSi nutre di frutta, fiori, e tutti i piccoli animali che riesce eventualmente a catturare: insetti, piccoli rettili e anfibi, uova di uccelli, resine vegetali.\nDurante la stagione secca si nutre del liquido zuccherino secreto dalle larve di alcune specie di insetti omotteri della famiglia Flatidae.\nRiproduzione.\nLe femmine tendono ad accoppiarsi in ottobre: la gestazione dura attorno ai 3 mesi, al termine dei quali vengono partoriti da 1 a 4 cuccioli, che a un mese sono gi\u00e0 svezzati e pronti ad allontanarsi dalla madre. La maturit\u00e0 sessuale viene raggiunta per\u00f2 solo attorno ai due anni d'et\u00e0.\nDistribuzione e habitat.\nQuesti animali vivono nelle foreste decidue della zona occidentale dell'isola, dal livello del mare sino a 700 m di altitudine. La popolazione pi\u00f9 cospicua si trova nella parte sud-occidentale, tra il fiume Tsiribihina a nord e il fiume Onilahy a sud. Pi\u00f9 a nord sono noti nuclei nella riserva speciale di Andranomena, nel parco nazionale Tsingy di Bemaraha e nella riserva naturale integrale Tsingy di Namoroka. Le popolazioni pi\u00f9 settentrionali, nella regione del fiume Sambirano, sono ora identificate come appartenenti alla specie \"M. zaza\".\nConservazione.\nLa \"IUCN Red List\" classifica questa specie come vulnerabile.\nParte del suo areale ricade all'interno delle seguenti aree protette: Parco nazionale di Kirindy-Mitea, Parco nazionale dell'Isalo, Parco nazionale di Zombitse-Vohibasia, Parco nazionale Tsingy di Bemaraha, Riserva naturale integrale Tsingy di Namoroka, Riserva speciale di Andranomena, Riserva di Analabe."}
{"id": "1786228", "revid": "599013", "url": "https://it.wikipedia.org/wiki?curid=1786228", "title": "Haim Revivo", "text": ""}
{"id": "1786230", "revid": "1802043", "url": "https://it.wikipedia.org/wiki?curid=1786230", "title": "Universit\u00e0 Emory", "text": "L'Universit\u00e0 Emory (in inglese \"Emory University\") \u00e8 una universit\u00e0 privata degli Stati Uniti situata nell'area metropolitana della citt\u00e0 di Atlanta, Georgia.\nL'universit\u00e0 \u00e8 stata fondata nel 1836 e prende il nome dal vescovo della Georgia Methodist Conference John Emory. \u00c8 suddivisa in varie divisioni accademiche che comprendono la scuola d'arte e scienze, teologia, legge e medicina.\nL'universit\u00e0, che ha come sponsor la Coca-Cola Company, annovera tra i suoi insegnanti l'ex presidente degli Stati Uniti Jimmy Carter. Il capo dipartimento di patologia \u00e8 l'italiano Guido Silvestri.\nDal 1997 l'Universit\u00e0 Emory e l'Universit\u00e0 di Siena sono legate da un accordo di cooperazione."}
{"id": "1786232", "revid": "33277", "url": "https://it.wikipedia.org/wiki?curid=1786232", "title": "Emory University", "text": ""}
{"id": "1786237", "revid": "339392", "url": "https://it.wikipedia.org/wiki?curid=1786237", "title": "Castore e Polluce", "text": ""}
{"id": "1786238", "revid": "599013", "url": "https://it.wikipedia.org/wiki?curid=1786238", "title": "Elvir Boli\u0107", "text": "Carriera.\nNazionale.\n\u00c8 stato il miglior realizzatore di tutti i tempi della nazionale bosniaca fino al 2012 quando \u00e8 stato scavalcato da Edin D\u017eeko, anche primatista di presenze in nazionale, fino al 2012 quando ha dovuto cedere il titolo a Zvjezdan Misimovi\u0107 (che poi \u00e8 stato successivamente superato anch'egli da D\u017eeko)."}
{"id": "1786240", "revid": "119991", "url": "https://it.wikipedia.org/wiki?curid=1786240", "title": "Fattoria di Grancia", "text": ""}
{"id": "1786241", "revid": "1613450", "url": "https://it.wikipedia.org/wiki?curid=1786241", "title": "Alain Chabat", "text": "Biografia.\nChabat nasce ad Orano, nell'allora Algeria francese, il 24 novembre del 1958 da una famiglia ebraica. Nel 1963, un anno dopo la dichiarazione d'indipendenza dell'Algeria, il piccolo Alain si trasferisce con la famiglia in Francia, dove cresce nel comune di Morsang-sur-Orge. Ha cominciato a lavorare come fumettista e, dal 1980, trova lavoro presso Radio Andorra e France Inter.\nMentre lavora a Radio Monte Carlo incontra Pierre Lescure che gli propone di lavorare insieme a un nuovo canale tv che si chiamer\u00e0 Canal+.\nHa recitato la parte di Napoleone Bonaparte nel film del 2009 \"Una notte al museo 2 - La fuga\".\nHa un figlio, Max, nato nel 1992."}
{"id": "1786242", "revid": "119991", "url": "https://it.wikipedia.org/wiki?curid=1786242", "title": "Fattoria Grancia", "text": ""}
{"id": "1786244", "revid": "287204", "url": "https://it.wikipedia.org/wiki?curid=1786244", "title": "Elvir Bolic", "text": ""}
{"id": "1786247", "revid": "1543377", "url": "https://it.wikipedia.org/wiki?curid=1786247", "title": "Mirza zaza", "text": "Il microcebo gigante settentrionale (\"Mirza zaza\" ) \u00e8 un lemure della famiglia Cheirogaleidae, endemico del Madagascar.\nL'epiteto specifico deriva dalla parola malgascia \"zaza\" = \"bambino\" e fu scelto dagli scopritori della specie (un'\u00e9quipe di ricercatori dell'Universit\u00e0 di Gottinga) per due motivi: per sottolineare che questa specie \u00e8 pi\u00f9 piccola del congenere microcebo di Coquerel (\"Mirza coquereli\"), ma anche per richiamare il ruolo delle nuove generazioni nella conservazione della fauna e flora malgasce.\nDescrizione.\n\u00c8 un lemure di taglia medio-piccola, che misura una quarantina di centimetri di lunghezza, almeno met\u00e0 dei quali spettano alla coda lunga e a cespuglio, per un peso che raggiunge i 300 g.\nLa pelliccia \u00e8 grigio scura, tendente al nerastro, sul dorso, e grigio chiara ventralmente.\nLe orecchie sono corte ed arrotondate, le zampe anteriori sono leggermente pi\u00f9 lunghe rispetto alle posteriori.\nI maschi hanno grossi testicoli e le femmine due paia di mammelle.\nBiologia.\nSi tratta di animali notturni, che si muovono correndo (raramente saltellando) fra i rami, mentre di giorno riposano in nidi costruiti incrociando rametti e fibre vegetali e foderati con foglie secche. In ogni nido dormono promiscuamente da 4 a 6 individui, di entrambi i sessi. In questo si distinguono dai microcebi di Coquerel che hanno nidi solitari per i maschi o a coppie per le femmine.\nRiproduzione.\nRispetto al microcebo di Coquerel si accoppia pi\u00f9 precocemente (fra luglio ed agosto), in modo da partorire fra novembre e dicembre; i cuccioli sono solitamente due.\nDistribuzione ed habitat.\nLo si trova nelle zone di foresta decidua secca del Madagascar nord-occidentale, fra Ambato e Pasandava, nella regione del fiume Sambirano (Provincia di Mahajanga)."}
{"id": "1786249", "revid": "122315", "url": "https://it.wikipedia.org/wiki?curid=1786249", "title": "Microcebo di Coquerel", "text": ""}
{"id": "1786250", "revid": "122315", "url": "https://it.wikipedia.org/wiki?curid=1786250", "title": "Microcebus coquereli", "text": ""}
{"id": "1786252", "revid": "110157", "url": "https://it.wikipedia.org/wiki?curid=1786252", "title": "Subsalicilato di bismuto", "text": "Il subsalicilato di bismuto, la cui formula chimica corrispondente \u00e8 C7H5BiO4, \u00e8 un farmaco derivante dal bismuto utilizzato per curare la nausea, la gastrite, l'indigestione, il mal di stomaco, la diarrea e altri disagi temporanei gastrointestinali. \u00c8 l'ingrediente attivo nelle medicazioni popolari come il Pepto-Bismol e il Kaopectate moderno.\nCome il sale di un acido salicilico, il subsalicilato di bismuto si dimostra un ottimo antinfiammatorio e antiacido.\nIl suo ingerimento pu\u00f2 causare l'annerimento della lingua dovuto al colore di questo prodotto, quando viene combinato allo zolfo nella saliva. La scolorazione \u00e8 autonoma e innocua, e si svolge nel giro di pochi giorni.\nI bambini non devono essere medicati col subsalicilato di bismuto quando infetti da influenza o da varicella, poich\u00e9 l'utilizzo di tale prodotto in suddetti pazienti pu\u00f2 scatenare la sindrome di Reye."}
{"id": "1786256", "revid": "198277", "url": "https://it.wikipedia.org/wiki?curid=1786256", "title": "Carlos Alberto Gomes de Jesus", "text": "Carriera.\nClub.\nCarlos Alberto inizia la sua carriera da professionista nel , dove vince il Campeonato Carioca del 2002.\nIl suo seguente trasferimento al di Jos\u00e9 Mourinho nel 2004 \u00e8 la sua prima esperienza europea. Inizia bene la stagione per la squadra portoghese che conquista il campionato portoghese di calcio e la UEFA Champions League, con il gol proprio di Carlos Alberto ad aprire le marcature nel 3-0 al in finale. Dopo Patrick Kluivert \u00e8 il secondo giocatore pi\u00f9 giovane ad aver segnato in una finale di Champions League (19 anni nel 2004).\nNel 2005 il Corinthians, guidato dalla MSI, acquista Carlos Alberto, che diventa uno dei giocatori chiave nella squadra che conquista il Brasileir\u00e3o del 2005.\nDopo un prestito al Fluminense, il si assicura il giocatore per 7.800.000 \u20ac.\nNel gennaio del 2008 Carlos Alberto passa in prestito al San Paolo. Termina la sua esperienza in Germania con 2 partite giocate e nessun gol segnato, molto al di sotto delle aspettative, tanto da essere eletto dalla Bild come \"il flop pi\u00f9 costoso nella storia del Werder\".\nL'8 aprile 2008 viene messo fuori rosa dal San Paolo per motivi disciplinari tre mesi prima della scadenza del contratto. Nel maggio 2008 passa in prestito al Botafogo fino al giugno del 2009, ma il 12 novembre 2008 lascia il club a causa dei mancati pagamenti. Il 7 gennaio 2009 passa ancora una volta in prestito, questa volta al Vasco da Gama in Serie B per sei mesi fino al 30 giugno 2009.\nSuccessivamente gioca in prestito con il Vasco da Gama con il quale, una volta scaduto il suo contratto con il Werder Brema, firma un contratto di 3 anni.\nNel febbraio 2011 il Vasco da Gama lo gira in prestito Gr\u00eamio per tre mesi, al termine dei quali viene nuovamente girato al Bahia per sei mesi.\nNell'estate del 2013 rimane svincolato e nel Gennaio del 2014 si accasa al Goi\u00e1s. dopo aver terminato il suo contratto come Goi\u00e1s, ha colpito il suo ritorno al Botafogo.\nNazionale.\nCarlos Alberto conta 6 presenze nella nazionale di calcio brasiliana, tutte risalenti al 2005."}
{"id": "1786261", "revid": "100665837", "url": "https://it.wikipedia.org/wiki?curid=1786261", "title": "Palazzo Capomazza di Campolattaro", "text": "Il palazzo Capomazza di Campolattaro \u00e8 un palazzo monumentale di Napoli ubicato in via Nilo, nel quartiere San Giuseppe.\nL'edificio appartenne alla storica famiglia dei Capomazza, marchesi di Campolattaro ed ascritta al patriziato di Pozzuoli.\nIl palazzo venne eretto nel XV secolo in stile rinascimentale e fronteggia il palazzo del Panormita con la sua imponente facciata; nel XVI secolo venne rifatto nelle decorazioni in piperno che caratterizzano il fabbricato con l'arioso cortile.\nInfatti, il cortile presenta notevoli decorazioni in piperno con finestre dalle semplici modanature, mentre sul lato sinistro si apre lo scalone con loggiato decorati da sottarchi ancora in piperno."}
{"id": "1786263", "revid": "767487", "url": "https://it.wikipedia.org/wiki?curid=1786263", "title": "Didier (film)", "text": "Didier \u00e8 un film del 1997, diretto da Alain Chabat.\nTrama.\nUn'amica in partenza per il Brasile, lascia Didier, il proprio cane, all'amico Jean-Pierre. Che accetta, controvoglia, l'incarico. Portato il cane a casa, lo lascia a dormire in soggiorno.\nDi notte, una luna magica compie il sortilegio di rendere Didier umano: la mattina, sul divano, un giovanotto tutto nudo guaisce e geme nel sonno. Jean-Pierre, a vedere lo sconosciuto che gli gira per casa, lo sbatte fuori. Poi si mette a cercare il cane sparito. Il povero Didier si mette a raspare, come un qualunque cane che voglia rientrare a casa. Jean-Pierre si rende conto di quello che \u00e8 avvenuto e che l'uomo spaventato e confuso che ha ora di nuovo davanti \u00e8 proprio il cane che gli \u00e8 stato affidato.\nAnche se ha assunto un aspetto umano, Didier continua a comportarsi da cane: obbedisce agli ordini, saltella in giro anarchico e squinternato e, quando incontra uno sconosciuto, gli annusa subito i genitali e il sedere. Jean-Pierre gli ordina pertanto di astenersi dall'annusare chiunque. Quando lo porta ai giardinetti, scopre che Didier \u00e8 un portento come calciatore. Preso un pallone, nessuno riesce a toglierglielo dai piedi. Jean-Pierre, il cui lavoro sarebbe quello del procuratore sportivo (anche se con scarsissimo successo), decide di dare una virata alla sua carriera presentando Didier come una promessa del calcio: \"\u00c8 un giovane alle prime armi, su cui c'\u00e8 molto da lavorare, ma \u00e8 sicuramente un futuro campione\". I responsabili della squadra cui lo presenta sono diffidenti a causa delle fregature che hanno dovuto subire in precedenza da Jean-Pierre. Ma restano colpiti dalle innegabili doti calcistiche del giovanotto che si trovano a dover giudicare e decidono di dare ancora una possibilit\u00e0 al suo supposto manager.\nJean-Pierre, comunque, continua a trattare Didier come un cane: davanti a tutti, gli impartisce ordini e lo tiene sempre sotto controllo, suscitando lo stupore degli astanti che non riescono a capacitarsi di come si possa trattare in quel modo un altro uomo. Didier, rimasto solo a casa, viene svegliato dall'arrivo di Maria, un'amica del suo \"padrone\". Quando la donna comincia a muoversi per la stanza, mossa dal bisogno di rimettere un po' a posto il disordine imperante, Didier deve farsi forza per non lanciarsi ad annusarla quando le sue parti intime sono a portata di naso. Maria vorrebbe conversare con Didier che resta sempre muto: quando gli chiede, per\u00f2, da dove venga, il cane emette un \"wooff\" che viene scambiato dalla ragazza per un \"welsh\". \"Ah! Gallese...!\", esclama. Poi gli prepara qualcosa da mangiare, commentando:\"Certo che quello l\u00ec ti lascia da mangiare 'sta roba schifosa che sembra cibo per cani!!\".\nAnnabella, la padrona del cane, torna dal Brasile. Non sapendo come spiegarle quello che \u00e8 successo, Jean-Pierre si inventa una scusa, dicendole che il cane \u00e8 in campagna e che sta per arrivare. Intanto, prepara Didier per la partita. Partita che dovrebbe essere il suo riscatto sul piano lavorativo, fino a quel momento completamente fallimentare.\nQuando Annabelle, stufa dei rinvii di Jean-Pierre e sospettosa, irrompe dall'amico, si vede assalita a slinguate da un giovane sconosciuto. Immediatamente, riconosce lo stile del \"suo\" cane: \"Didier!!!\", esclama senza grande sorpresa. \"Sapessi quante cose anche pi\u00f9 strane ho visto in Brasile\", commenta quando Jean-Pierre cerca di scusare il suo comportamento.\nIl giorno in cui Didier viene messo alla prova sul campo da gioco, si lancia sul pallone con uno scatto impareggiabile. Peccato per\u00f2 che poi non molli il pallone neanche per passarlo ai suoi compagni di squadra. Inseguito da tutti, provoca un caos generale. Jean-Pierre perde alla fine anche quel lavoro e si ritrova mogio alla fine con Didier e Maria. La ragazza cerca di rincuorarlo e i due, finalmente, si dichiarano il loro affetto reciproco. La luna torna a brillare nel cielo. E Didier, improvvisamente, torna cane. Un cane che trova la voce.\nProduzione.\nIl film fu prodotto dalla Katharina (con il nome Katharina/Renn Productions), Renn Productions (con il nome Katharina/Renn Productions), TF1 Films Production, Chez Wam e con la partecipazione di Canal+.\nDistribuzione.\nDistribuito in Francia dalla AMLF, il film usc\u00ec nelle sale cinematografiche francesi il 29 gennaio 1997. In Italia, \u00e8 stato distribuito il 4 giugno 1999."}
{"id": "1786264", "revid": "1442080", "url": "https://it.wikipedia.org/wiki?curid=1786264", "title": "Martirio di san Sebastiano (Piero del Pollaiolo)", "text": "Il Martirio di San Sebastiano \u00e8 un dipinto olio su tavola (291,5x202,6\u00a0cm) di Piero del Pollaiolo, databile al 1475 circa e conservata nella National Gallery di Londra.\nStoria.\nLa tavola fu commissionata dalla famiglia Pucci per l'altare della cappella di famiglia, l'oratorio intitolato a san Sebastiano, nella basilica della Santissima Annunziata di Firenze.\nGiorgio Vasari indic\u00f2 come data di esecuzione l'anno 1475: tuttavia, rifer\u00ec l'opera al fratello di Piero, Antonio, assai pi\u00f9 famoso e artisticamente dotato. La confusione, nonostante le fonti pi\u00f9 antiche di Vasari siano chiare al riguardo, \u00e8 giunta fino ad oggi.\nIl marchese Roberto Pucci cedette nel 1857 l'opera alla National Gallery dopo che in precedenza era stata ritirata dall'oratorio con il pretesto di un restauro.\nDescrizione e stile.\nIl \"Martirio\" \u00e8 considerato il capolavoro artistico di Piero. San Sebastiano campeggia, con un'espressione mesta ma tranquillamente riflessiva, legato ad un albero secco le cui basi di rami tagliati fanno da appoggio, mentre tutt'intorno sei arcieri disposti a cerchio attorno a lui lo colpiscono con frecce o ricaricano le balestre. Sullo sfondo il paesaggio \"a volo d'uccello\" si perde lontanissimo, popolato da figurine, da rovine antiche e altri segni della presenza umana. La figura di Sebastiano si trova per met\u00e0 sullo sfondo celeste e per met\u00e0 su quello terreno: si tratta di un richiamo evidente alla filosofia dell'Accademia neoplatonica, animata da Marsilio Ficino e Agnolo Poliziano. Secondo gli scritti dell'Accademia la realt\u00e0 era vista come la combinazione di due grandi princ\u00ecpi, il divino da una parte e la materia inerte dall'altra; l'uomo cos\u00ec occupava nel mondo un posto privilegiato perch\u00e9 attraverso la ragione poteva giungere alla contemplazione del divino, ma anche recedere ai livelli pi\u00f9 bassi della sua condizione se guidato solo dalla materialit\u00e0 dei propri istinti. La figura sospesa a mezz'aria del santo rappresenta quindi la condizione umana in bilico tra mondanit\u00e0 e trascendenza. Emerge inoltre la malinconia per l'offesa che il mondo estraneo a questi ideali, rappresentato dagli arcieri, attua nei confronti di san Sebastiano.\nRispetto alle sue opere precedenti, la composizione \u00e8 sottoposta ad un pi\u00f9 rigido controllo geometrico, pur senza rinunciare alla consueta naturalezza delle pose e dei movimenti; bellissime le figure dei quattro arcieri in primo piano, raffigurati in base a pose speculari, di cui i due alle estremit\u00e0 intenti a scoccare la freccia e i due al centro nell'atto di ricaricare la balestra, in perfetto equilibrio rispetto all'asse centrale costituito dal palo a cui \u00e8 legato il santo.\nConfrontando l'opera con il quasi contemporaneo \"San Sebastiano\" di Sandro Botticelli balza immediatamente agli occhi la differenza stilistica tra i due: l'opera botticelliana pone in assoluta evidenza la figura del santo, immergendola piuttosto in un paesaggio di ispirazione fiamminga; l'opera di Pollaiolo \u00e8 invece pi\u00f9 dinamica ed espressiva, animata da profonde linee di forza dei gesti e dei corpi.\nLe fasce a fitte righe colorate che alcuni arcieri tengono in vita erano un ornamento tipico dell'epoca: sono presenti ad esempio nel \"Battesimo di Cristo\" di Verrocchio e Leonardo da Vinci e nella \"Flagellazione\" di Luca Signorelli."}
{"id": "1786267", "revid": "2075211", "url": "https://it.wikipedia.org/wiki?curid=1786267", "title": "Jo\u00e3o Miranda", "text": "Caratteristiche tecniche.\nMiranda \u00e8 un difensore centrale efficace nei contrasti e dotato di un buon senso della posizione. Grintoso ma corretto, trova nel gioco aereo una delle sue doti migliori.\nCarriera.\nClub.\nEsordi e San Paolo.\nInizia la carriera nelle giovanili del , per poi approdare in prima squadra nel 2004. Dopo una stagione e mezza in cui colleziona 49 presenze nel campionato brasiliano, segnando anche 2 reti, viene notato da alcuni dirigenti del club francese del che, nel luglio 2005, decidono di acquistarlo per 2 milioni di euro. In Francia colleziona 24 presenze tra campionato e coppe nazionali.\nNell'agosto 2006 viene ceduto in prestito al , che nel marzo 2007 lo acquista a titolo definitivo per 1,2 milioni di euro. Al San Paolo si impone come uno dei migliori giocatori del campionato brasiliano, vincendo tre titoli nazionali e collezionando 128 presenze e 4 gol nella massima serie in sei stagioni.\nAtl\u00e9tico Madrid.\nIl 12 luglio 2011, dopo essersi svincolato dal , viene ufficializzato il suo passaggio all'. Il 31 agosto 2012 vince la Supercoppa UEFA siglando il gol del momentaneo 4-0 nella finale vinta contro il per 4-1. Il 17 maggio 2013 realizza il gol decisivo nella finale di Coppa del Re, che vede l'Atl\u00e9tico Madrid imporsi sul per 2-1 ai supplementari.\nNella stagione 2013-2014 vince il campionato spagnolo, contribuendo a fare della difesa dell'Atl\u00e9tico Madrid la meno battuta del torneo. Nella stessa annata raggiunge pure la finale di Champions League, ma esce sconfitto contro il Real Madrid per 1-4 ai supplementari. All'inizio della stagione 2014-2015 vince la Supercoppa di Spagna, battendo in finale il Real Madrid con il risultato aggregato di 2-1. Il 4 ottobre 2014, in occasione della sconfitta contro il per 1-3, Miranda gioca la sua 150\u00aa partita ufficiale con l'Atl\u00e9tico Madrid.\nInter.\nIl 1\u00ba luglio 2015 viene ufficializzato il suo trasferimento all' in prestito oneroso con obbligo di riscatto al verificarsi di determinate condizioni sportive. Esordisce in Serie A il 23 agosto successivo nella vittoria contro l' per 1-0. Il 27 settembre, in occasione della sconfitta contro la per 1-4, viene espulso per un fallo da ultimo uomo su Kalini\u0107. Nella partita contro la del 20 febbraio 2016 realizza il suo primo ed unico gol con l'Inter, contribuendo al successo per 3-1. La settimana seguente, nella sconfitta contro la per 0-2, indossa per la prima volta la fascia da capitano dopo l'uscita dal campo di Icardi.\nNelle stagioni successive \u00e8 il titolare della difesa nerazzurra. Il 28 aprile 2018, nella sconfitta contro la Juventus per 2-3, disputa la 100\u00aa gara con la squadra nerazzurra. Al termine del campionato, pu\u00f2 festeggiare insieme ai compagni la qualificazione dell'Inter in Champions League a sei anni di distanza dall'ultima partecipazione. Nell'annata 2018-2019, con l'arrivo di de Vrij, perde la titolarit\u00e0 ma il suo contributo si rivela comunque prezioso per centrare la qualificazione in Champions League per il secondo anno consecutivo.\nJiangsu Suning.\nIl 26 luglio 2019, dopo avere risolto consensualmente il suo contratto con l'Inter, si accorda con i cinesi dello con cui firma un contratto biennale. Il 12 novembre 2020 vince il suo primo campionato cinese, battendo in finale il per 2-1 dopo lo 0-0 della gara d'andata; il mese seguente perde invece la finale della Coppa della Cina contro lo Shandong.\nRitorno al San Paolo.\nRimasto svincolato dallo Jiangsu, il 17 marzo 2021 firma un contratto fino al 31 dicembre 2022 con il San Paolo, facendo ritorno nel club paulista a 10 anni di distanza.\nDue mesi pi\u00f9 tardi vince il campionato Paulista contro il .\nNazionale.\nEsordisce con la nazionale brasiliana il 2 aprile 2009, nella vittoria contro il Per\u00f9 valida per le qualificazioni al Mondiale 2010. Viene convocato per la Confederations Cup dello stesso anno, in cui il Brasile si laurea campione. Dopo l'esonero del commissario tecnico Dunga, non viene preso in considerazione dal successore Menezes, tornando quindi in nazionale solo nel 2013 con Scolari.\nA partire dal 2014, con il ritorno di Dunga alla guida della nazionale, Miranda diventa titolare nella retroguardia verdeoro, partecipando alle edizioni 2015 e 2016 della Copa Am\u00e9rica. Il 6 settembre 2016 segna la prima rete in nazionale nella vittoria contro la Colombia valida per le qualificazioni al Mondiale 2018. Viene convocato da Tite per la stessa rassegna iridata, giocando da titolare tutte e cinque le gare. Nel 2019 partecipa alla Copa Am\u00e9rica 2019 disputata in Brasile, con la nazionale padrone di casa che si laurea campione.\nStatistiche.\nPresenze e reti nei club.\n\"Statistiche aggiornate al 7 novembre 2021.\""}
{"id": "1786275", "revid": "12290", "url": "https://it.wikipedia.org/wiki?curid=1786275", "title": "Episodi di Crossing Jordan", "text": ""}
{"id": "1786283", "revid": "36426", "url": "https://it.wikipedia.org/wiki?curid=1786283", "title": "Nuova Italia", "text": ""}
{"id": "1786284", "revid": "1305772", "url": "https://it.wikipedia.org/wiki?curid=1786284", "title": "Cancu\u00e9n", "text": "Cancu\u00e9n \u00e8 un sito archeologico costruito dalla civilt\u00e0 Maya situato nella sotto-regione del R\u00edo de la Pasi\u00f3n in Guatemala, nel dipartimento di Pet\u00e9n. La citt\u00e0 possiede uno dei palazzi pi\u00f9 grandi della civilt\u00e0 Maya.\nCancu\u00e9n fu una citt\u00e0 importante nel periodo classico, raggiungendo il maggiore splendore intorno al 600. La citt\u00e0 era un centro commerciale importante specializzato nello scambio di materiale come giada, pirite e ossidiana. La sua posizione strategica presso il fiume Pasion fu importante al fine di dominare la rotta commerciale della regione. Taj Chan Ahk, uno dei governatori pi\u00f9 importanti della zona, fece costruire il palazzo della citt\u00e0 nel 770. Il palazzo si estendeva per oltre 23.000 m\u00b2 e possedeva 200 stanze. La citt\u00e0 aveva due giardini adibiti al gioco del tlachtli, una grande zona di mercato e un molo presso il fiume. La citt\u00e0 non possiede molti templi o siti di sepoltura in quanto si pensa che gli abitanti adorassero e seppellissero i morti presso le montagne vicine. Dozzine di corpi sono stati trovati vicino alla base della piramide centrale. Diverse ricerche mostrano che i corpi erano stati giustiziati e buttati dentro a una cisterna.. Il massacro avvenne intorno all'800, periodo in cui inizi\u00f2 il declino della civilt\u00e0 dei Maya.\nIl sito venne riscoperto nel 1905 dall'esploratore austriaco Teoberto Maler. Durante le prime ricerche non vennero ritrovati manufatti di grande importanza, e ci\u00f2 port\u00f2 a pensare che il sito fosse una citt\u00e0 vassallo poco importante. Cancu\u00e9n rimase largamente inesplorata fino al 1967, quando gli studenti della universit\u00e0 di Harvard scoprirono le rovine del palazzo pi\u00f9 grande costruito dai Maya. Il palazzo \u00e8 formato da 200 stanze e 12 patii, e le sue mura sono spesse fino a 180 centimetri. Altre ricerche hanno stabilito che la citt\u00e0 si estendeva per circa 3\u00a0km quadrati."}
{"id": "1786286", "revid": "287204", "url": "https://it.wikipedia.org/wiki?curid=1786286", "title": "Cancuen", "text": ""}
{"id": "1786288", "revid": "110157", "url": "https://it.wikipedia.org/wiki?curid=1786288", "title": "MARTa Herford", "text": "MARTa Herford \u00e8 un museo di arte contemporanea e design, ubicato a Herford, in Germania. L'acronimo MARTa sta per: M\u00f6be\"l (in tedesco mobile), ART (in inglese arte) a ambiente.\" All'ingresso vi \u00e8 posta una statua del rapper Tupac Shakur in sua memoria\nL'edificio \u00e8 stato progettato da Frank Gehry; il direttore \u00e8 Jan Hoet. Il museo \u00e8 stato inaugurato il 7 maggio 2005."}
{"id": "1786294", "revid": "287204", "url": "https://it.wikipedia.org/wiki?curid=1786294", "title": "Cerv\u00e9lo", "text": "La Cerv\u00e9lo Cycles \u00e8 un'azienda canadese nata nel 1995 a Toronto, produttrice di biciclette da corsa. Ha fornito per molti anni la squadra danese CSC, partecipante al circuito ProTour. Dal 2009 al 2010 l'azienda ha gestito una propria squadra, il Cerv\u00e9lo TestTeam, che poi \u00e8 andato a fondersi con il \"Team-Garmin\" per creare una nuova formazione, il Team Garmin-Cerv\u00e9lo.\nAll'inizio della sua attivit\u00e0 si dedicava esclusivamente alla produzione di bici da cronometro e triathlon, successivamente con la collaborazione con CSC \u00e8 giunta allo sviluppo di bici per strada. I soci fondatori dell'azienda canadese sono Phil White e G\u00e9rard Vroomen (il cui nome \u00e8 presente sui telai). Le bici vengono disegnate in Canada ma la produzione dei materiali avviene in Cina. Il nome deriva dall'unione del termine italiano cervello con il termine francese v\u00e9lo (bicicletta), a indicare due componenti fondamentali dello sport del ciclismo: il mezzo ma anche l'atleta.\nDal 2021 sar\u00e0 fornitore ufficiale dalla squadra di ciclismo Team Jumbo visma squadra dello sloveno Primo\u017e Rogli\u010d secondo nel 2020 al Toure de france 2020\nNumerosi corridori celebri nel corso degli anni hanno utilizzato le bici Cerv\u00e9lo: tra questi Ivan Basso, Fabian Cancellara, Michele Bartoli, Tyler Hamilton, Jens Voigt, il vincitore del Tour 2008 Carlos Sastre e i fratelli Fr\u00e4nk e Andy Schleck."}
{"id": "1786295", "revid": "1762097", "url": "https://it.wikipedia.org/wiki?curid=1786295", "title": "Johann Trollmann", "text": "Biografia.\nGli esordi.\nJohann Trollmann nacque a Wilsche, nella Bassa Sassonia, il 27 dicembre 1907; sesto di nove figli, i suoi genitori Wilhelm e Friederike, nata Weiss, erano entrambi di etnia sinti. Soprannominato \"Rukeli\" (\"albero\" in sinti) per via dei ricci scuri e del fisico prestante, durante la sua carriera pugilistica gli verr\u00e0 affibiato \"Gipsy\", \"zingaro\", soprannome che si fece cucire sui pantaloncini con cui saliva sul ring.\nTrollmann crebbe a Hannover, nel centro storico Tiefenthall, dove inizi\u00f2 a praticare la boxe dall'et\u00e0 di otto anni, allenandosi in una scuola comunale.\nVinse il campionato della Germania del sud e divenne membro della BC Heroes di Hannover, boxe club fondato nel 1922. Durante l'adolescenza vinse molti altri campionati regionali, ottenne il titolo di campione della Germania del nord e partecip\u00f2 a campionati per pugili amatoriali. \nNel 1928 partecip\u00f2 alle selezioni per le Olimpiadi di Amsterdam, da cui venne poi scartato perch\u00e9, essendo sinti, non poteva rappresentare la Germania nei giochi olimpici. Dopo di ci\u00f2, Trollmann si un\u00ec alla pi\u00f9 nota associazione sportiva dei lavoratori di Hannover, la BC Sparta Linden. I giornali lo diffamarono spesso per via delle sue origini, chiamandolo \"Gipsy\", \"zingaro\", ma anche criticandolo per il suo stile del tutto nuovo, quasi danzante.\nNel 1929 pass\u00f2 al professionismo grazie al suo manager Ernst Zirzow.\nLa carriera da professionista.\nIl suo esordio a Berlino come pugile professionista cominci\u00f2 nel 1929, quando disput\u00f2 un incontro con Willy Bolze.\nNel 1930 partecip\u00f2 e vinse tredici incontri di fila, svolti in tutta la Germania; a partire dal 1932 i suoi incontri avvenivano solo con i migliori atleti, sia nei pesi medi che nei mediomassimi e Johann divenne un personaggio importante nello scenario pugilistico tedesco dell'epoca. In seguito all'ascesa del partito nazionalsocialista la boxe prese un nuovo nome, \"Deutscher Faustkampf,\" ovvero \"pugilato tedesco\"; i boxe club in Germania furono riorganizzati e in ottemperanza alle nuove direttive cominci\u00f2 la persecuzione ed emarginazione di tutti gli sportivi non ariani. Erich Seelig, il campione tedesco della classe di peso di Trollmann, sub\u00ec gravi minacce a causa delle sue origini ebree, e perci\u00f2 emigr\u00f2 in Francia. La cintura dei mediomassimi fu abbandonata, e venne contesa il 9 giugno del 1933 tra Adolf Witt e Trollmann, alla birreria Bock di Berlino. Nonostante Trollmann fosse in vantaggio rispetto all'avversario, i giudici di gara nazisti e il gerarca, nonch\u00e9 presidente della federazione pugilistica, Georg Radamm, decretarono la fine dell'incontro con un \"no decision\". Dopo un'insurrezione del pubblico, furono costretti a dichiarare Trollman vincitore e, quindi, campione nazionale dei pesi mediomassimi.\nOtto giorni dopo la federazione revoc\u00f2 il titolo con la motivazione di aver ravvisato comportamenti anti sportivi da parte di Trollmann durante il combattimento. Il 21 luglio 1933 gli proposero di competere di nuovo per il titolo, stavolta contro Gustav Eder; durante l'incontro sub\u00ec forti limitazioni, come il divieto di muoversi dal centro del ring e di tenere la guardia bassa, pena la revoca della licenza. In tutta risposta, Johann Trollmann si present\u00f2 con il corpo cosparso di farina e i capelli tinti di biondo, in una caricatura dell'ariano, e mantenne la parola data perdendo al quinto round.\nLa persecuzione nazista.\nDopo la sua sconfitta contro Eder, Trollmann fu costretto a combattere clandestinamente nei luna park; in occasione di questi incontri sporadici, puntualmente subiva insurrezioni razziali nei suoi confronti. Il suo manager, Zirzow, fu costretto ad abbandonarlo nel 1933. Dopo che gli revocarono la licenza di professionista, nel 1934, visse ad Hannover e il governo lo costrinse ai lavori forzati spalando carbone nel quartiere di Hainholz; durante la sera era costretto, per racimolare pi\u00f9 soldi, a fare da cameriere a Kreuzklappe. Nel marzo del 1935 divent\u00f2 padre di una bambina, Rita, avuta da Olga Frieda Bilda, ragazza di origini cosacche conosciuta quand'era ancora studentessa. Nel giugno dello stesso anno, la coppia si spos\u00f2.\nBraccato per subire la sterilizzazione imposta a tutti gli zingari, si rifugi\u00f2 nei boschi di Hannover per diversi mesi finch\u00e9, dopo che la famiglia ricevette diverse minacce di morte dalla Gestapo, torn\u00f2 e si lasci\u00f2 sterilizzare. Nell'ottobre del 1938 divorzi\u00f2 per salvare la moglie e la figlia, permettendo loro di cambiare cognome per sfuggire all'accusa di \"insulto alla razza\" e evitare di essere deportate. \nPer un breve periodo visse di nascosto in casa di uno dei fratelli finch\u00e9, nel 1939, fu chiamato dalla Wehrmacht, le forze armate tedesche, per combattere sul fronte. Ferito alla spalla durante il conflitto a fuoco, torn\u00f2 a Berlino nel 1941 per ricevere le cure mediche; una volta ripreso, la Gestapo lo arrest\u00f2 e lo deport\u00f2 al campo di concentramento di Neuengamme.\nIl campo di concentramento e la morte.\nA Neuengamme si occup\u00f2 della fabbricazione di mattoni. Le condizioni di vita pessime lo fecero deperire in fretta, arrivando a pesare circa 40 kg. Debole e malato, venne riconosciuto da Albert Lutkemeyer, un ex arbitro di boxe delle SS, che lo costrinse a combattere tutte le sere contro gli altri soldati in cambio di grappa e un tozzo di pane in pi\u00f9. Il 9 febbraio 1943 il suo nome venne inserito sul registro dei morti del campo, che affermava che il detenuto 9841 era morto di broncopolmonite e che erano state ritrovate tre corone d'oro al lato destro della mandibola. Tuttavia, per un errore nell'assegnazione del numero di matricola, non si trattava di Johann Trollmann; gli venne affidato il numero di matricola di un altro detenuto morto da poco, e venne trasferito al campo di lavoro di Wittenberge, sottocampo di Neuengamme.\nCominci\u00f2 qui il suo ultimo anno di vita. A Wittenberge le condizioni di vita erano migliori di quelle di Neuengamme, con razioni di cibo migliori, lavori meno pesanti e non v'erano forni crematori. Nel 1944 venne riconosciuto da un kap\u00f2 ed ex pugile dilettante, Emil Cornelius, che si impunt\u00f2 per combattere contro l'ex campione di Germania; l'incontro fu vinto da Trollmann.\nLa vittoria gli cost\u00f2 la vita poich\u00e9 pochi giorni dopo, il 31 marzo 1944, Cornelius lo assassin\u00f2. \nLa sua morte venne dichiarata solo con la fine della guerra, nel 1945, in seguito alla dichiarazione di un testimone oculare dell'omicidio, l'ex detenuto Robert Landsberger.\nIncontri disputati.\nIncontro: W = vinto, L = perso, D = pareggiato"}
{"id": "1786297", "revid": "33689", "url": "https://it.wikipedia.org/wiki?curid=1786297", "title": "Scramble (videogioco)", "text": "Scramble \u00e8 un videogioco arcade sparatutto a scorrimento orizzontale della Konami, uscito nel 1981, in cui si controlla una navetta spaziale. Fu un titolo innovativo e divenne un classico. Venne poi convertito per Vectrex e Tomy Tutor. Comparve anche per console pi\u00f9 moderne nelle raccolte \"Konami Arcade Classics\" e \"Konami Arcade Collection\".\nLe varianti e imitazioni per le varie piattaforme sono numerose, spesso con titoli come \"Skramble\" per aggirare il copyright; tra le pi\u00f9 particolari \"Penetrator\", che include anche un editor di livelli, e \"3-D Skramble\", che introduce la componente tridimensionale. Data East produsse una variante arcade molto pi\u00f9 difficile, \"Explorer\", con disposizione variabile dei nemici.\nIl seguito arcade diretto fu \"Super Cobra\", che a differenza di \"Scramble\" \u00e8 stato convertito ufficialmente per molte piattaforme dell'epoca.\nModalit\u00e0 di gioco.\nLa navetta spaziale deve completare sei livelli a visuale laterale e scorrimento verso destra, eliminando o evitando vari nemici, in prevalenza missili e dischi volanti, e facendo attenzione a non cozzare contro rocce e barriere. Essa spara proiettili orizzontalmente e lancia bombe verso il basso, non pi\u00f9 di due alla volta, con una traiettoria dipendente da altezza e velocit\u00e0 della navetta al lancio. Oltre a muoversi su e gi\u00f9 pu\u00f2 accelerare e decelerare rispetto allo scorrimento dello schermo.\nIl giocatore deve anche ricordarsi di colpire spesso le taniche che incontra sul suo percorso (con la scritta \"Fuel\") per recuperare il carburante, altrimenti il caccia spaziale precipiter\u00e0.\nI livelli, che si ripetono ciclicamente con il solo aumento del consumo di carburante, sono sei, cos\u00ec configurati:\nLe vite a disposizione sono tre, aumentabili al raggiungimento di determinati punteggi.\nTecnologia.\nSi trattava di un gioco per l'epoca tecnicamente molto evoluto: \u00e8 stato infatti il primo sparatutto a scorrimento laterale continuo e forzato (mentre in \"Defender\" lo spostamento orizzontale era libero), stabilendo in tal modo diverse convenzioni per molti titoli successivi. Questo schema permette un design pi\u00f9 preciso dei livelli da parte dello sviluppatore del gioco, che decide come e quando si incontrano i nemici; permette inoltre una sorta di \"narrazione\" attraverso il paesaggio, che fa scoprire il mondo del gioco man mano che scorre e cambia.\nL'hardware della macchina arcade \u00e8 detto \"Konami Scramble\" ed \u00e8 basato su due microprocessori Zilog Z80, uno principale e uno dedicato al sonoro, oltre a due chip audio AY-3-8910 per il suono. Venne utilizzato per molti altri giochi della Konami, eventualmente con alcune modifiche.\nAccoglienza.\n\"Scramble\" fu un successo fenomenale di pubblico e di gran parte della critica. Negli Stati Uniti, dove si svolse un'intensa campagna pubblicitaria, furono venduti 15.136 cabinati in cinque mesi, cifra impressionante per l'epoca. Anche la conversione ufficiale per Vectrex fu molto apprezzata per la sua fedelt\u00e0."}
{"id": "1786301", "revid": "1305772", "url": "https://it.wikipedia.org/wiki?curid=1786301", "title": "Tracy Nelson", "text": ""}
{"id": "1786308", "revid": "1543377", "url": "https://it.wikipedia.org/wiki?curid=1786308", "title": "Tibga", "text": "Tibga \u00e8 un dipartimento del Burkina Faso classificato come comune, situato nella Provincia di Gourma, facente parte della Regione dell'Est.\nIl dipartimento si compone del capoluogo e di altri 41 villaggi: Bandaokanr\u00e9, Bangou, Banliboara, Bassambily, Belemgnoubli, Biliguimtenga, Bogr\u00e9, Bokou, Bolontou, Bondioguin, Dasamlagfo, D\u00e9kouda, Dianga, Djingfoaga, Gandemtenga, Guilyend\u00e9, Hamtiouri, Kaldiouani, Kalkom\u00e9, Kalkouri, Kogossi, Kontaga, Kontaga-Peulh, Liguiditenga, Modr\u00e9, Mossitenga, Nagbangou, Nassobdo, Nassobor\u00e9, Ouanga, Poringuin, Soadobila, Soatou, Tambourbangou, Tampour-kolkom\u00e9, Tiantiaka, Tiongo, Yaryom\u00e9, Y\u00e9ga, Youkin e Youlmenga."}
{"id": "1786314", "revid": "1543377", "url": "https://it.wikipedia.org/wiki?curid=1786314", "title": "Yamba", "text": "Yamba \u00e8 un dipartimento del Burkina Faso classificato come comune, situato nella Provincia di Gourma, facente parte della Regione dell'Est.\nIl dipartimento si compone del capoluogo e di altri 24 villaggi: Bogol\u00e9, Bonga, Diangou, Diankongou, Didcomba, Doaligou, Kondouagou, Kondridoaga, Kouadigou-Yamba, Koulga, Nacouendougou-Dinyala, Nayouri, Oboungouni, Onadiagouni, Pendianga, Sambialgou, Sougoudou, Tagou, Tamboangou, Tandyari, Tantiaka-Kouadigou, Tantiaka-Yamba, Tembou e Yagou."}
{"id": "1786315", "revid": "320578", "url": "https://it.wikipedia.org/wiki?curid=1786315", "title": "Association Phon\u00e9tique Internationale", "text": ""}
{"id": "1786322", "revid": "1543377", "url": "https://it.wikipedia.org/wiki?curid=1786322", "title": "Gay\u00e9ri", "text": "Gay\u00e9ri \u00e8 un dipartimento del Burkina Faso classificato come citt\u00e0, capoluogo della provincia di Komandjoari, facente parte della Regione dell'Est.\nIl dipartimento si compone del capoluogo e di altri 24 villaggi: Bandikidini, Bassi\u00e9ri, Boalla, Bouogou, Carimama, Diabatou, Djora, Gamboud\u00e9ni, Gnifoagma, Komompouma, Kopialga, Kotougou, Kourgou, Lonad\u00e9ni, Louanga, Maldiabari, Maldianga, Nalidougou, N'Bina, Ou\u00e9, Soualimou, Tiargou, Tiboudi e Toumbenga."}
{"id": "1786323", "revid": "287204", "url": "https://it.wikipedia.org/wiki?curid=1786323", "title": "Gayeri", "text": ""}
{"id": "1786327", "revid": "110157", "url": "https://it.wikipedia.org/wiki?curid=1786327", "title": "Alfa e beta. Dalle stelle all'intelligenza", "text": "Alfa &amp; Beta \u00e8 un libro scritto da Piero Angela su 15 temi diversi, in altrettanti capitoli. \nIl libro si sviluppa in forma di dialogo tra due personaggi, Alfa, il maestro, e Beta, l'allievo curioso. Le domande di Beta sono, in alcuni punti, anche molto pungenti; nel capitolo 9 l'autore torna a parlare di fenomeni paranormali, come aveva fatto con il suo precedente libro \"Viaggio nel mondo del paranormale\"."}
{"id": "1786333", "revid": "125137525", "url": "https://it.wikipedia.org/wiki?curid=1786333", "title": "Tracy Nelson (attrice)", "text": "Biografia.\nNata in California, proviene da una famiglia che lavora nel mondo dello spettacolo, infatti \u00e8 figlia del cantante Ricky Nelson e dell'attrice Kristin Nelson, ha due fratelli gemelli, Matthew e Gunnar Nelson, membri del duo rock Nelson, inoltre \u00e8 nipote dell'attore Mark Harmon, fratello della madre.\nDebutta a soli cinque anni con un piccolo ruolo nel film \"Appuntamento sotto il letto\" (1968). Partecipa a diverse produzioni televisive come alcuni episodi di \"A cuore aperto\" e \"Casa Keaton\". Nel 1984 recita nel film \"Maria's Lovers\" di Andrei Konchalovsky, mentre nel 1986 recita al fianco di Nick Nolte e Bette Midler in \"Su e gi\u00f9 per Beverly Hills\".\nAcquista notoriet\u00e0 grazie al ruolo di Sorella Stephanie 'Steve' Oskowski nel telefilm \"Le inchieste di Padre Dowling\", serie andata in onda dal 1987 al 1991, dove lavora al fianco di Tom Bosley (con cui aveva recitato da bambina nel gi\u00e0 citato \"Appuntamento sotto il letto\"). Terminata la serie, lavora nuovamente in ambito televisivo apparendo in quattro episodi di \"Melrose Place\", nel ruolo di Meredith Parker, e nelle serie televisive \"La tata\", \"Un detective in corsia\", \"Il tocco di un angelo\" e \"Settimo cielo\".\nNel 1987 sposa l'attore William R. Moses, ma ad un mese dalle nozze le viene diagnosticato un linfoma di Hodgkin. Dopo una lunga battaglia riesce a sconfiggere il tumore. La coppia, che ha divorziato nel 1997, ha una figlia, Remington Elizabeth. In seguito l'attrice ha avuto un figlio, Elijah, dal compagno Chris Clark."}
{"id": "1786336", "revid": "767487", "url": "https://it.wikipedia.org/wiki?curid=1786336", "title": "The Definitive Collection (Lionel Richie)", "text": "The Definitive Collection (2003) \u00e8 l'ultima raccolta di Lionel Richie.\nLa raccolta \u00e8 formata da 2\u00a0cd comprendenti in totale 38 tracce, pi\u00f9 un DVD."}
{"id": "1786337", "revid": "289247", "url": "https://it.wikipedia.org/wiki?curid=1786337", "title": "Zona d'Operazione Prealpi", "text": ""}
{"id": "1786343", "revid": "232134", "url": "https://it.wikipedia.org/wiki?curid=1786343", "title": "Hey Ho, Let's Go", "text": ""}
{"id": "1786346", "revid": "1543377", "url": "https://it.wikipedia.org/wiki?curid=1786346", "title": "Barti\u00e9bougou", "text": "Barti\u00e9bougou \u00e8 un dipartimento del Burkina Faso classificato come comune, situato nella provincia di Komandjoari, facente parte della Regione dell'Est.\nIl dipartimento si compone del capoluogo e di altri 11 villaggi: Barti\u00e9bougou-Peulh, Bont\u00e9gou, Bossongri, Gourel-Ni\u00e9b\u00e9, Haaba, Kienki\u00e8ga, Paagou, Paagou-Peulh, Penkatougou, Tambiga e Tambissonguima."}
{"id": "1786347", "revid": "287204", "url": "https://it.wikipedia.org/wiki?curid=1786347", "title": "Bartiebougou", "text": ""}
{"id": "1786348", "revid": "716642", "url": "https://it.wikipedia.org/wiki?curid=1786348", "title": "East Fife Football Club", "text": "L'East Fife Football Club, meglio noto come East Fife, \u00e8 una societ\u00e0 calcistica scozzese con sede nella citt\u00e0 di Methil, nella regione del Fife. Milita nella Scottish League One, la terza divisione del campionato scozzese.\nNel suo palmar\u00e8s ci sono una Scottish Cup, conquistata nel 1938, e tre Scottish League Cup.\nStoria.\nFondato nel 1903, prese parte ai campionati nazionali dal 1921, quando esord\u00ec in Scottish Division Two. Sei anni pi\u00f9 tardi, sebbene ancora in seconda divisione, arriv\u00f2 in finale di Scottish Cup, persa 1-3 contro il Celtic. Ottenne la promozione in Division One nel 1930, grazie al secondo posto in Division Two, dietro al Leith Athletic. La prima esperienza in massima serie dur\u00f2 solo per la stagione 1930-31, poich\u00e9 si classific\u00f2 ultimo e retrocesse. \nTrascorse il successivo decennio in Division Two, tuttavia riusc\u00ec a vincere la Scottish Cup nel 1938, diventando la prima (e fino al 2016 l'unica) squadra a vincere la coppa nazionale da non partecipante alla prima serie: l'East Fife conquist\u00f2 la Coppa di Scozia con la vittoria in finale per 4-2 contro il Kilmarnock, di fronte a 92.000 spettatori. Nel 1939 vinse la Division Two, ma la stagione successiva non venne disputata a causa della seconda guerra mondiale, e alla ripresa dei campionati nel 1946 fu di nuovo inserito in seconda serie. Nel 1948 vinse la Division B e soprattutto la Scottish League Cup, conquistata al replay (4-1) contro il Falkirk.\nCon la promozione in Division A si apr\u00ec il periodo d'oro dell'East Fife: arriv\u00f2 quarto nelle stagioni 1948-49 e 1949-50, in quest'ultima vinse la seconda Scottish League Cup, battendo 3-0 il Dunfermline, e fu finalista di Scottish Cup, persa invece 0-3 contro i Rangers; poi si classific\u00f2 terzo nella Division A 1951-52, e ancora terzo nella Division One 1952-53, arrivando a giocarsi il titolo fino a poche gare dal termine (concluse infatti a -4 punti dai Rangers, ai quali and\u00f2 il titolo, e dall'Hibernian). L'anno seguente fu sesto, ma vinse la terza Coppa di Lega battendo il Partick Thistle 3-2, confermandosi allora come la squadra pi\u00f9 titolata della competizione, con tre vittorie in nove edizioni.\nFu tuttavia l'ultimo trofeo per il club, che nella stagione 1957-58 retrocesse in Division Two, dove rest\u00f2 per oltre dieci anni prima di riuscire a risalire nel 1971. Disput\u00f2 altri tre campionati in Division One, l\u2019ultimo dei quali (la stagione 1973-74), concluso al 17\u00ba posto, fu anche l'ultimo in massima serie.\nNella Division Two 1974-75 arriv\u00f2 quinto e, in occasione della riforma dei campionati, fu ammesso in First Division, la nuova seconda serie. Nel 1978 scese per la prima volta in terza serie, ossia la Second Division, dalla quale risal\u00ec nel 1984. In First Division ebbe le ultime ambizioni di riprendersi la massima serie: nel 1985-86 arriv\u00f2 quinto, a due punti dalla promozione, e nel 1986-87 fu quarto, mentre nella successiva fu undicesimo e retrocesse.\nAncora in Second Division, nel 1994 evit\u00f2 di essere relegato nella nuova Third Division grazie alla miglior differenza reti (rispetto all'Alloa Athletic) e due anni dopo riconquist\u00f2 la First Division, dove rimase solo nella stagione 1996-97, al termine della quale retrocesse. Nel 1999 fu di nuovo retrocesso, stavolta in Third Division. Trascorse i primi anni del 2000 alternandosi tra la Third Division e la sovrastante Second Division, poi diventata League One, dalla quale retrocesse nella stagione 2013-14, dopo gli spareggi contro il Clyde (risolto ai rigori 7-6) e lo Stirling Albion, che invece batt\u00e9 l'East Fife mandandolo in League Two. Nel 2016 ha vinto la serie ed \u00e8 tornato in League One, dove milita tuttora.\nCalciatori.\nTra i giocatori pi\u00f9 prestigiosi che in passato hanno militato nell'East Fife, figurano: Robert Prytz, Arnold Dwarika, Gordon Durie, Steve Archibald e Henry McLeish (che successivamente fu anche Primo Ministro della Scozia dal 2000 al 2001)."}
{"id": "1786352", "revid": "104216", "url": "https://it.wikipedia.org/wiki?curid=1786352", "title": "Please Please Me", "text": ""}
{"id": "1786354", "revid": "98582338", "url": "https://it.wikipedia.org/wiki?curid=1786354", "title": "The Definitive Collection DVD", "text": "The Definitive Collection DVD (2007) \u00e8 un DVD di Lionel Richie, inserito nella raccolta \"The Definitive Collection\".\nIl DVD contiene i video di 14 tracce, il video live di \"Three Times a Lady\" e la creazione di \"Dancing on the Ceiling\" (extra nascosto)."}
{"id": "1786355", "revid": "1543377", "url": "https://it.wikipedia.org/wiki?curid=1786355", "title": "Foutouri", "text": "Foutouri \u00e8 un dipartimento del Burkina Faso classificato come comune, situato nella provincia di Komandjoari, facente parte della Regione dell'Est.\nIl dipartimento si compone del capoluogo e di altri 7 villaggi: Foutouri-Peulh, Hantoukoura, Igori, Kirgou, Kirgou-Peulh, Lougou, Nassourou e Tankoualou."}
{"id": "1786356", "revid": "1573940", "url": "https://it.wikipedia.org/wiki?curid=1786356", "title": "Coreidae", "text": "I Coreidi (Coreidae ) sono una famiglia di insetti pentatomomorfi dell'ordine Rhynchota Heteroptera, superfamiglia Coreoidea, diffusa in tutto il mondo. Costituiscono, per importanza e numero di specie, il raggruppamento pi\u00f9 rappresentativo della superfamiglia.\nDescrizione.\nLa famiglia si presenta morfologicamente eterogenea sia pure con alcuni caratteri ricorrenti. Il corpo \u00e8 di dimensioni medie o grandi, fino ad alcuni centimetri di lunghezza, con profilo variabile da ovale a quadrangolare, pi\u00f9 o meno oblungo, talvolta con caratteristiche conformazioni delle zampe. Il tegumento ha colorazioni uniformi, in genere su tonalit\u00e0 brunastre pi\u00f9 o meno scure, talvolta con caratteristiche bande trasversali sulle emielitre. Meno frequenti sono invece le livree variopinte, con colori e disegni pi\u00f9 o meno vistosi, come avviene, ad esempio, nei generi \"Anisoscelis\" e \"Diactor\", in cui sono comprese anche specie di particolare bellezza.\nIl capo \u00e8 relativamente piccolo, nettamente pi\u00f9 stretto del protorace, provvisto di due ocelli e con antenne e rostro composti da quattro segmenti.\nNel torace, il pronoto \u00e8 subtrapezoidale, con margine posteriore generalmente ricurvo, di larghezza 2-3 volte superiore a quella del capo. Il mesoscutello \u00e8 relativamente piccolo e generalmente pi\u00f9 largo del capo. Le emielitre hanno la membrana percorsa da una fitta nervatura. Le zampe posteriori hanno in genere i femori relativamente spessi e robusti e in molte specie le tibie sono marcatamente appiattite; femori e tibie possono presentare processi di varia forma, conferendo talvolta un aspetto bizzarro. L'appiattimento delle tibie posteriori, ricorrente in molti Coreidi, giustifica il nome \"leaf-footed bug\" dato dagli anglosassoni a queste cimici.\nL'addome presenta i laterotergiti appiattiti, talvolta espansi lateralmente oltre le emielitre, carattere piuttosto frequente in diversi Pentatomomorfi. Sono presenti due tricobotri ventrali nel III urite e tre negli uriti dal III al VII.\nBiologia.\nI Coreidi sono in generale insetti fitofagi, ma diverse fonti citano anche la presenza di un numero non precisato di predatori.\nLa fitofagia si esprime nella maggior parte delle specie sotto forma di polifagia, ma sono citate relazioni pi\u00f9 specifiche di alcuni taxa con determinati raggruppamenti sistematici di piante. Rispetto al numero di specie, l'importanza agraria di questa famiglia \u00e8 contenuta, tuttavia fra i Coreidi si annoverano anche specie dannose ad alcune colture.\nIn Italia la specie di maggiore interesse \u00e8 la cimice del nocciolo (\"Gonocerus acuteangulatus\"): pur essendo polifago, in Sicilia \u00e8 uno dei pi\u00f9 frequenti e dannosi agenti del cimiciato delle nocciole e dell'aborto traumatico. Le stesse affezioni possono essere causate sul pistacchio. Pu\u00f2 inoltre essere vettore del fungo \"Nematospora coryli\", agente eziologico della stigmatomicosi del nocciolo.\nLe femmine depongono le uova isolate sulle piante. In alcune specie sono invece portate dai maschi sul dorso o sul ventre.\nMolti Eterotteri sono noti per l'odore sgradevole dovuto al secreto delle ghiandole odorifere metatoraciche, ma fra i Coreidi va citata una curiosa eccezione: il \"Coreus marginatus\", specie presente nell'Europa centrale, emana infatti un profumo di mela.\nDistribuzione.\nLa famiglia \u00e8 cosmopolita, con una larga diffusione in tutte le principali regioni zoogeografiche del mondo.\nSistematica.\nLa famiglia \u00e8 la pi\u00f9 ricca fra i Coreoidei: comprende circa 250 generi con circa 1800 specie, ma alcune fonti citano anche fino a 2000 specie.\nLa tassonomia interna della famiglia vede la suddivisione in quattro sottofamiglie e numerose trib\u00f9:\nCoreinae e Pseudophloeinae hanno una larga distribuzione geografica, mentre la diffusione dei Meropachyinae \u00e8 limitata alla regione neotropicale."}
{"id": "1786363", "revid": "486946", "url": "https://it.wikipedia.org/wiki?curid=1786363", "title": "Spol", "text": ""}
{"id": "1786369", "revid": "26415", "url": "https://it.wikipedia.org/wiki?curid=1786369", "title": "Heraion del Sele", "text": ""}
{"id": "1786370", "revid": "92723", "url": "https://it.wikipedia.org/wiki?curid=1786370", "title": "Letteratura ucraina", "text": "La letteratura ucraina ha una storia millenaria. Il suo inizio risale ai tempi della Rus' di Kiev.\nMedioevo.\nGi\u00e0 dal IX secolo si era sviluppata una produzione orale, raccolta e sistemata in seguito nella Cronaca degli anni passati e nelle altre cronache cittadine. In questo periodo cos\u00ec arcaico, tuttavia, date le caratteristiche politiche e sociali della Rus' di Kiev \u00e8 estremamente difficile parlare di una letteratura nazionale russa, ucraina o bielorussa. La Rus', e l'immenso patrimonio di opere di carattere religioso, folkloristico e storico, rappresentano il centro da cui si sarebbero poi sviluppati i rispettivi stati moderni. Va anche aggiunto che l'ucraino, codificato in forma scritta con l'avvento del Cristianesimo proprio in questo periodo, ebbe per\u00f2 un lento sviluppo e fu per secoli una lingua pi\u00f9 usata nel parlato che nei testi scritti\nUn capolavoro della poesia \u00e8 il Canto della schiera di Igor che raggruppa tutte le migliori opere poetiche della tradizione popolare di quell'epoca e sar\u00e0 ripreso, in seguito, dall'anonimo autore della \"Zadon\u0161\u010dina\" anche conosciuta come \"Epopea dell'oltre Don\". La caratteristica che rende il Canto della Schiera di Igor cos\u00ec importante per la storia della Rus' di Kiev e della sua letteratura \u00e8 la maniera mirabile con cui sono uniti i nuovi elementi del cristianesimo, da poco introdotto in queste terre, assieme a numerosi elementi di matrice pagana.\nConclusosi il periodo della Rus' di Kiev, il centro della vita culturale del medioevo ucraino fu il principato di Galizia e Volinia e dopo l'annessione di quest'ultimo da parte della Lituania l'attivit\u00e0 letteraria conobbe un periodo di declino culturale, mentre la fioritura culturale ucraina dava i propri frutti a Mosca. In Ucraina rimase viva soltanto una produzione di tipo orale (canti rituali agricoli, epica) e la cronachistica redatta nei monasteri.\nRinascimento e barocco.\nDurante il XV-XVI secolo, la letteratura ucraina venne fortemente influenzata dalle opere di letterati cattolici e le lingue della cultura paiono essere il latino e il polacco; in fase barocca, invece, le idee umanistiche penetrarono filtrate dalla rielaborazione della cultura greco ortodossa. Lo scontro ideologico tra il cattolicesimo e l'ortodossia port\u00f2 alla nascita di nuovi centri culturali dal carattere sincretico. La principale accademia, sorta in questo periodo, fu l'Accademia di Ostrog, fondata nel 1580 e famosa per aver prodotto la prima edizione a stampa della Bibbia dell'intera area ortodossa. L'accademia accolse, nel secolo successivo, anche importanti figure intellettuali ucraine. Vanno menzionati Meletij Smotric'kij, autore di una celebre grammatica dello slavo ecclesiastico, e assieme a lui altre personalit\u00e0 del calibro di Ivan Vy\u0161ens'kyj, Pamva Berynda e Zacharija Kopystens'kyj.\nTra '500 e '600 si confrontano due modi principali di intendere la poesia: una corrente tradizionalista, pi\u00f9 ancorata alle radici religiose ortodosse (che fa capo a Berynda e Kyrylo Trankvilion-Stavrovec'kyj) e una nuova corrente occidentalista, pi\u00f9 laica e rivolta alle novit\u00e0 culturali provenienti dal resto d'Europa e in maniera particolare dalla Polonia. A quest'ultima corrente appartenevano Kasjan Kalikst Sakowicz e Stefan Po\u010das'kyj.\nIl periodo immediatamente successivo \u00e8 dominato da una decisa apertura verso l'Occidente pur conservandosi intatta l'identit\u00e0 nazionale. Questi anni vedono l'affermarsi di nuovi generi letterari come la prosa polemica (con Ivan Vy\u0161ens'kyj e Meletij Smotric'kij) e quella oratoria (con Galjatovskij e Dymytrij Tuptalo). Rimangono, tuttavia, dominanti i generi canonici della storiografia (Feodosij Sofonovy\u010d, Inokentij Gizel' e S. Vely\u010dko), i romanzi epistolari, le autobiografie e i racconti cavallereschi, anch'essi di derivazione occidentale ma gi\u00e0 da tempo radicati nella compagine culturale ucraina.\nLa poesia fu soggetta a un grande rinnovamento grazie a numerosi trattati teorici che mostrano evidenti influenze degli impulsi occidentali; particolarmente amato fu il soggetto epico e in particolare l'epica cosacca (Jevhen Pa\u0161kovs'kyj e Semen Divovy\u010d). Un altro sottogenere della poesia molto diffuso nel barocco ucraino fu l'epigramma come dimostrano le composizioni di Pa\u00efsij Vely\u010dkovs'kyj.\nXVIII secolo.\nNel Settecento la letteratura ucraina affront\u00f2 un altro periodo di declino: nel 1721 fu bandito l'uso della lingua ucraina e la scuola kieviana, ora al servizio dell'Impero Russo. La letteratura in ucraino si pot\u00e9 esprimere solamente nelle forme popolari della poesia orale e della satira. Una personalit\u00e0 eccezionale di questo secolo \u00e8 il filosofo e monaco Hryhorij Savy\u010d Skovoroda. Skovoroda, pur isolato dalle grandi vicende politiche del suo tempo (in Russia, per esempio, Pietro il Grande sta dando inizio alle sue notevoli riforme), d\u00e0 inizio a tutta quella corrente di ricerca interiore e ascetismo che sar\u00e0 tipica di gran parte della letteratura slava (e russa in particolare) del XIX secolo. Non a casa, Tolstoj studier\u00e0 e dedicher\u00e0 molti dei suoi scritti al monaco ucraino verso la fine della sua vita e altrettanto interesse dimostrer\u00e0 anche Dostoevskij.\nSi dovette aspettare la fine del secolo per vedere finalmente una ripresa grazie al poeta e autore di teatro Ivan Kotljarevs'kyj.\nXIX secolo.\nL'Ottocento si apre con l'ascesa a capitale della cultura ucraina della citt\u00e0 di Charkiv che, dal 1805, divenne sede di una universit\u00e0. Come nel resto d'Europa, il recupero dei valori etici e nazionali fu il fulcro dell'impegno di molti intellettuali. Primo tra tutti, si distinse lo storico Nikolaj Kostomarov, seguito da Kuli\u0161, Marko Vov\u010dok e Taras \u0160ev\u010denko. La risposta russa non tard\u00f2 ad arrivare e nel tentativo di frenare il crescente sentimento nazionale ucraino fu vietato nuovamente l'utilizzo della lingua ucraina nelle comunicazioni ufficiali e negli ambienti culturali. Verso la fine del secolo fior\u00ec anche qui la prosa verista (esponenti in questo campo furono Konys'kyj, Borys Hrin\u010denko, Ivan Ne\u010duj-Levic'kij e P. Mirnyj) cos\u00ec come in teatro si assistette a una tendenza etnografica tipica del romanticismo europeo e testimoniata nella produzione in lingua ucraina dalle opere di Grigorij Fedorovi\u010d Kvitka, M. Staryc'kyj, M. Kropynyc'kyj e I. Tobilevy\u010d.\nNon mancarono eminenti scrittori ucraini che scrissero anche in russo. Il maggiore fra questi fu sicuramente Gogol'. La prima parte della produzione di Gogol' \u00e8 chiamata \"ciclo ucraino\" ed \u00e8 un notevole tributo alla terra in cui era nato. Tutti i racconti di questo ciclo sono ambientati in Ucraina e prendono spunto dal folklore delle campagne ucraine.\nXX secolo.\nIl fermento culturale del primo Novecento segn\u00f2 un reinserimento della letteratura ucraina nel comune contesto europeo. Il variegato quadro delle correnti letterarie del periodo comprende realismo, impressionismo, neoclassicismo, simbolismo e futurismo. Solo per citare alcuni tra i maggiori letterati dell'epoca, furono attivi in questo periodo: Lesja Ukrainka, Vasyl' Semenovy\u010d Stefanyk, Volodymyr Vynny\u010denko, Mykola Zerov, Ol'ha Kobyljans'ka e Maksim Faddeevi\u010d Ryl's'kyj. Un gruppo a s\u00e9 lo costituiscono gli scrittori proletari: V. \u010cumak, V. Ellan-Blakytnyj, V. Sosjura, e i romanzieri J. Janovs'kyj e O. Dosvitnij;\nCon la costituzione dell'URSS la ricca produzione ucraina si ridimension\u00f2 parecchio, dato che le uniche opere di cui era permessa la pubblicazione erano quelle di propaganda socialista. Alcuni tra i pi\u00f9 importanti intellettuali emigrarono altri si adeguarono alle direttive ufficiali. Negli anni cinquanta, con il disgelo, si form\u00f2 il gruppo dei cosiddetti \"\u0161istdesjatnyky\" tra cui spiccarono Lina Kostenko e Vasyl' Symonenko. Un genere del tutto nuovo che prese avvio dalle esperienze culturali di questi anni \u00e8 il \"romanzo magico\", sperimentato tra gli altri da Valerij \u0160ev\u010duk. Un'ulteriore forma di innovazione letteraria che caratterizza gli ultimi decenni del XX secolo fu l'ironia. Famosi a livello mondiale sono L. Rymaruk, O. Zabu\u0161ko, Viktor Neborak, Oleg Bogdanovi\u010d Ly\u0161ega e J. Pa\u0161kovs'kyj proprio per i loro lavori intrisi di una pungente ironia oltre che di nuove innovazioni formali.\nDopo la Seconda guerra mondiale, alcuni scrittori ucraini ebbero, infine, un ruolo importante nella riflessione su eventi storici come la Primavera di Praga. Alcuni di questi, attivi anche in Cecoslovacchia sono stati: le poetesse S. Makara e S. Hostjak e le novelliste J. Biss e V. Dacei.\nLista di scrittori in lingua ucraina.\nFra gli scrittori in lingua ucraina si ricordano: Gogol', Marko Vov\u010dok, Pantelejmon Kuli\u0161, Ivan Franko, Panas Myrnyj, Vasyl' Stefanyk, Mychajlo Kocjubyns'kyj, Volodymyr Vynny\u010denko, Pavlo Ty\u010dyna, Mykola Chvylovyj, Valerian Pidmohylny, V. Domontovych, Mykola Kuli\u0161, Mykola Ba\u017ean, Maksym Ryl's'kyj, Mykola Zerov, Mychail Semenko, Ostap Vy\u0161nja, Borys Antonenko-Davydovy\u010d, Olena Teliha, Ivan Bahrjanyj, Oles' Hon\u010dar, Vasyl' Symonenko, Lina Kostenko, Ivan Dra\u010d, Jevhen Hucalo, Hryhir Tjutjunnyk, Pavlo Zahrebel'nyj, Valerij \u0160ev\u010duk, Ihor Kalynec', Emma Andijevs'ka, Vasyl' Stus, Jurij Andruchovy\u010d, Oksana Zabu\u017eko, Oleksandr Irvanec', Viktor Neborak, Jurij Vynny\u010duk, Ihor Pavljuk, Jurij Izdryk, Serhij \u017dadan, Svitlana Pyrkalo, Natalja Snjadanko, Marija Matios, Josip Oles'kiv, Vsevolod Nestajko."}
{"id": "1786373", "revid": "4175", "url": "https://it.wikipedia.org/wiki?curid=1786373", "title": "Federazione cestistica del Kosovo", "text": "La Federazione cestistica del Kosovo (in albanese \"Federata e Basketbollit e Kosov\u00ebs\", in serbo \"Ko\u0161arka\u0161ka Federacija Kosova\" \u00e8 l'organo che gestisce l'attivit\u00e0 agonistica della pallacanestro in Kosovo.\nLa federazione si occupa principalmente dell'organizzazione della Superliga e Kosov\u00ebs n\u00eb Basketboll, massimo campionato maschile, e della coppa nazionale. Gestisce inoltre la selezione kosovara, che ha disputato solo amichevoli fino al 2016 quando ha preso parte alle qualificazioni per l'europeo.\nLa Federazione Internazionale Pallacanestro, infatti, ha negato pi\u00f9 volte l'affiliazione alla federazione kosovara. L'ultimo rifiuto risale al 26 aprile 2008, a Pechino in occasione della riunione del \"FIBA Central Board\", poich\u00e9 a quella data, il Kosovo non aveva ancora soddisfatto le condizioni richieste per poter entrare nella FIBA. Condizioni accettate nel marzo 2015, data nel quale la Federazione kosovara viene riconosciuta ufficialmente come il 215\u00ba stato membro."}
{"id": "1786375", "revid": "1498232", "url": "https://it.wikipedia.org/wiki?curid=1786375", "title": "SRF zwei", "text": "SRF zwei \u00e8 un canale televisivo generalista svizzero edito da SRF, filiale di lingua tedesca dell'azienda pubblica SRG SSR.\nStoria dell'emittente.\nNato il 1\u00ba settembre 1997 come canale atto ad offrire i programmi di SRF 1 ad orari diversi da quelli ufficiali di messa in onda; ad oggi SRF zwei, oltre a svolgere questa funzione, si offre come punto d'intrattenimento per quanto riguarda i programmi per i bambini e le serie televisive statunitensi.\nL'emittente, originariamente chiamata SF2, ha cambiato nome e logo il 12 dicembre 2005, passando da un logo rosso e blu ad uno completamente giallo contenente il logo SF e la scritta \"zwei\".\nIl 16 dicembre 2012 SF zwei \u00e8 diventata SRF zwei.\nDal 3 giugno 2019, insieme a tutti i canali della SRG SSR, SRF zwei ha cessato definitivamente le sue trasmissioni tramite lo standard di trasmissione DVB-T passando alla tecnologia DVB-S2, rendendosi cos\u00ec disponibile unicamente via satellite, in streaming e via cavo.\nPalinsesto.\nL'emittente trasmette in prima serata programmi di elevato tenore culturale e programmi d'intrattenimento, oltre che telefilm statunitensi di successo.\nRicezione in Italia.\nCon l'introduzione della televisione digitale, tramite la Radiotelevisione Azienda Speciale i programmi sono ricevibili gratuitamente in Alto Adige e, dal giugno 2013, in Trentino."}
{"id": "1786384", "revid": "1543377", "url": "https://it.wikipedia.org/wiki?curid=1786384", "title": "Pama (Burkina Faso)", "text": "Pama \u00e8 un dipartimento del Burkina Faso classificato come citt\u00e0, capoluogo della provincia di Kompienga, facente parte della Regione dell'Est.\nIl dipartimento si compone del capoluogo e di altri 14 villaggi: Bombontangou, Folpodi, Kabonga I, Kabonga II, Kalmama-Signoghin, Koalou, Kompiembiga, Kpadiari, Nadiagou, Niorgou I, Niorgou II, Oumpougd\u00e9ni, Tibadi e Tindangou."}
{"id": "1786398", "revid": "767487", "url": "https://it.wikipedia.org/wiki?curid=1786398", "title": "Chuck Berry Twist", "text": "Chuck Berry Twist \u00e8 il sesto album del cantante rock statunitense Chuck Berry pubblicato nel 1962 sotto l'etichetta Chess.\nIn Gran Bretagna l'album fu riedito nel 1963 con il titolo \"More Chuck Berry\"."}
{"id": "1786403", "revid": "436907", "url": "https://it.wikipedia.org/wiki?curid=1786403", "title": "Tear It Up (Young Jeezy)", "text": ""}
{"id": "1786405", "revid": "123715187", "url": "https://it.wikipedia.org/wiki?curid=1786405", "title": "Tabellone", "text": ""}
{"id": "1786407", "revid": "767487", "url": "https://it.wikipedia.org/wiki?curid=1786407", "title": "Distretto delle Nicobare", "text": "Il distretto delle Nicobare \u00e8 un distretto del territorio delle Andamane e Nicobare, in India, di 42.026 abitanti. Il suo capoluogo \u00e8 Car Nicobar."}
{"id": "1786409", "revid": "161374", "url": "https://it.wikipedia.org/wiki?curid=1786409", "title": "Tabelloni", "text": ""}
{"id": "1786411", "revid": "1543377", "url": "https://it.wikipedia.org/wiki?curid=1786411", "title": "Distretto delle Andamane", "text": "Il distretto delle Andamane \u00e8 un vecchio distretto del territorio delle Andamane e Nicobare, in India, di 314.239 abitanti. Il suo capoluogo era Port Blair.\nIl 18 agosto 2006 \u00e8 stato diviso nei due nuovi distretti di Andaman Meridionale (con capoluogo Port Blair) e Andaman Settentrionale e Centrale (con capoluogo Mayabunder)."}
{"id": "1786419", "revid": "1652635", "url": "https://it.wikipedia.org/wiki?curid=1786419", "title": "Monte Fellone (colle)", "text": "Il Monte Fellone \u00e8 un colle delle Murge meridionali, che raggiunge un'altitudine di 300\u00a0m s.l.m., situato al confine tra la provincia di Brindisi e quella di Taranto, e compreso nei territori delle frazioni di Specchia Tarantina, nel comune di Martina Franca, e di Monte Fellone nel comune di Villa Castelli.\nA nord-ovest vi si trova il bosco delle Pianelle, parco comunale di Martina Franca.\nVi si trova la \"grotta di Montefellone\", oggetto di scavi archeologici negli anni sessanta, che ha restituito materiali datati dall'epoca neolitica al IV secolo d.C. e Grotta Cuoco frequentata dal neolitico all'XI secolo d.C.\nPer la fauna vi sono presenti lepri, volpi, ricci, pettirossi, falchi e diversi rapaci notturni (civetta, gufo, assiolo e barbagianni). La flora si compone di tratti di bosco e di macchia mediterranea, alternati a oliveti e vigneti."}
{"id": "1786420", "revid": "729019", "url": "https://it.wikipedia.org/wiki?curid=1786420", "title": "Guerra civile tra Armagnacchi e Borgognoni", "text": "La guerra civile tra Armagnacchi e Borgognoni fu un conflitto che vide contrapposte tra il 1407 e il 1435 la Casata d'Orl\u00e9ans (Armagnacchi) e la Casata di Borgogna (Borgognoni), entrambe rami cadetti della dinastia reale francese dei Valois.\nAntefatto.\nA seguito della follia del re, Carlo VI, la Francia, dal 1393, fu governata da un consiglio di reggenza presieduto dalla regina Isabella. Essendo la regina digiuna di politica, il membro pi\u00f9 influente del consiglio era il duca di Borgogna (Filippo l\u2019Ardito) che era anche lo zio del re, Carlo VI. Il fratello del re, il duca d'Orl\u00e9ans, Luigi d'Orl\u00e9ans, cercava di contrastare il potere di Filippo, soprattutto sul piano economico, sostituendolo nei periodi che si allontanava da Parigi per andare nei suoi domini.\nLa causa del conflitto.\nQuando Filippo l'Ardito mor\u00ec, nel 1404, suo figlio, il nuovo duca di Borgogna, Giovanni senza Paura, nel consiglio di reggenza, ebbe un'influenza molto minore del padre. Per contro, dopo la morte di Filippo l'Ardito, il fratello del re, Luigi d'Orl\u00e9ans, era divenuto membro molto influente del consiglio di reggenza, con l'appoggio della regina, Isabella (sembra che Luigi ne fosse diventato l'amante, secondo la voce messa in circolazione dai cronisti di parte borgognona che propagandarono la diceria che Carlo, futuro delfino e futuro Carlo VII, l'ultimo figlio della coppia reale in realt\u00e0 fosse il figlio di Luigi e non del re).\nAll'inizio, il conflitto di interessi che opponeva il duca di Borgogna, Giovanni senza Paura a Luigi d'Orl\u00e9ans duca d'Orl\u00e9ans fu favorevole a Luigi d'Orl\u00e9ans, che, oltre a contrastare Giovanni senza Paura, impedendogli di realizzare una continuit\u00e0 territoriale tra le Fiandre e la Borgogna, in accordo con la regina, applic\u00f2 una nuova imposta, per rimettere ordine alle finanze del regno. Giovanni senza Paura rifiut\u00f2 la nuova tassa per i suoi territori e, nel 1405, si present\u00f2 in armi a Parigi, mettendo in fuga Luigi d'Orl\u00e9ans e la regina.\nDopo due mesi, anche perch\u00e9 erano riprese le ostilit\u00e0 con gli Inglesi, il duca di Borgogna e Luigi d'Orl\u00e9ans si riappacificarono e alla fine del 1406 entrambi svolsero due campagne militari, Luigi in Guienna e Giovanni a Calais, accusandosi a vicenda di aver danneggiato l'altrui iniziativa.\nInoltre approfittando del fatto che il duca d'Orl\u00e9ans fosse un noto conquistatore di cuori femminili, fu messa in giro la voce che Luigi avesse tentato di sedurre la duchessa di Borgogna Margherita di Baviera. Comunque sia, nel 1407, il duca d'Orl\u00e9ans, mentre stava tornando a casa, dopo una visita alla regina, fu ucciso da una banda di armati. Le investigazioni del prevosto di Parigi giunsero alla verit\u00e0 e Giovanni senza Paura confess\u00f2 di essere stato il mandante, ma non pag\u00f2 mai per il suo misfatto anzi in un'assemblea solenne ad Amiens, fu addirittura giustificato.\nLa guerra civile.\nIl successore di Luigi fu il figlio, Carlo, che, nel suo desiderio di vendetta, raccolse intorno a s\u00e9 diversi nobili, detti orleanisti, e nel 1410, in seconde nozze, spos\u00f2 Bona d'Armagnac, la figlia del conte d'Armagnac, Bernardo VII, che port\u00f2 ad una alleanza tra i partigiani del duca d'Orl\u00e9ans (tra cui i duchi di Berry, i duchi di Borbone e di Bretagna, i conti d'Alen\u00e7on et di Clermont) ed i conti d'Armagnac, sotto la guida del conte d'Armagnac, Bernardo VII e dato che la lega orleanista aveva nelle sue file molti cavalieri guasconi, il partito fu detto degli Armagnacchi, mentre la fazione opposta che si strinse intorno al duca di Borgogna fu detta dei Borgognoni. A partire da quel momento il regno di Francia fu dilaniato dalla lotte delle due fazioni che fu detta guerra civile tra Armagnacchi e Borgognoni.\nEntrambe le fazioni cominciarono a circondarsi di compagnie di mercenari, che cominciarono a saccheggiare sia le campagne che le citt\u00e0. Giovanni era padrone di Parigi e aveva l'appoggio delle grandi citt\u00e0 del nord, mentre gli Armagnacchi godevano di pi\u00f9 favore nelle campagne.\nComunque ambedue le fazioni commisero l'errore di richiedere l'aiuto degli Inglesi: Giovanni, nel 1411, ottenne delle truppe per rinforzare il contingente militare di Parigi, mentre, l'anno dopo, gli orleanisti offrirono, ad Enrico IV d'Inghilterra, tutta l'antica Aquitania, in cambio del suo sostegno contro i Borgognoni. Dopo un primo fatto d'armi in cui gli Inglesi erano giunti in ritardo ad appoggiare i Borgognoni fu raggiunto un accordo tra le due fazioni, Armagnacchi e Borgognoni.\nPrima fase della guerra civile.\nIntanto a Parigi le varie corporazioni, a cominciare dai macellai, seguiti dai trippai, dagli scuoiatori e dai conciapelli iniziarono a creare disordini e tra maggio e luglio del 1413, guidati dallo scuoiatore Simon Caboche commisero saccheggi, devastazioni e arrestarono parecchie persone, anche vicine alla corte, con l'accusa di malversazione, senza che Giovanni di Borgogna intervenisse; il duca intervenne molto timidamente solo quando furono arrestate quindici dame di corte. Sembrava che le violenze fossero finite, ma i macellai, che erano fuori controllo, ricominciarono con le violenze, gli arresti e le esecuzioni.\nAllora con l'assenso di entrambe le fazioni, Armagnacchi e Borgognoni, ai primi di agosto, Giovanni Jouvenel, un magistrato di simpatie armagnacche, guid\u00f2 un movimento di reazione, che prometteva un'amnistia generale e la pace, che in pochi giorni guadagn\u00f2 alla sua causa la maggioranza della popolazione che ora simpatizz\u00f2 apertamente per gli Armagnacchi. Il duca d'Orl\u00e9ans, a settembre, entr\u00f2 a Parigi, rimettendo in carica tutti i funzionari deposti ed iniziando, nello stesso tempo, a perseguitare i rivoltosi dell'estate. Giovanni senza Paura abbandon\u00f2 la partita ed and\u00f2 a Lilla. Nel febbraio del 1414 Giovanni senza Paura si ripresent\u00f2 a Parigi, con una grossa scorta, ma non gli fu permesso di entrare, anzi fu bandito e dichiarato ribelle, la guerra riprese, ma, dopo un anno, ad Arras fu stipulata la pace.\nDopo che Enrico V d'Inghilterra, dal 1413 il nuovo re d'Inghilterra, aveva programmato di fare la guerra per rivendicare il trono di Francia, gli Inglesi sbarcarono alla foce della Senna nel 1415, e il re di Francia, non fidandosi, rifiut\u00f2 l'aiuto del duca di Borgogna che pertanto ordin\u00f2 a tutti i suoi vassalli di non recarsi a Rouen, punto di raccolta dell'esercito francese e fu obbedito dalla maggior parte di loro. Quindi i Borgognoni non parteciparono al disastro di Azincourt.\nAd Azincourt, il duca d'Orl\u00e9ans era stato fatto prigioniero, per cui il controllo di Parigi ora era nelle mani del suocero del duca, il conte d'Armagnac e conestabile, Bernardo VII, che instaur\u00f2 un vero regno del terrore, senza per\u00f2 prendere efficaci misure contro l'esercito inglese che stava conquistando sistematicamente tutta la Normandia. Nel frattempo, Giovanni senza Paura si avvicinava a Parigi con il suo esercito che aveva con s\u00e9 la regina Isabella, che era stata nominata reggente del regno. All'interno della citt\u00e0 la gente era stufa delle prepotenze degli Armagnacchi, e nel maggio del 1418, fu aperta una porta della citt\u00e0 in cui penetr\u00f2 un contingente di 800 borgognoni che con l'appoggio della popolazione conquist\u00f2 la citt\u00e0. Ma il 12 giugno, in assenza del duca di Borgogna che era andato a caccia nelle sue terre esplose una sollevazione che and\u00f2 a prelevare gli Armagnacchi prigionieri e ne uccise circa 1600, tra cui parecchie donne e soprattutto il conestabile Bernardo VII d'Armagnac. Quando Giovanni arriv\u00f2 a Parigi fece cessare i disordini, condann\u00f2 a morte i caporioni ed il primo ottobre abol\u00ec tutti i tributi. Molte altre citt\u00e0 si consegnarono ai Borgognoni.\nNel 1417, dopo che erano morti i suoi due fratelli era diventato delfino di Francia Carlo, il figlio dei regali di Francia tanto chiacchierato, che dopo la morte di Bernardo VII, fu riconosciuto capo degli Armagnacchi, mentre il padre lo aveva nominato luogotenente generale del regno e lui si era autoproclamato reggente.\nIl duca di Borgogna ed il delfino, anche perch\u00e9 il re d'Inghilterra continuava nelle sue conquiste si incontrarono due volte, con l'intenzione di trovare un accordo, la prima a Pouilly e la seconda a Corbeil, dove si scambiarono il bacio della pace, giurandosi l'un l'altro amicizia e s'impegnarono in un'alleanza intesa a scacciare gli Inglesi. Sembrando al delfino che Giovanni non mantenesse gli impegni, stabilirono un terzo incontro al ponte di Montereau, dove per\u00f2 dopo che erano volate parole grosse il duca di Borgogna venne assassinato dagli Armagnacchi che accompagnavano il delfino.Sia il popolo di Parigi che il nuovo duca di Borgogna, Filippo il Buono, allora optarono per Enrico V d'Inghilterra dichiarando che gli Inglesi erano preferibili agli Armagnacchi.\nFilippo il Buono intavol\u00f2 immediatamente delle trattative, col consenso della regina Isabella, con Enrico V e nella citt\u00e0 di Troyes fu preparato un trattato che prevedeva l'immediato matrimonio tra il re d'Inghilterra e la figlia del re di Francia, Carlo VI, Caterina di Valois e dove il re e la regina di Francia ripudiavano il loro figlio Carlo VII, il cosiddetto delfino e non solo nominavano erede al trono Caterina ma addirittura considerando Enrico V come loro figlio, anche lui erede al trono assieme alla moglie. Inoltre Enrico manteneva il possesso delle terre di Normandia appena conquistate e fu nominato reggente assieme al duca di Borgogna.\nSeconda fase della guerra civile.\nIl delfino, con l'aiuto degli Armagnacchi e l'appoggio del duca di Bretagna, cerc\u00f2 di reagire, riuscendo ad attirare dalla sua parte la Linguadoca, sino ad allora schierata col duca di Borgogna, ma nel 1421 sub\u00ec due cocenti sconfitte, che lo fecero arretrare molto da Parigi, e per disprezzo fu chiamato il \u00ab\"re di Bourges\"\u00bb. Nel 1422, all'improvviso mor\u00ec Enrico V a cui, sul trono inglese, succedette il figlio suo e di Caterina di Valois, di dieci mesi d'et\u00e0, Enrico VI d'Inghilterra e dopo poche settimane mor\u00ec anche Carlo VI, per cui Enrico VI d'Inghilterra divenne anche re di Francia col nome di Enrico II.La situazione della Francia era molto particolare, aveva due re:\nD'ora in poi la guerra civile data la scelta fatta dal duca di Borgogna coincide con gli avvenimenti della guerra dei cent'anni. la situazione rester\u00e0 in una fase di stallo sino a che Giovanna d'Arco non arriver\u00e0 a Bourges a dare uno scossone al delfino, Carlo VII.\nLa fine del conflitto.\nCarlo VII, iniziata una paziente riconquista del territorio francese, cerc\u00f2 di isolare gli Inglesi dai Borgognoni. La sua politica ebbe successo e, nel 1435, ad Arras, concluse un trattato con Filippo il Buono che metteva fine alla guerra civile, sancendo l'indipendenza (il duca rimaneva vassallo senza l'obbligo di omaggio al re di Francia) della Borgogna, che otteneva le citt\u00e0 della valle della Somme, la contea di M\u00e2con e la contea d'Auxerre. In cambio riconosceva a Carlo VII il titolo di re di Francia.\nIn meno di vent'anni gli inglesi perderanno tutti i loro territori sul continente ad eccezione della citt\u00e0 di Calais (1453)."}
{"id": "1786427", "revid": "101489", "url": "https://it.wikipedia.org/wiki?curid=1786427", "title": "Auricola", "text": ""}
{"id": "1786429", "revid": "287204", "url": "https://it.wikipedia.org/wiki?curid=1786429", "title": "Val di Livigno", "text": "La Val di Livigno (o Altopiano di Livigno) \u00e8 una valle alpina, interamente compresa nel comune di Livigno, circondata dalle Alpi di Livigno, la pi\u00f9 grande valle dell'Alta Valtellina, attraversata dal fiume Sp\u00f6l (Aqua Granda in lingua lombarda) che, in Italia, forma il lago di Livigno e, entrato in Svizzera, si getta nell'Inn. Posta ad un'altitudine media di 1.800 m s.l.m, essendo tributaria del grande bacino idrografico del Danubio, questa valle non appartiene dunque alla regione fisica italiana.\nGeografia fisica.\nDi origine glaciale e fluviale, \u00e8 collegata al resto dell'Alta Valtellina (Valdidentro) dal Passo d'Eira e dal passo del Foscagno a est della valle attraverso la Strada statale 301 del Foscagno, mentre altro accesso dal lato svizzero (Val Poschiavo) \u00e8 la Forcola di Livigno ad ovest. All'estremo nord-est della valle \u00e8 posto il Lago di Livigno.\nComunicazioni.\nLa Val di Livigno tramite la Forcola di Livigno (2.315\u00a0m) \u00e8 collegata a Poschiavo e a Sankt Moritz e tramite il Passo del Foscagno (2.291\u00a0m) a Bormio. \nAttraversando il Tunnel Munt la Schera, appena dopo il lago di Livigno, si entra in Svizzera e si raggiunge la val Monastero o Zernez."}
{"id": "1786434", "revid": "120094366", "url": "https://it.wikipedia.org/wiki?curid=1786434", "title": "La banda", "text": ""}
{"id": "1786435", "revid": "216538", "url": "https://it.wikipedia.org/wiki?curid=1786435", "title": "Australophitecus", "text": ""}
{"id": "1786437", "revid": "767487", "url": "https://it.wikipedia.org/wiki?curid=1786437", "title": "Distretto di Diu", "text": "Il distretto di Diu \u00e8 un distretto del territorio di Daman e Diu, in India, di 44.110 abitanti. Il suo capoluogo \u00e8 Diu."}
{"id": "1786439", "revid": "767487", "url": "https://it.wikipedia.org/wiki?curid=1786439", "title": "Distretto di Daman (India)", "text": "Il distretto di Daman \u00e8 un distretto del territorio di Daman e Diu, in India, di 113.949 abitanti. Il suo capoluogo \u00e8 Daman."}
{"id": "1786448", "revid": "66387", "url": "https://it.wikipedia.org/wiki?curid=1786448", "title": "Guelfi e Ghibellini", "text": ""}
{"id": "1786450", "revid": "287204", "url": "https://it.wikipedia.org/wiki?curid=1786450", "title": "Alta Engadina", "text": ""}
{"id": "1786451", "revid": "66387", "url": "https://it.wikipedia.org/wiki?curid=1786451", "title": "Guelfi Bianchi e Neri", "text": ""}
{"id": "1786452", "revid": "598204", "url": "https://it.wikipedia.org/wiki?curid=1786452", "title": "Lotus 72D", "text": ""}
{"id": "1786455", "revid": "767487", "url": "https://it.wikipedia.org/wiki?curid=1786455", "title": "Distretto di Karaikal", "text": "Il distretto di Karaikal \u00e8 un distretto del territorio di Pondicherry, in India, di 170.640 abitanti. Il suo capoluogo \u00e8 Karaikal."}
{"id": "1786456", "revid": "144796", "url": "https://it.wikipedia.org/wiki?curid=1786456", "title": "Prospero Luigi di Arenberg", "text": ""}
{"id": "1786458", "revid": "1650990", "url": "https://it.wikipedia.org/wiki?curid=1786458", "title": "Distretto di Mahe", "text": "Il distretto di Mahe \u00e8 un distretto del territorio di Pondicherry, in India, di 36.823 abitanti. Il suo capoluogo \u00e8 Mahe."}
{"id": "1786460", "revid": "1543377", "url": "https://it.wikipedia.org/wiki?curid=1786460", "title": "Honey Bitter", "text": " \u00e8 un manga \"sh\u014djo\" creato da Miho Obana e pubblicato in Giappone dalla Sh\u016beisha sulla rivista \"Cookie\" dal febbraio 2004. Al momento la serie consta di dieci volumi \"tank\u014dbon\", i primi quattro dei quali sono stati pubblicati anche in Italia grazie alla Dynit nel corso del 2007.\nNel 2009 la Obana ha pubblicato un manga, \"Deep Clear\", frutto di un \"crossover\" tra \"Honey Bitter\" e \"Il giocattolo dei bambini\".\nTrama.\nShuri Otokawa, una ragazza in grado di leggere i pensieri della gente, cerca di nascondere questo segreto da 18 anni. Per cominciare una nuova vita, si unisce all'agenzia di investigazioni privata di sua zia, con l'obiettivo di utilizzare i poteri che possiede per scopi benefici. Il suo ex ragazzo Riki Nijihara, causa dell'odio di Shuri nei confronti del genere maschile, viene ingaggiato nello stesso periodo nell'agenzia, nonostante i vari tentativi della ragazza per farlo licenziare. Assieme ad un altro collega di nome Yota Kubo, il quale si fidanzer\u00e0 con Shuri."}
{"id": "1786462", "revid": "14258", "url": "https://it.wikipedia.org/wiki?curid=1786462", "title": "Madri di Piazza di Maggio", "text": ""}
{"id": "1786473", "revid": "1745994", "url": "https://it.wikipedia.org/wiki?curid=1786473", "title": "Conti di Edessa", "text": "Conti di Edessa.\nEcco una lista dei vari governanti della Contea di Edessa:\n1095-1098: Thoros (in armeno T\u2018oros = Teodoro), governatore armeno di Edessa, \n1098-1100: Baldovino I di Boulogne\n1100-1118: Baldovino II di Le Bourg \n1119-1131: Joscelin I di Courtenay\n1131-1149: Joscelin II di Courtenay, figlio del precedente\nConti titolari di Edessa.\n1149-1159: Joscelin II di Courtenay\n1159-1200: Joscelin III di Courtenay, figlio del precedente\nIl re Pietro I di Cipro nel 1365 rileva il titolo di Conte di Edessa (Conte di Rochas, Rohas, Ruchas oppure Roucha, secondo la terminologia allora in uso presso i crisitiani di Terra Santa e di Cipro) a favore di un membro della nobilt\u00e0 cipriota.\nGenealogia.\n Guido I di Montlhery (c.1015 \u2020 1095), signore di Rochefort en Yvelines\n X Hodierne de Gometz (c.1020 \u2020 1074)\n \u251c\u2500\u2500&gt; Melisenda\n \u2502 x Ugo I di Rethel (\u2020 1118)\n \u2502 \u2514\u2500\u2500&gt; Baldovino II di Le Bourg, conte di Edessa \n \u2502 x Morfia di Melitene\n \u251c\u2500\u2500&gt; Alice (v.1040 + 1097)\n \u2502 x Ugo I du Puiset (c.1053 \u2020 1099)\n \u2502 \u251c\u2500\u2500&gt; Gal\u00e9ran di Puiset, governatore di Edessa \n \u2502 \u2514\u2500\u2500&gt; Ugo II du Puiset-Giaffa, conte di Giaffa\n \u2514\u2500\u2500&gt; Elisabetta (o Isabella)\n x Joscelin di Courtenay (n. 1034)\n \u2514\u2500\u2500&gt; Joscelin I di Courtenay, conte di Edessa (\u2020 1131)\n x1) Beatrice, figlia di Costantino I, principe d'Armenia\n x2) Maria di Salerno, sorella di Ruggero di Salerno, reggente di Antiochia\n \u2514\u25001&gt; Joscelin II di Courtenay, conte di Edessa (\u2020 1159)\n x Beatrice\n \u251c\u2500\u2500&gt; Joscelin III di Courtenay, conte titolare di Edessa (\u2020 1200)\n \u2514\u2500\u2500&gt; Agnese di Courtenay\n x Amalrico I re di Gerusalemme"}
{"id": "1786475", "revid": "6923", "url": "https://it.wikipedia.org/wiki?curid=1786475", "title": "I testi unici", "text": ""}
{"id": "1786476", "revid": "184755", "url": "https://it.wikipedia.org/wiki?curid=1786476", "title": "Sottostazione elettrica di Peretola", "text": "La sottostazione elettrica di Peretola si trova in via de' Vespucci 15, angolo via Pistoiese, zona Peretola, a Firenze. Sorge isolata in un lotto a cuneo nel punto in cui la strada provinciale, una delle arterie urbane maggiormente congestionate dalla viabilit\u00e0, si interseca con passante ferroviario. L'ingresso \u00e8 posto nella meno trafficata via dei Vespucci, caratterizzata da una serie di case a schiera e dai vialetti alberati lungo il canale Macinante.\nStoria.\nNel 1933 la Societ\u00e0 Elettrica del Valdarno, che all'epoca costituiva l'ente primario per la gestione della rete elettrica in Toscana con sede amministrativa a Firenze, si occup\u00f2 della ricostruzione della cabina elettrica di trasformazione di Peretola distrutta da un incendio il 6 giugno 1932.\nL'incarico della progettazione fu affidato all'ing. Benetti, il quale probabilmente per gli impianti tecnologici impieg\u00f2 una tipologia costruttiva gi\u00e0 sperimentata nella realizzazione di altre centrali elettriche, cos\u00ec come era consuetudine fare per la progettazione di insediamenti analoghi e per la stessa societ\u00e0. Venne realizzata in meno di un anno ed inaugurata in presenza delle autorit\u00e0 cittadine il 31 ottobre 1933.\nLa sottostazione comprendeva oltre agli impianti tecnologici all'aperto anche il fabbricato tuttora esistente.\nI trasformatori ad alta tensione erano situati all'aperto con annessi dei locali in muratura per gli organi di comando e diramazione delle linee per i diversi centri di distribuzione. Tale impianto all'epoca fu dotato dei pi\u00f9 avanzati congegni per consentire un miglioramento del servizio mediante il potenziamento e la razionalizzazione della distribuzione dell'energia elettrica su un vasto ambito territoriale lungo le linee di Rifredi, Peretola, Prato e Carmignano. Inoltre la cabina di Peretola era destinata a servire il nascente quartiere industriale di Rifredi e ad alimentare le pompe dei pozzi dell'acquedotto comunale di Mantignano.\nNegli anni Cinquanta il complesso degli impianti tecnologici della cabina \u00e8 stato trasferito in un'area a sud della via Pistoiese e l'edificio ha sub\u00ecto l'addizione di un volume mediante la sopraelevazione di un piano dell'alloggio per dipendenti. Negli anni successivi l'edificio \u00e8 stato destinato anche ad ospitare documenti di archivio della societ\u00e0 fino al 1997, quando l'archivio storico dell'Enel \u00e8 stato trasferito nella sede di piazza Badia a Ripoli. Attualmente l'immobile \u00e8 adibito a deposito mentre l'area di pertinenza \u00e8 utilizzata come autoparco e deposito materiale. La costruzione malgrado la perdita dell'originaria destinazione d'uso, si presenta discretamente conservata essendo stata negli anni periodicamente sottoposta ad interventi di manutenzione.\nArchitettura.\nL'edificio, localizzato al margine nord dell'area, presenta un impianto planimetrico di forma rettangolare allungata con due angoli arrotondati.\nIl volume centrale di maggiore altezza accoglieva al suo interno una sala interruttori direttamente collegata mediante un binario alla sottostazione all'aperto. Per la necessit\u00e0 di alloggiare a quota del primo piano specifici impianti di sollevamento, i calcoli strutturali per la realizzazione dei solai furono svolti considerando il massimo carico. Nell'ala ovest ad un piano era situato l'alloggio del personale e al primo piano, nel blocco ad est del volume principale, gli uffici. Un volume a sezione cilindrica interamente vetrato con copertura piana a terrazza conclude l'estremit\u00e0 est del fabbricato.\nGli ambienti di lavoro sono illuminati da ampie aperture a vetri con infissi in ferro decorati a motivi geometrici. Quelle sul fronte principale verso via de'Vespucci presentano larghe cornici in calcestruzzo trattato ad effetto travertino, mentre sull'altro prospetto le vetrate sono arricchite da disegni che ricorrono anche nell'intradosso delle solette aggettanti delle coperture e delle pensiline sopra gli ingressi.\nSotto l'aspetto formale l'oggetto si caratterizza sia per la qualit\u00e0 degli elementi di finitura che per l'articolazione dei volumi."}
{"id": "1786478", "revid": "54193", "url": "https://it.wikipedia.org/wiki?curid=1786478", "title": "Richard Boyle (terzo conte di Burlington)", "text": ""}
{"id": "1786479", "revid": "192549", "url": "https://it.wikipedia.org/wiki?curid=1786479", "title": "Conte di Edessa", "text": ""}
{"id": "1786483", "revid": "486946", "url": "https://it.wikipedia.org/wiki?curid=1786483", "title": "Beato Oglerio", "text": ""}
{"id": "1786484", "revid": "767487", "url": "https://it.wikipedia.org/wiki?curid=1786484", "title": "Distretto di Yanam", "text": "Il distretto di Yanam \u00e8 un distretto del territorio di Pondicherry, in India, di 31.362 abitanti. Il suo capoluogo \u00e8 Yanam."}
{"id": "1786485", "revid": "1060", "url": "https://it.wikipedia.org/wiki?curid=1786485", "title": "Summa theologiae", "text": ""}
{"id": "1786486", "revid": "1060", "url": "https://it.wikipedia.org/wiki?curid=1786486", "title": "Summa theologica", "text": ""}
{"id": "1786487", "revid": "1516566", "url": "https://it.wikipedia.org/wiki?curid=1786487", "title": "Lepre (araldica)", "text": "In araldica la lepre \u00e8 simbolo di \"mitezza d'animo che rifugge dal pericolo\", \"spirito amante di tranquillit\u00e0 e solitudine\", \"uomo alieno da fatica e disagio\". Ne compare sovente la sola testa."}
{"id": "1786488", "revid": "277947", "url": "https://it.wikipedia.org/wiki?curid=1786488", "title": "Beato Giovanni", "text": ""}
{"id": "1786489", "revid": "486946", "url": "https://it.wikipedia.org/wiki?curid=1786489", "title": "Beato Marzio", "text": ""}
{"id": "1786490", "revid": "72396", "url": "https://it.wikipedia.org/wiki?curid=1786490", "title": "Beato Warmondo", "text": ""}
{"id": "1786492", "revid": "197807", "url": "https://it.wikipedia.org/wiki?curid=1786492", "title": "XMU (rivista)", "text": ""}
{"id": "1786493", "revid": "110157", "url": "https://it.wikipedia.org/wiki?curid=1786493", "title": "Distretto di Pondicherry", "text": "Il distretto di Pondicherry \u00e8 un distretto del territorio di Pondicherry, in India, di 735.004 abitanti. Il suo capoluogo \u00e8 Pondicherry."}
{"id": "1786495", "revid": "964734", "url": "https://it.wikipedia.org/wiki?curid=1786495", "title": "Congresso universale di esperanto", "text": "Il Congresso universale di esperanto (in esperanto \"Universala Kongreso de Esperanto\", o pi\u00f9 brevemente \"UK\") \u00e8 un congresso organizzato con cadenza annuale dall'Associazione Universale Esperanto (UEA), a cui sono invitati a partecipare tutti gli esperantofoni e i componenti della comunit\u00e0 esperantista. Si tratta di un'occasione di festa, di discussione collettiva e di turismo nella citt\u00e0 scelta quale sede, durante la quale avvengono numerose conferenze e presentazioni, nonch\u00e9 sedute ufficiali di lavoro dell'UEA e di altre associazioni esperantiste.Nel 2009, in occasione del 150 anniversario della nascita di Zamenhof, il congresso si \u00e8 tenuto nella sua citt\u00e0 natale di Bia\u0142ystok\nStoria e caratteristiche generali.\nIl primo Congresso universale di esperanto fu organizzato dall'avvocato francese Alfred Michaux nel 1905, a Boulogne-sur-Mer, in Francia. Da allora, si \u00e8 svolto un Congresso universale ogni anno, solitamente in luglio o agosto.\nL'organizzazione annuale del Congresso \u00e8 compito della UEA; la sede varia di anno in anno, riflettendo generalmente la distribuzione geografica e le forze organizzative presenti nel movimento esperantista.\nLa decisione ultima sulla localit\u00e0 del congresso spetta al direttivo dell'UEA.\nProgramma.\nIl programma del Congresso universale varia annualmente. Vi sono tuttavia elementi di continuit\u00e0 fra i vari congressi."}
{"id": "1786496", "revid": "3831", "url": "https://it.wikipedia.org/wiki?curid=1786496", "title": "Universala Kongreso", "text": ""}
{"id": "1786500", "revid": "3831", "url": "https://it.wikipedia.org/wiki?curid=1786500", "title": "Universala Kongreso de Esperanto", "text": ""}
{"id": "1786501", "revid": "287204", "url": "https://it.wikipedia.org/wiki?curid=1786501", "title": "Mario Cervo", "text": "Biografia.\nMario Cervo perde il padre in giovane et\u00e0 facendosi carico del sostentamento della famiglia. Nei primi anni 50 lavora come portuale a Olbia e nello stesso periodo inizia la sua attivit\u00e0 di raccolta di materiale fonografico sardo, grazie alla sua passione per il cantu a chiterra ed in particolare per il \"cantadore\" Gavino De Lunas.\nNel 1962, insieme a suo cugino, il noto autore di canzoni Astro Mari, che in seguito si ritirer\u00e0 dalla societ\u00e0, fonda la prima casa discografica attiva in Sardegna chiamandola \"Nuraghe\", e con la quale pubblicher\u00e0 principalmente dischi in Lingua sarda. I prodotti musicali sono particolarmente curati, con copertine ricche di note sul contenuto. Di alcune incisioni Nuraghe \u00e8 possibile effettuarne l'ascolto sul sito multimediale della Regione Sardegna\nLa sua attivit\u00e0 nel campo dell'intrattenimento prosegue anche negli anni 70, quando partecipa alla fondazione della prima radio libera di Olbia, dove conduce una trasmissione esclusivamente in lingua sarda.\nFra le altre sue iniziative, si ricorda la fondazione della \"Societ\u00e0 Ciclistica Terranova\". Per il suo impegno nell'attivit\u00e0 ciclistica \u00e8 stato istituito il \"Memorial Mario Cervo\", gara ciclistica per juniores giunta alla quindicesima edizione.\nFonda anche l'associazione culturale \"S'Abboju\" per la valorizzazione della cultura sarda. In suo nome viene istituito il \"Premio Speciale Mario Cervo\" nell'ambito del \"Premio di Poesia Multietnica\" della citt\u00e0 di Olbia.\nIn molti momenti collabora con l'Universit\u00e0 di Cagliari per gli studi in fatto di cultura e lingua sarda nell'isola o al di fuori di essa.\nL'Archivio Mario Cervo.\nL'Archivio Mario Cervo dall'8 giugno 2014 ha la sua sede ad Olbia, dove si ha la possibilit\u00e0 di fare ricerca su tutto il materiale presente nell'Archivio ed all'ascolto del materiale sonoro. \nLa raccolta \u00e8 stata catalogata e digitalizzata, a cura dell'Istituto superiore regionale etnografico, dall'etnomusicologo Paolo Angeli.\nL'archivio rappresenta la pi\u00f9 importante collezione di supporti fonografici prodotti in Sardegna e/o da artisti sardi. \u00c8 quindi principalmente composta da materiale fonografico, ma sono presenti anche libri e giornali. Come materiale fonografico \u00e8 composta da oltre 6.000 supporti ordinati in 3.500 schede che permettono di effettuare una ricerca approfondita su quanto \u00e8 accaduto musicalmente in Sardegna nel Novecento.\nFra le finalit\u00e0 che l'Archivio si propone vi \u00e8 anche quella di pubblicare, di concerto con l'ISRE al fine di favorirne la diffusione, il materiale raccolto. La prima pubblicazione del 2007 \u00e8 un cofanetto di quattro CD intitolato \"Canto in Re\" con libretto dei testi e delle traduzioni allegato. La raccolta \u00e8 dedicata, nei primi due cd ai \"vecchi cantadores\" che hanno realizzato le loro incisioni su 78 giri. Gli altri due cd sono invece dedicati a Mario Scanu e a Ciccheddu Mannoni.\nA completamento dell'opera esiste un libro, dal titolo \"Canto In Re\", autore Paolo Angeli, editore ISRE. Il libro \u00e8 sottotitolato \"La gara a chitarra nella Sardegna Settentrionale\" ed \u00e8 il risultato di una ricerca sul campo iniziata nel 1993."}
{"id": "1786502", "revid": "228587", "url": "https://it.wikipedia.org/wiki?curid=1786502", "title": "BeRTOS", "text": "BeRTOS \u00e8 un sistema operativo real-time progettato per piattaforme embedded.\nHa una licenza di tipo GPL con una particolare eccezione che permette al codice applicativo proprietario di rimanere closed source mentre mantiene open source BeRTOS stesso.\nPossiede un design modulare che gli permette di funzionare su diverse architetture, da piccoli microcontrollori a 8 bit come gli Atmel AVR, passando per l'architettura ARM, fino ad arrivare ad essere emulato su Linux o Windows (per scopi di debug).\nIl kernel multitasking implementa primitive di comunicazione tra processi, tra cui:\nOltre al kernel, BeRTOS dispone di diversi driver generici per il controllo di periferiche hardware (timer, seriali, ADC, motori, display LCD, sensori NTC, tastiere, buzzer, memorie), algoritmi (tabelle di hash, CRC, MD2, pool di entropia, RLE), protocolli di comunicazione e di un sottosistema grafico per semplici display."}
{"id": "1786509", "revid": "791427", "url": "https://it.wikipedia.org/wiki?curid=1786509", "title": "Ex-stabilimento FIAT di Novoli", "text": "Lex-Stabilimento FIAT di Novoli si trovava in via di Novoli 2 a Firenze.\nStoria.\nLo stabilimento, oggi scomparso, venne realizzato tra il 1938 ed il 1939 su progetto dell'ing. Vittorio Bonad\u00e8 Bottino consulente e direttore del servizio costruzioni della FIAT.\nLa sua costruzione fu ampiamente pubblicizzata dalla stampa dell'epoca come operazione di importanza fondamentale per lo sviluppo industriale di Firenze. Ufficialmente era stata annunciata la realizzazione di uno stabilimento che inizialmente sarebbe stato destinato alla sola riparazione di automezzi e in seguito anche alla produzione di motori da automobili.\nTale versione sarebbe smentita da un'affermazione di Giovanni Klaus Koenig che in uno scritto contenuto nel volume \"Architettura della Scuola di Applicazione Aeronautica di Firenze\", di Raffaello Fagnoni, sostenne la tesi secondo la quale la costruzione delle FIAT sarebbe stata commissionata dagli strateghi dell'Aeronautica che intendevano trasferire da Torino la FIAT Aviazione perch\u00e9 facile bersaglio delle incursioni nemiche. Ma a pochi mesi dall'inizio della costruzione venne dato il contrordine allo sviluppo di Firenze come citt\u00e0 della Aviazione e venne cos\u00ec accantonato il progetto della FIAT Aviazione.\nTuttavia, l'opera di realizzazione del complesso industriale prosegu\u00ec usufruendo del terreno concesso tramite convenzione alla Societ\u00e0 Anonima dell'Amministrazione comunale.\nContesto urbanistico.\nIl vasto complesso sorge nel quartiere industriale di Novoli su un'area quadrangolare di 32\u00a0ha, delimitata da via di Novoli, via Forlanini, Viale Guidoni e confinante sul quarto lato con l'ex-area industriale Carapelli. Esso si inserisce in un contesto urbano funzionalmente e morfologicamente squilibrato, caratterizzato da un'alta densit\u00e0 edilizia. La monofunzionalit\u00e0 dell'area interstiziale della FIAT, posta in posizione baricentrica della periferia nord ovest e all'interno di un sistema viario di interesse urbano e territoriale, ostacolava un potenziale sviluppo integrato e organico dell'intero quartiere. Un adeguato riutilizzo e trasformazione dell'area attualmente dismessa, iniziato all'alba del XXI secolo, ha avuto un ruolo decisivo per la ricomposizione del tessuto urbano circostante frammentario e disarticolato.\nL'area \u00e8 interessata attualmente da un piano particolareggiato, approntato su incarico dell'Amministrazione Comunale, che prevede di recuperare le aree destinando 18 are al sistema degli spazi verdi e tre are a quello della viabilit\u00e0.\nTra gli edifici che vi sono stati costruiti (in parte ancora in completamento), in 11 are verranno edificati in totale , spiccano il Palazzo di Giustizia (il progetto \u00e8 dell'architetto Leonardo Ricci), il Polo delle Scienze Sociali dell'Universit\u00e0 di Firenze e un Parco urbano.\nArchitettura.\nIl gruppo di fabbricati realizzati nel 1939 comprendeva lo stabilimento di produzione, la centrale termica, depositi e magazzini.\nL'edificio principale copriva una superficie di sviluppandosi su un impianto planimetrico rettangolare con asse longitudinale parallelo a via Forlanini. La struttura venne realizzata in cemento armato con pilastri a maglia di .\nI tamponamenti erano in laterizio mentre le superfici interne ed esterne sono intonacate. Il prospetto principale presentava un rivestimento in mattoncini grigi di laterizio che incornicia le grandi aperture vetrate.\nLa copertura della parte centrale del fabbricato, che un tempo accoglieva i reparti metallurgici e meccanici per la riparazione degli autoveicoli, fu risolta a capanno mentre gli ambienti del secondo piano, dislocati lungo il perimetro, comprendenti uffici, refettorio, cucine, spogliatoi e servizi, avevano copertura piana realizzata con manto in asfalto.\nLe soluzioni architettoniche adottate, prive di aspetti estetici rilevanti, denotavano la scelta di rendere esplicita la funzione strettamente utilitaria del fabbricato."}
{"id": "1786511", "revid": "767487", "url": "https://it.wikipedia.org/wiki?curid=1786511", "title": "La banda (film 2007)", "text": "La banda (\"Bikur Ha-Tizmoret\") \u00e8 un film del 2007 scritto e diretto da Eran Kolirin, presentato al 60\u00ba Festival di Cannes nella sezione Un Certain Regard.\nIl film racconta le vicende dei componenti di una banda musicale egiziana, giunta in Israele per un concerto, che per errore si ritrovano in un paese sperduto e vengono ospitati da una famiglia locale.\nTrama.\nI componenti della banda musicale della Polizia di Alessandria d'Egitto volano in Israele per dare un concerto in occasione dell'inaugurazione di un centro culturale arabo. Non c'\u00e8 nessuno ad attenderli all'aeroporto, e il dispotico direttore Tewfiq non vuole chiedere indicazioni all'ambasciata. Il giovane Khaled chiede informazioni all'aeroporto, ma, distratto dalle belle donne, non capisce bene l'indicazione che gli viene data, e il gruppo scende dal pullman in uno sperduto paese nel mezzo del deserto, dove naturalmente non c'\u00e8 alcun centro culturale arabo.\nSenza un mezzo di trasporto fino al giorno successivo, e perci\u00f2 impossibilitati a giungere alla giusta destinazione, i membri del gruppo devono accettare l'ospitalit\u00e0 della ristoratrice Dina, che accoglie in casa propria Tewqif e Khaled, e del suo collega Simon, che insieme alla (non entusiasta) moglie ospita il resto della banda. All'inizio sembra prevalere l'incomunicabilit\u00e0, ma poi, durante la serata, ognuno si apre per confidare, in particolare attraverso la musica, le proprie paure e speranze."}
{"id": "1786513", "revid": "767487", "url": "https://it.wikipedia.org/wiki?curid=1786513", "title": "Blade Runner", "text": "Blade Runner \u00e8 un film del 1982 diretto da Ridley Scott.\nInterpretato da Harrison Ford, Rutger Hauer, Sean Young, Edward James Olmos e Daryl Hannah, \u00e8 un'opera di fantascienza basata su una sceneggiatura, scritta da Hampton Fancher e David Webb Peoples, liberamente ispirata al romanzo del 1968 \"Il cacciatore di androidi\" (\"Do Androids Dream of Electric Sheep?\") di Philip K. Dick.\nIl lungometraggio \u00e8 ambientato nel 2019 in una Los Angeles distopica, dove replicanti dalle stesse sembianze dell'uomo vengono abitualmente fabbricati e utilizzati come forza lavoro nelle colonie extra-terrestri. I replicanti che si danno alla fuga o tornano illegalmente sulla Terra vengono cacciati e \"ritirati dal servizio\", cio\u00e8 eliminati fisicamente, da agenti speciali chiamati \"blade runner\". La trama ruota attorno a un gruppo di androidi recentemente evasi e nascostisi a Los Angeles, e al poliziotto Rick Deckard, ormai fuori servizio ma che accetta un'ultima missione per dare loro la caccia.\nDel film sono state distribuite sette versioni differenti, in base alle scelte, spesso controverse, dei diversi responsabili. Una versione \"Director's Cut\" \u00e8 stata pubblicata nel 1992 e messa in commercio in DVD nel 1997. Nel 2007, in occasione del 25\u00ba anniversario dell'uscita della pellicola, la Warner Bros. ha pubblicato \"The Final Cut\", una versione digitalmente rimasterizzata e l'unica su cui Scott ha avuto totale libert\u00e0 artistica. Questa edizione \u00e8 stata proiettata in un ristretto numero di sale e successivamente distribuita in DVD, HD DVD e Blu-ray.\n\"Blade Runner\" ha inizialmente polarizzato la critica: alcuni erano insoddisfatti del ritmo, mentre altri ne avevano apprezzato la complessit\u00e0 tematica. Il lungometraggio ha incassato poco in Nord America durante la sua prima distribuzione cinematografica, ma da allora \u00e8 assurto a film di culto. \u00c8 stato lodato per il suo design retrofuturista e rimane uno dei migliori esempi del genere neo-noir. Ha inoltre avuto il merito di portare l'opera di Philip K. Dick all'attenzione di Hollywood, e Ridley Scott lo considera \"probabilmente\" il suo film pi\u00f9 completo e personale.\n\"Blade Runner\" \u00e8 considerato uno dei migliori film di fantascienza di sempre. Nel 1993 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America e nel 2007 l'American Film Institute lo ha posizionato al 97\u00ba posto nella classifica \"AFI's 100 Years... 100 Movies.\"\nTrama.\nIl film \u00e8 ambientato in una Los Angeles distopica dell'anno 2019. La tecnologia ha permesso la creazione di androidi sintetici del tutto simili agli esseri umani, detti \"replicanti\", utilizzati per svolgere i lavori pi\u00f9 umili e faticosi, dotati di capacit\u00e0 intellettuali e forza fisica superiori agli uomini, ma con una longevit\u00e0 limitata a quattro anni.\nSei replicanti del modello pi\u00f9 evoluto (tre femmine e tre maschi), capitanati da Roy Batty, sono fuggiti dalle colonie extramondo e, giunti furtivamente a Los Angeles, hanno cercato di introdursi nella Tyrell Corporation, l'azienda dove erano stati creati, allo scopo di far togliere il limite alle loro vite. Due di loro (un maschio e una femmina) sono finiti in un campo elettrico rimanendo folgorati, mentre gli altri quattro sono fuggiti. Uno di questi, Leon, \u00e8 stato individuato tra i candidati in cerca di lavoro alla Tyrell, ma \u00e8 riuscito a scappare sparando all'agente Holden, che lo stava sottoponendo a un test per il riconoscimento dei replicanti.\nIl cacciatore di taglie Rick Deckard, gi\u00e0 agente dell'unit\u00e0 speciale \"Blade Runner\", viene forzatamente richiamato in servizio dal capitano Bryant per \"ritirare\", ossia uccidere, i quattro replicanti. Deckard, accompagnato nei suoi spostamenti dal collega Gaff, con cui non \u00e8 in buoni rapporti, si reca nell'ufficio del fondatore della Tyrell per eseguire il test su un replicante modello \"Nexus 6\" ed \u00e8 invitato a farlo sulla segretaria Rachael, che si rivela essere non umana: anch'essa \u00e8 un replicante prodotto dalla Corporation, ma lei stessa ignora per prima questo fatto.\nDeckard ispeziona l'appartamento di Leon, trovandovi una squama e una serie di fotografie. Parallelamente, Leon e Roy Batty visitano Hannibal Chew, un progettista genetico di occhi che lavora per la Tyrell Corporation, che, minacciato, suggerisce loro di rivolgersi a J. F. Sebastian, genetista e amico del dottor Eldon Tyrell.\nTornando a casa, Deckard viene raggiunto da Rachael, che vuole sapere se \u00e8 una replicante o un'umana. Deckard le rivela la verit\u00e0 e, di fronte ai suoi dubbi, le racconta i suoi presunti ricordi d'infanzia dimostrandole che in realt\u00e0 le sono stati innestati artificialmente nella mente. Rachael, disperata, fugge. Nel frattempo la replicante Pris, compagna di Roy Batty, ottiene la fiducia di J. F. Sebastian e l'ospitalit\u00e0 nel suo appartamento.\nDeckard sogna a occhi aperti un unicorno. Risvegliatosi, esamina una delle foto trovate e riesce ad associare la squama alla replicante Zhora. Indagando scopre che si tratta di una squama di serpente artificiale, utilizzato in uno spettacolo da una spogliarellista. Deckard si reca nel locale dove lavora Zhora, e con una scusa la segue nel camerino. Zhora capisce le sue intenzioni e fugge per strada, ma Deckard la raggiunge e riesce a spararle, ritirandola.\nBryant informa Deckard che dovr\u00e0 ritirare anche Rachael, che \u00e8 scomparsa dalla Tyrell. Quando Bryant e Gaff si allontanano, Deckard vede Rachael e cerca di raggiungerla, ma viene affrontato da Leon, che ha assistito al ritiro di Zhora e cerca di ucciderlo; Rachael interviene, uccidendo Leon. Deckard decide di risparmiare Rachael, nascondendola a casa sua, dove i due s'innamorano.\nRoy Batty, raggiunta Pris, la informa che sono rimasti vivi solo loro due. I due convincono J. F. Sebastian ad accompagnare Roy Batty dal dott. Tyrell per chiedergli se esiste un modo per ritardare la loro imminente \"data di termine\". Tyrell dice che non \u00e8 possibile e per tutta risposta Roy Batty uccide sia il dottor Tyrell, cavandogli gli occhi con i pollici, sia J. F. Sebastian.\nDeckard, informato del duplice omicidio, si reca nell'appartamento di J. F. Sebastian, pensando di trovarvi i due replicanti rimasti. Al suo arrivo viene attaccato da Pris, ma riesce a ritirarla sparandole. Poco dopo giunge Roy Batty che, vista Pris priva di vita, decide di dedicare i suoi ultimi istanti di vita alla vendetta. Nel tentativo di sfuggire a Roy, Deckard salta da un tetto a un altro finendo aggrappato a una trave, sospeso nel vuoto. Roy lo raggiunge e, invece di ucciderlo, lo trae in salvo. Dopo un breve monologo (\u00abIo ne ho viste cose...\u00bb), Roy Batty muore di fronte all'impietrito Deckard.\nPoco dopo arriva Gaff che si complimenta con Deckard per il lavoro svolto, aggiungendo prima di andare via \u00abPeccato per\u00f2 che lei non vivr\u00e0! Sempre che questo sia vivere...\u00bb, riferendosi a Rachael. Deckard corre a casa per salvare Rachael, e mentre fuggono dall'appartamento, Rachael urta col tacco della scarpa un piccolo origami per terra, a forma di unicorno, ultimo di una serie di origami che Gaff aveva creato, mostrando che il collega di Deckard era gi\u00e0 stato l\u00ec e insinuando il dubbio che anche lo stesso Deckard sia un replicante con ricordi innestati.\nProduzione.\nGenesi dell'opera e sceneggiatura.\nL'industria del cinema si interess\u00f2 all'adattamento del romanzo di Philip K. Dick \"Il cacciatore di androidi\" (\"Do Androids Dream of Electric Sheep?\") gi\u00e0 dal momento della sua pubblicazione nel 1968. Il regista Martin Scorsese era interessato a filmare un adattamento dell'opera, ma non ne acquis\u00ec mai i diritti. Il produttore Herb Jaffe acquis\u00ec invece i diritti all'inizio degli anni 1970, ma la sceneggiatura scritta da suo figlio Robert dispiacque fortemente a Dick:\nNel 1977 segu\u00ec la sceneggiatura dell'attore Hampton Fancher. Egli scrisse una prima bozza per un film a basso budget, denominato \"Mechanismo\". Lo \"script\" prevedeva che il film fosse ricco di dialoghi, quasi interamente ambientato in interni e che alla fine Rachael si suicidasse. A Dick non piacque molto perch\u00e9 il suo romanzo veniva svuotato dei suoi pi\u00f9 profondi significati esistenziali e sugger\u00ec di introdurre una voce narrante fuori campo. Fancher sottopose il suo lavoro al parere di Michael Deeley, il quale si interess\u00f2 alla bozza e contatt\u00f2 Ridley Scott come possibile regista. Scott inizialmente rifiut\u00f2 la proposta perch\u00e9 impegnato con la pre-produzione di \"Dune\" ma, esasperato dalla lentezza del progetto e desideroso di lavorare a una produzione pi\u00f9 dinamica per distrarre la mente dalla recente scomparsa del fratello maggiore, si svincol\u00f2 dall'impegno precedente.\nIl 21 febbraio 1980 Scott ader\u00ec al progetto di quello che allora era chiamato con il titolo di lavoro \"Dangerous Days\", a condizione di poter effettuare delle modifiche alla sceneggiatura di Fancher, fortemente incentrata su questioni ecologiche. Il regista cominci\u00f2 quindi a immaginare un film noir con un'ambientazione urbana. Egli scelse inoltre il termine \"replicante\" perch\u00e9 la parola \"androide\", utilizzata nel libro, era inflazionata agli inizi degli anni 1980. Similmente al romanzo, i droidi dovevano inizialmente essere composti anche da parti metalliche che ne rivelavano, al momento della morte, la loro natura non umana. Il regista riusc\u00ec inoltre a ottenere un innalzamento del finanziamento di Filmways da 13 a 15 milioni di dollari. Il progetto venne ribattezzato \"Blade Runner\", nome apprezzato da Scott e derivato dal romanzo \"Medicorriere\" (\"The Bladerunner\") di Alan E. Nourse del 1974. Successivamente venne coinvolto David Webb Peoples per riscrivere il soggetto. Nella versione di Fancher, Roy Batty veniva ucciso, mentre Peoples lo fece morire di \"vecchiaia\" e scrisse il famoso monologo \u00abIo ne ho viste cose...\u00bb. L'attore Rutger Hauer modific\u00f2 poi il monologo introducendo la parte sulle lacrime nella pioggia e contribu\u00ec a scrivere molte delle battute del suo personaggio. Insoddisfatto dalle modifiche effettuate allo \"script\" Fancher abbandon\u00f2 il progetto il 21 dicembre 1980, sebbene in seguito ritorn\u00f2 per contribuire a delle riscritture supplementari.\nCon pi\u00f9 di 2,5 milioni di dollari investiti nella pre-produzione, la Filmways fece improvvisamente marcia indietro con la copertura finanziaria a causa di difficolt\u00e0 economiche, e abbandon\u00f2 l'impresa a ridosso della data d'inizio delle riprese. Nel giro di dieci giorni Deeley riusc\u00ec ad assicurare un finanziamento di 21,5 milioni di dollari attraverso un accordo a tre tra The Ladd Company (tramite la Warner Bros.), il produttore di Hong Kong, Sir Run Run Shaw e la Tandem Productions. Philip K. Dick si preoccup\u00f2 che nessuno lo avesse informato della produzione del film, il che non fece che aumentare la sua sfiducia nei confronti di Hollywood. Dopo che Dick ebbe criticato una prima versione della sceneggiatura di Hampton Fancher in un articolo scritto per la rivista \"Select TV Guide\", lo studio invi\u00f2 a Dick la riscrittura di David Peoples. L'autore fu compiaciuto della sceneggiatura riscritta e di un provino degli effetti speciali di una ventina di minuti che fu preparata per lui quando fu invitato allo studio. Dopo la visione del filmato, Dick rivel\u00f2 entusiasta a Ridley Scott che il mondo creato per il film assomigliava esattamente a quello che lui aveva immaginato. Philip K. Dick per\u00f2 non vide mai la versione finale del film, in quanto venne a mancare il 2 marzo 1982, appena dopo l'ultimazione della pellicola; proprio per questo motivo il film \u00e8 dedicato a lui.\nAmbientazione.\nLa vicenda si svolge a Los Angeles nel novembre del 2019, quindi in un lontano futuro rispetto al 1982 in cui venne realizzata la pellicola. Il pianeta Terra, a causa dell'inquinamento e del sovraffollamento, \u00e8 diventato invivibile e chi pu\u00f2 si trasferisce nelle colonie extramondo, mentre sulla Terra rimangono coloro che sono stati scartati, perch\u00e9 malati, alla visita medica preliminare al trasferimento nello spazio (come J. F. Sebastian, affetto da invecchiamento precoce), o coloro che non possono permettersi il viaggio. La vita animale e vegetale \u00e8 pressoch\u00e9 scomparsa: quasi tutti gli animali e le piante in circolazione sono sintetici ed \u00e8 proibito uccidere quei pochi reali che sono sopravvissuti.\nLa citt\u00e0 \u00e8 perennemente avvolta dalla nebbia prodotta dall'inquinamento, che offusca il Sole e produce una pioggia continua. Le strade, rese luride dalla pioggia, sono piene di veicoli e di persone di ogni etnia, anche se \u00e8 nettamente predominante la componente asiatica. In citt\u00e0 si parla il \"Cityspeak\", uno slang plurilinguistico e multietnico.\nI moderni grattacieli e le industrie sorgono accanto ai palazzi pi\u00f9 antichi, per lo pi\u00f9 fatiscenti e adattati alle \"nuove tecnologie\" facendo passare le tubazioni sulle facciate esterne. L'oggettiva assenza totale di elementi che possano essere definiti \"belli\" contribuisce a trasmettere allo spettatore la sensazione di claustrofobia.\nI replicanti.\nI replicanti sono androidi organici creati dalla societ\u00e0 Tyrell Corporation con avanzate tecniche di ingegneria genetica. I replicanti protagonisti del film appartengono alla serie Nexus 6; sono stati progettati per essere il pi\u00f9 possibile simili agli umani (lo slogan della Tyrell \u00e8 \"pi\u00f9 umano dell'umano\"), sono superiori all'uomo in quanto a capacit\u00e0 fisiche e hanno un'intelligenza pari a quella degli ingegneri genetici che li hanno creati. Gli ingegneri della Tyrell ipotizzarono che i Nexus 6 potessero nel tempo sviluppare emozioni proprie (rabbia, amore, paura, sospetto, ecc.) e per questo li dotarono di una vita limitata, della durata di circa quattro anni. Per garantire una maggiore stabilit\u00e0 mentale, ai replicanti venivano innestati artificialmente dei ricordi di infanzia, relativi a situazioni che ovviamente non avevano mai vissuto.\nI replicanti sono impiegati principalmente nelle colonie extramondo sia per svolgere i lavori pi\u00f9 faticosi e pericolosi e come \"articolo di piacere\" per i soldati di stanza nelle colonie militari. In seguito a una rivolta, i replicanti furono banditi dalla Terra e fu assegnato alla squadra speciale \"Blade Runner\" il compito di \"ritirare\", cio\u00e8 eliminare fisicamente, i replicanti rimasti sul pianeta.\nPer comprendere se un soggetto \u00e8 umano o \u00e8 un replicante, lo si sottopone a un test denominato \"Voight-Kampff\". Esso consiste in un interrogatorio condotto con un oculare puntato sull'occhio, in cui vengono poste domande pensate per suscitare forti reazioni emotive; in questo modo i replicanti tradiscono la loro natura con improvvise dilatazioni e contrazioni della pupilla, essendo incapaci di controllare le emozioni in quanto privi di esperienze di vita vissuta, che invece caratterizzano ogni essere umano. Per la riuscita del test, inoltre, sono fondamentali i tempi di reazione alle domande.\nNello svolgimento della trama, alcuni indizi suggeriscono che anche Deckard sia un replicante; tale interpretazione, molto dibattuta tra i fan, fu confermata da Ridley Scott nel 2000, quando dichiar\u00f2 che \u00abanche Ford era un replicante\u00bb. Tra gli indizi pi\u00f9 significativi c'\u00e8 quello relativo al fatto che, dopo che Deckard ha sognato un unicorno, Gaff realizza un origami con le fattezze dell'animale mitologico: ci\u00f2 mostra come tale immagine non sia un prodotto della mente di Deckard ma il risultato di un innesto artificiale.\nCast.\nIl casting del film si rivel\u00f2 problematico, specialmente per il ruolo di Rick Deckard. Lo sceneggiatore Hampton Fancher s'immaginava Robert Mitchum nel ruolo di Deckard e scrisse i dialoghi del personaggio con lui in mente. Il regista Ridley Scott e i produttori passarono mesi in riunioni e discussioni con Dustin Hoffman, il quale infine se ne and\u00f2 a causa di punti di vista divergenti sul personaggio. Furono presi in considerazione numerosi altri attori per il ruolo principale, tra cui Gene Hackman, Sean Connery, Jack Nicholson, Paul Newman, Clint Eastwood, Tommy Lee Jones, Arnold Schwarzenegger, Al Pacino e Burt Reynolds. Fu infine scelto Harrison Ford a causa di numerosi fattori, tra cui la sua parte nei film di \"Guerre stellari\", il suo interesse per la storia di \"Blade Runner\" e le discussioni con Steven Spielberg, che all'epoca stava completando \"I predatori dell'arca perduta\" e aveva elogiato molto il lavoro svolto dall'attore nel film. Dopo i successi dei suoi film precedenti Ford era alla ricerca di un ruolo pi\u00f9 drammatico.\nNel 1992 Ford ammise che \u00ab\"Blade Runner\" non \u00e8 uno dei miei film preferiti. Non mi sono trovato con Ridley\u00bb. Nel 2006 a Ridley Scott fu chiesto chi fosse stata la maggior spina nel fianco con cui avesse mai lavorato. Egli rispose che era stato Harrison Ford: \u00abQuando abbiamo lavorato insieme era il mio primo film ed ero l'ultimo arrivato. Ma abbiamo fatto un buon film\u00bb. Ford dichiar\u00f2 nel 2000 che lui e Scott avevano avuto un approccio negativo, ormai superato, e ammise di essere un ammiratore del lavoro del regista. Nel 2006 Ford, facendo una riflessione sulla produzione del film, disse: \u00abCi\u00f2 che ricordo pi\u00f9 di ogni altra cosa quando vedo \"Blade Runner\" non sono le 50 notti di riprese sotto la pioggia, ma la voce fuori campo [...] Ero ancora obbligato a lavorare per quei pagliacci che continuavano a inserire una brutta voce fuori campo dopo l'altra\u00bb.\nMolto pi\u00f9 semplice si dimostr\u00f2 invece la scelta dell'attore olandese Rutger Hauer nel ruolo di Roy Batty, il leader dei replicanti. Scott lo scrittur\u00f2 senza averlo mai incontrato prima e basandosi solamente sulle sue performance in tre film di Paul Verhoeven: \"Keetje Tippel\", \"Soldato d'Orange\" e \"Fiore di carne\". Philip K. Dick stesso approv\u00f2 la scelta, descrivendo Hauer come \u00abil perfetto Roy Batty. Freddo, ariano e senza difetti\u00bb. Dei molti film girati da Hauer \"Blade Runner\" rimane il suo preferito. Come ha avuto modo di affermare nel 2001: \u00ab\"Blade Runner\" non ha bisogno di spiegazioni. Semplicemente [\u00e8]. [...] Non esiste niente di simile. Essere parte di un vero capolavoro che ha cambiato il modo di pensare del mondo. \u00c8 magnifico\u00bb.\nMolte attrici poco conosciute si presentarono ai provini per i ruoli di Rachael e di Pris. Dopo una serie di audizioni in cui Morgan Paull interpretava il ruolo di Deckard, venne scelta Sean Young come volto di Rachael. Paull fu scritturato come Holden, il bounty killer collega di Deckard, sulla base dei risultati convincenti delle sue interpretazioni durante i provini. Daryl Hannah super\u00f2 invece la concorrenza di Stacey Nelkin e Monique van de Ven per l'interpretazione del personaggio di Pris. Nelkin si vide comunque assegnare il ruolo di Mary, la quinta replicante. Tuttavia, a causa di un lungo sciopero degli sceneggiatori di Hollywood, le scene in cui doveva comparire Mary non furono sviluppate e si decise di eliminare il personaggio. Joanna Cassidy fu scelta per il ruolo di Zhora anche perch\u00e9 riusciva a sentirsi a suo agio con un serpente intorno al collo. Infatti il pitone birmano che si vede nella scena all'interno del camerino era il suo animale domestico. Edward James Olmos interpreta Gaff. Olmos utilizz\u00f2 il suo variegato background etnico e una serie di ricerche personali per creare il \"cityspeak\", la lingua fittizia che gli abitanti di Los Angeles utilizzano nel film e parzialmente ispirata all'ungherese. Joe Turkel presta il volto al dottor Eldon Tyrell, un magnate che ha costruito un impero commerciale sfruttando la produzione di androidi geneticamente modificati. William Sanderson fu scelto per il ruolo di J. F. Sebastian, un uomo geniale che prova compassione per i replicanti ma afflitto da una grave malattia, dopo che per la parte venne preso in considerazione anche Joe Pantoliano.\nRiprese.\nLe riprese di \"Blade Runner\" iniziarono il 9 marzo 1981 e durarono quattro mesi. Si svolsero negli studi di Burbank, dove vennero ricreate le strade di una Los Angeles futuristica. Come \"location\" ulteriori vennero utilizzati il Bradbury Building, per l'appartamento di J. F. Sebastian, e la Union Station di Los Angeles, trasformata nell'interno del palazzo di polizia. L'ufficio del capitano Bryant, costruito appositamente per il film, \u00e8 stato utilizzato per decenni fino a oggi come ufficio della stazione ferroviaria. L'interno dell'appartamento di Deckard \u00e8 ispirato alla Ennis House costruita dall'architetto Frank Lloyd Wright, in particolare i blocchi di cemento che compongono le pareti.\nDurante le riprese Scott ebbe numerose frizioni con Harrison Ford. L'attore lamentava una mancanza d'attenzione e di indicazioni su come caratterizzare il suo personaggio, mentre Scott pensava che Ford fosse abbastanza professionalmente preparato da non avere bisogno di suggerimenti e prefer\u00ec dedicarsi alle attrici Sean Young e Daryl Hannah, al loro primo ruolo importante. Le condizioni ambientali delle riprese, spesso di notte e sotto una pioggia artificiale, non aiutarono a risollevare l'umore di Ford, che conserva un cattivo ricordo della lavorazione del film.\nPer alcune scene vennero impiegate delle controfigure; ad esempio quando Zhora si schianta contro alcune vetrine mentre Deckard le spara, o quando Pris attacca Deckard eseguendo capriole e salti mortali. Per quest'ultima scena era stata ingaggiata come controfigura una ginnasta professionista, ma Scott le fece rigirare talmente tante volte la scena da renderla esausta. La sequenza finale che si vede nel film \u00e8 stata girata quindi con un ginnasta uomo. In una delle scene finali, quando Deckard e Batty saltano da un tetto all'altro, Harrison Ford \u00e8 interpretato da una controfigura, mentre fu lo stesso Rutger Hauer a eseguire il salto, reso meno rischioso modificando la scenografia, avvicinando cio\u00e8 i due palazzi montati su sostegni mobili.\nScott incontr\u00f2 delle difficolt\u00e0 anche con il team di produzione, essenzialmente statunitense, che non era abituato ai suoi metodi di lavoro e alla sua tendenza a supervisionare totalmente la direzione artistica. Svariati membri della squadra diedero le dimissioni durante il periodo di riprese. La tensione raggiunse il suo apice quando Scott dichiar\u00f2 in un'intervista per un giornale britannico che avrebbe preferito lavorare con un team inglese. In segno di protesta il personale del film prepar\u00f2 delle magliette con scritto \"Yes Gouv, My Ass!\" (lett. \"S\u00ec Governatore, col cavolo!\") e le indoss\u00f2 durante il lavoro. Informato del piano, Scott arriv\u00f2 lo stesso giorno con un cappello da ammiraglio britannico con scritto \"Gouv\", oltre a una maglietta con la scritta \"Xenophobia Sucks\" (lett. \"La xenofobia fa schifo\"). Questo gesto d'ironia contribu\u00ec ad allentare la tensione generale.\nIl perfezionismo di Scott gli caus\u00f2 inoltre dei problemi con la produzione, preoccupata del ritardo accumulato dal film. Le riprese si conclusero in modo affrettato, perch\u00e9 i responsabili avevano fissato una data limite, al di l\u00e0 della quale avrebbero ritirato i propri fondi. L'ultimo giorno di riprese si svolse quindi sotto una grande pressione.\nIl monologo finale di Roy Batty fu l'ultima scena a essere girata. In origine era pensato essere pi\u00f9 lungo e le ultime due frasi non erano presenti. Fu Hauer a persuadere Scott a tagliare la parte iniziale, considerando che un personaggio in punto di morte non avrebbe avuto il tempo di fare un lungo discorso; improvvis\u00f2 inoltre il finale del monologo.\nScenografia.\nScott cit\u00f2 la rivista francese di fumetto di fantascienza \"M\u00e9tal Hurlant\", a cui contribuiva tra gli altri l'artista Moebius, e il dipinto \"Nighthawks\" di Edward Hopper, come fonti stilistiche per l'atmosfera retrofuturista del film. Scott afferm\u00f2 in seguito: \u00abagitavo costantemente sotto il naso del \"team\" di produzione una riproduzione del dipinto per illustrare l'aspetto e l'atmosfera che ricercavo\u00bb. Il regista s'ispir\u00f2 inoltre al panorama di \u00abHong Kong in una giornata particolarmente brutta\u00bb e al paesaggio industriale della sua citt\u00e0 natale, South Shields, nell'Inghilterra nord-orientale. Come \"concept artist\" venne scritturato Syd Mead, anch'esso profondamente influenzato da \"M\u00e9tal Hurlant\". A Moebius fu offerta l'opportunit\u00e0 di assistere nella fase di pre-produzione, ma egli rifiut\u00f2 per poter lavorare a un altro progetto, una decisione di cui in seguito si pent\u00ec. \"Blade Runner\" presenta inoltre numerose e marcate somiglianze con \"Metropolis\" di Fritz Lang, tra cui un ambiente urbano sviluppato in verticale, con torri immense, traffico intenso, schermi di segnalazione e la contrapposizione tra i dirigenti, che vivono in appartamenti elevati e il resto della popolazione, ammassata in quartieri poveri e inquinati: il supervisore agli effetti speciali David Dryer utilizz\u00f2 dei fotogrammi tratti da \"Metropolis\" per allineare le riprese delle miniature degli edifici in \"Blade Runner\". La critica d'arte osserv\u00f2 infine un debito inconscio verso l'opera futurista di Antonio Sant'Elia, gi\u00e0 ispiratrice indiretta per le atmosfere di \"Metropolis\".\nLawrence G. Paull, in qualit\u00e0 di scenografo e David Snyder, come direttore artistico, realizzarono gli schizzi di Scott e Mead. Douglas Trumbull, gi\u00e0 impiegato in film come \"\" e \"Incontri ravvicinati del terzo tipo\", e Richard Yuricich supervisionarono gli effetti speciali della pellicola. Scott e Trumbull si conoscevano da anni ma non avevano mai avuto occasione di collaborare prima. Il regista gli affid\u00f2 il compito di elaborare le miniature per la panoramica del paesaggio industriale e per la piramide della Tyrell Corporation, viste a inizio film, oltre alla riproduzione a grandezza naturale della cabina di pilotaggio delle navi che sorvolano la citt\u00e0. \"Blade Runner\" \u00e8 uno degli ultimi film di fantascienza che non utilizza effetti speciali creati al computer. La scena iniziale, in cui si vede una panoramica della citt\u00e0, \u00e8 in realt\u00e0 la ripresa di un modellino a prospettiva forzata profondo solo 4,5 metri e formato da sagome di palazzi riprodotti in serie. Le esplosioni di gas sono vere: vennero registrate e poi proiettate sul modellino una alla volta, cosicch\u00e9 la scena iniziale \u00e8 in realt\u00e0 la sovrapposizione di molte riprese. Le riprese esterne vennero modificate in post-produzione con la tecnica della pittura dei mascherini. Anche le scene girate nell'ufficio del dottor Tyrell furono cambiate nella parte superiore, perch\u00e9 non era possibile ricreare sul set in modo credibile gli effetti di luce che il sole avrebbe dovuto produrre.\nL'unica scenografia costruita per il film fu il set della strada: vennero utilizzati alcuni palazzi a due piani, montando sulle facciate i tubi dell'aria condizionata per dare l'impressione che fossero palazzi antichi adattati alle nuove tecnologie. Per ovviare al fatto che i palazzi del set erano bassi, mentre la citt\u00e0 era formata da grattacieli, si decise di girare le riprese esterne di notte e di creare un'atmosfera densa di fumo a causa dell'inquinamento.\nPer evocare i progressi tecnologici del futuro, furono introdotte nel film delle vetture volanti chiamate \"spinner\", utilizzate dalla polizia per sorvegliare la popolazione e svolgere mansioni di pattugliamento. Uno \"spinner\" pu\u00f2 essere guidato come un veicolo tradizionale terrestre e decollare verticalmente come un velivolo VTOL. Per decollare e volare, uno \"spinner\" utilizza tre propulsori differenti: un motore a combustione interna, un motore a reazione e l'antigravit\u00e0. I disegni concettuali di Mead vennero usati da Gene Winfield per realizzare 25 modelli funzionanti, assemblati da una squadra di 50 persone in poco pi\u00f9 di cinque mesi di tempo.\nLa macchina Voight-Kampff \u00e8 un poligrafo utilizzato dai \"blade runner\" per osservare le reazioni fisiologiche di un individuo e determinare se si tratta di un replicante. Il dispositivo misura diversi paramentri, come la respirazione, la frequenza cardiaca, la dilatazione della pupilla e l'arrossamento involontario in risposta a domande emozionalmente provocatorie. Nel film i replicanti Leon e Rachael sono sottoposti al test e Deckard rivela a Tyrell che in genere ci vogliono 20 o 30 domande per individuare un replicante; in contrasto con quanto affermato nel libro, dove ne bastano \"sei o sette\" per raggiungere lo scopo.\nMontaggio.\nIl \"budget\" preventivato venne superato di oltre il 10%; Bud Yorkin e Jerry Perenchio fecero allora leva su una clausola del contratto che permetteva loro in questo caso di licenziare il regista e Scott mantenne il posto solo grazie all'intervento di Alan Ladd, Jr., presidente della The Ladd Company. Il montaggio del film si svolse in Inghilterra nell'estate del 1981. Numerose scene dovettero essere tagliate affinch\u00e9 la durata della pellicola non superasse le due ore, come richiesto dalla produzione. Furono cos\u00ec eliminate le sequenze in cui Deckard visita Holden in ospedale e quella in cui sogna un unicorno, mentre altre vennero pesantemente tagliate, principalmente quelle girate nell'appartamento di Deckard in cui compare anche Rachael.\nDopo alcune anteprime in cui i produttori non compresero numerosi elementi del film, e le reazioni del pubblico furono sostanzialmente negative, si decise di inserire una voce narrante fuori campo per facilitare la comprensione di alcuni aspetti della storia. Al regista non piacque l'idea della voce fuori campo e non partecip\u00f2 alla stesura finale dei testi. Venne inoltre richiesto di modificare il finale per rendere il film meno cupo, quindi vennero girate delle scene con Deckard e Rachael in auto su una strada immersi in un bosco. Scott pens\u00f2 di fare delle riprese da elicottero per dare un'idea migliore dell'unica scena in cui compare la natura, ma ci sarebbe voluto troppo tempo e troppo denaro, quindi pens\u00f2 di chiedere a Stanley Kubrick di utilizzare delle scene girate per l'inizio di \"Shining\", sapendo che Kubrick sicuramente avrebbe avuto a disposizione settimane di riprese da elicottero scartate, e infatti cos\u00ec fu. Harrison Ford non grad\u00ec le modifiche effettuate ma fu costretto dalla produzione a registrare le battute per la voce narrante:\nColonna sonora.\nLa colonna sonora di \"Blade Runner\" \u00e8 stata composta da Vangelis, fresco vincitore dell'Oscar alla migliore colonna sonora per il suo lavoro su \"Momenti di gloria\" nel 1981. La composizione alterna melodie classiche a suoni futuristici creati al sintetizzatore, per riflettere lo stile noir e r\u00e9tro voluto da Ridley Scott per il suo film. Scott si \u00e8 anche servito del compositore e pianista Peter Skellern per alcuni arrangiamenti, di Demis Roussos, che canta il brano introduttivo \"Tales of the Future\", e di Don Percival, che interpreta invece \"One More Kiss, Dear\". Il sassofonista jazz Dick Morrissey, collaboratore di lunga data di Vangelis, esegue l'assolo di \"Love Theme\". Un complesso tradizionale giapponese e il suonatore di arpa Gail Laughton hanno contribuito anch'essi alla colonna sonora con un brano ciascuno.\nNonostante la buona accoglienza di pubblico e critica, le nomination nel 1983 per un BAFTA e un Golden Globe come miglior colonna sonora e l'annuncio della pubblicazione di un album da parte della Polydor Records nei titoli di coda del film, la colonna sonora ufficiale non venne pubblicata che dieci anni pi\u00f9 tardi. Per colmare questa lacuna la New American Orchestra ne registr\u00f2 nel 1982 una versione orchestrale. Alcuni brani vennero pubblicati nel 1989 nella raccolta \"Vangelis: Themes\", ma fu solo nel 1992, con l'uscita dell'edizione \"director's cut\", che la colonna sonora completa trov\u00f2 la sua pubblicazione in un album ufficiale. Questo ritardo incoraggi\u00f2 inoltre la circolazione di numerose registrazioni pirata.\nNel 2007, in occasione dell'uscita della versione \"final cut\", \u00e8 stato pubblicato un cofanetto di tre CD con musiche del film, intitolato \"Blade Runner Trilogy\". Il primo disco \u00e8 una riedizione dell'album del 1994, il secondo contiene una selezione di musica composta per il lungometraggio ma non utilizzata nel montaggio finale, mentre il terzo CD costituisce un album inedito di Vangelis a celebrazione del 25\u00ba anniversario del film.\nDistribuzione.\nVersioni.\nEsistono sette versioni differenti di \"Blade Runner\". La versione di lavoro originale (\"Workprint Version\") venne proiettata durante degli screening selezionati a Denver e Dallas nel marzo 1982. L'accoglienza sostanzialmente negativa da parte del pubblico presente port\u00f2 a introdurre delle modifiche alla pellicola, come l'aggiunta di un lieto fine e di una voce narrante fuori campo. La \"Workprint Version\" venne proiettata senza l'approvazione di Ridley Scott al Los Angeles Fairfax Theater nel maggio 1990, a un evento della Academy of Motion Picture Arts and Sciences nell'aprile 1991, e a settembre e ottobre 1991 al Los Angeles NuArt Theater e al San Francisco Castro Theater. Una seconda versione \u00e8 stata presentata unicamente a San Diego nel maggio 1982 (\"San Diego Sneak Preview\"). A eccezione di tre brevi scene supplementari essa \u00e8 identica alla versione cinematografica statunitense.\nLa versione cinematografica statunitense, contenente le modifiche successive alla \"Workprint Version\" e conosciuta come \"Domestic Cut\", usc\u00ec nel giugno 1982. Nelle sale del resto del mondo venne proiettato invece l\"International Cut\". Questa versione include alcune scene piuttosto violente e assenti nella versione nord americana, come quella in cui Roy preme i pollici negli occhi del dottor Tyrell o quella in cui si conficca un chiodo nel palmo della mano durante l'inseguimento a Deckard. Nel 1986 usc\u00ec negli Stati Uniti una quinta versione, pesantemente tagliata per rispondere alle esigenze di una trasmissione televisiva.\nLa prima modifica sostanziale al film risale al \"Director's Cut\" del 1992, una versione del regista rieditata sotto la supervisione di Michael Arick e pi\u00f9 fedele alla prima versione di lavoro della pellicola. Venne rimossa la voce narrante fuori campo cos\u00ec come il lieto fine della fuga di Deckard e Rachael, inoltre venne inserita la scena in cui Deckard sogna un unicorno. Quest'ultima, congiunta alla sequenza finale in cui Rachael colpisce con la scarpa l'origami di unicorno, insinuano il dubbio, assente nelle altre versioni, che lo stesso Deckard possa essere un replicante. Secondo questa interpretazione, Gaff, il collega di Deckard che lascia l'origami nel suo appartamento, sarebbe a conoscenza dei sogni di Deckard, portando alla conclusione che i ricordi dell'uomo siano artificiali come quelli degli altri replicanti; ipotesi tra l'altro avvalorata dallo stesso Scott.\nNelle versioni precedenti si affermava che sei replicanti erano fuggiti dalle colonie extramondo e che uno di loro era stato catturato durante la loro prima vista alla Tyrell Corporation, mentre poi di fatto i replicanti rimasti erano quattro. Questo perch\u00e9 la sceneggiatura aveva inizialmente previsto una quinta replicante, Mary, che sarebbe dovuta morire di \"morte naturale\" nel prosieguo del film. In seguito si decise di eliminare il personaggio di Mary, ma la frase sul campo elettrico non fu cambiata, creando un'incongruenza che fu eliminata soltanto nel \"Director's Cut\".\nIl \"Final Cut\", uscito al cinema nel 2007, \u00e8 considerato la versione definitiva della pellicola e l'unica in cui a Scott \u00e8 stata concessa totale libert\u00e0 artistica. Rispetto al \"Director's Cut\", essa presenta delle modifiche estetiche minori, tra cui piani di transizione, sfondi migliorati e voci ri-sincronizzate. Inoltre l'immagine e il suono sono stati restaurati digitalmente e rimasterizzati.\nData di uscita.\nLe date di uscita cinematografiche internazionali del film, suddivise per versione, sono state:\nDivieti.\nIl film fu distribuito con il visto censura \"divieto di visione ai minori di 17 anni non accompagnati\" negli Stati Uniti per violenza e brevi scene di nudo. Nel resto del mondo ha ricevuto valutazioni generalmente pi\u00f9 basse e varie: film per tutti in Italia, 12 in Francia, 13 in Spagna, 14 in Brasile e Cile, 15 in Australia, Danimarca, Svezia e Irlanda, 16 in Finlandia, Argentina, Norvegia, Nuova Zelanda, Singapore e Islanda, 18 in Corea del Sud. Nel Regno Unito il film ha ricevuto nella prima edizione un visto censura \"divieto ai minori di 14 anni\", poi alzato ai minori di 15 anni per le riedizioni successive; nella prima uscita in Germania dell'Est, invece, il film era consigliato a maggiori di 16 anni, per poi scendere a maggiori di 12 anni nelle uscite seguenti.\nEdizioni home video.\nLa prima versione cinematografica del film usc\u00ec in VHS e Betamax nel 1983, poi in formato Laserdisc nel 1987. Il \"Director's Cut\" usc\u00ec in VHS e Laserdisc nel 1993. Nel marzo 1997 fu la volta dell'edizione DVD, di qualit\u00e0 assai mediocre, perch\u00e9, a causa della popolarit\u00e0 della pellicola, il film fu uno dei primi a essere pubblicato in tale formato. La versione \"Final Cut\" venne pubblicata in DVD, HD DVD e Blu-ray Disc il 18 dicembre 2007, in versione disco singolo, due dischi e in cofanetto. Il cofanetto \u00e8 stato venduto in due versioni, da quattro o da cinque dischi, contenenti tutte le versioni del film, tre commenti audio al lungometraggio \u2014 uno di Ridley Scott, uno dei produttori e degli scenografi e l'ultimo della squadra degli effetti speciali \u2014 il documentario \"making of\" del film, \"Dangerous Days\", della durata di pi\u00f9 di tre ore e mezzo e altri extra.\nAccoglienza.\nIncassi.\n\"Blade Runner\" debutt\u00f2 al cinema in 1.295 sale il 25 giugno 1982. La data venne scelta dal produttore Alan Ladd, Jr., che la considerava il suo \"giorno fortunato\" dal momento che i suoi due film di maggior successo, \"Guerre stellari\" e \"Alien\", erano usciti in date simili \u2014 il 25 maggio del 1977 e del 1979 rispettivamente. L'incasso del primo fine settimana di proiezione fu un deludente 6,15 milioni di dollari. Nonostante questo risultato collocasse la pellicola al secondo posto nella lista dei film con maggiore incasso in quel weekend, venne superato nelle settimane successive da altri film di fantascienza come \"La cosa\", \"Star Trek II - L'ira di Khan\" ed \"E.T. l'extra-terrestre\", un film di fantascienza \"rassicurante\", diametralmente opposto alla distopia rappresentata in \"Blade Runner\". L'uscita contemporanea di queste pellicole e il fatto che il pubblico appassionato di fantascienza si fosse ormai abituato allo stile di \"Guerre stellari\", costituirono le principali ragioni di questo deludente risultato al botteghino.\nA fronte di un budget stimato in circa 28 milioni di dollari, \"Blade Runner\" ottenne un incasso totale in patria di circa 27,5 milioni. In seguito, l'uscita della versione \"Director's Cut\" che incass\u00f2 circa 3,75 milioni, seguita dal \"Final Cut\" del 2007 che gener\u00f2 1,5 milioni di introiti, portarono l'incasso totale del film negli Stati Uniti alla cifra di circa 32,800 milioni di dollari. Nonostante l'esito deludente in Nord America, il pubblico internazionale accolse positivamente la pellicola, con frequenti riproiezioni nei cinema di tutto il mondo che la resero un film di culto.\nCritica.\nIl film polarizz\u00f2 la critica al momento della sua uscita: alcuni ebbero l'impressione che la sostanza fosse stata sacrificata alla forma e agli effetti speciali e giudicarono che il lungometraggio non si presentava propriamente di azione e di avventura come era stato suggerito dalla campagna pubblicitaria; altri invece lo lodarono per via della sua complessit\u00e0 e affermarono che avrebbe retto alla prova del tempo. Negli Stati Uniti una critica diffusa fu il ritmo eccessivamente lento, che sminuiva gli altri suoi punti di forza; Sheila Benson del \"Los Angeles Times\" lo soprannomin\u00f2 infatti \"Blade Crawler\". Pat Berman del \"The State\" lo descrisse invece come \"pornografia fantascientifica\". Di contro Pauline Kael esalt\u00f2 le scenografie \"straordinarie\" della megalopoli e afferm\u00f2 che \"Blade Runner\" \u00abpossiede il suo stile unico, \u00e8 un film di fantascienza visionario che ha il suo stile proprio non pu\u00f2 essere ignorato\u00a0\u2013 ha il suo posto nella storia del cinema\u00bb. In Francia, Philippe Man\u0153uvre di \"M\u00e9tal Hurlant\" \u00e8 uno dei critici pi\u00f9 accaniti della pellicola, affermando che Dick si starebbe rivoltando nella tomba alla vista dell'adattamento. La voce narrante gener\u00f2 critiche miste, mentre il lieto fine venne perlopi\u00f9 percepito in modo negativo; il settimanale tedesco \"Der Spiegel\" scrisse che l'happy ending del film era una \u00abfraintesa concessione ai riti del cinema\u00bb e David Pirie della rivista \"Time Out\" aggiunse: \u00abla narrazione dell'eroe e il finale danno l'impressione di provenire da un altro film\u00bb.\nLe critiche sono diventate molto pi\u00f9 positive con il passare del tempo e a partire dall'uscita della versione \"Director's Cut\". Roger Ebert gli assegn\u00f2 tre stelle su quattro, lo elogi\u00f2 per essere divenuto \u00abuno dei riferimenti visuali del cinema moderno\u00bb, ma trov\u00f2 la storia banale e troppo debole. Nonostante fosse soddisfatto dalle buone interpretazioni di Harrison Ford, Sean Young e Rutger Hauer, valutava il film \"poco convincente\" nella presentazione delle relazioni umane, soprattutto per quanto riguarda la storia d'amore tra Deckard e Rachael. Nel 2007, dopo l'uscita del \"Final Cut\", Ebert cambi\u00f2 la sua opinione iniziale e aggiunse il film alla sua lista dei Great Movies: \u00abHo avuto la conferma\u00bb, spieg\u00f2, \u00abche i miei passati problemi con \"Blade Runner\" rappresentano un fallimento del mio gusto e immaginazione, ma se il film era perfetto, perch\u00e9 Sir Ridley ha continuato ad armeggiarci [cos\u00ec a lungo]?\u00bb. Desson Howe del \"Washington Post\" lo definisce \u00abformidabile a tutti i livelli: la storia basata sulla ricerca inutile dell'immortalit\u00e0, la messa in atto fenomenale di Ridley Scott, gli incredibili scenari futuristi e le interpretazioni commoventi, soprattutto quella di Rutger Hauer\u00bb. \"Entertainment Weekly\" gli assegna la valutazione A-, mentre Adam Smith della rivista \"Empire\" lo gratifica con il voto massimo di cinque stelle su cinque, definendolo un \"autentico capolavoro\" che ha beneficiato, nella sua versione \"Final Cut\", di una restaurazione della qualit\u00e0 dell'immagine \"quasi miracolosa\".\nIl sito di recensioni Rotten Tomatoes attesta una percentuale di gradimento del 91%, con una media voto di 8.4/10 basata sulle valutazioni di 96 critici. La descrizione generale recita: \u00abFrainteso quando venne trasmesso per la prima volta nei cinema, l'influenza del misterioso, neo-noir \"Blade Runner\" di Ridley Scott \u00e8 cresciuta nel tempo. Un capolavoro di fantascienza visivamente straordinario e dolorosamente umano\u00bb. Su Metacritic il film detiene una valutazione di 88/100, sintetizzata con \"plauso universale\", basato sui commenti di 10 revisori professionisti.\nTemi trattati e analisi.\nNonostante \"Blade Runner\" si presenti apparentemente come un film d'azione, esso opera a diversi livelli drammatici e narrativi. Deve molto alle convenzioni del genere noir: l'antieroe taciturno, solitario e dalla dubbia moralit\u00e0, che preferisce prendere le distanze dalla societ\u00e0 piuttosto che integrarvisi; la narrazione fuori campo del protagonista; la \"femme fatale\" seducente ma problematica. L'ambientazione stessa risente di questa corrente, visibile nella pioggia incessante e nell'atmosfera scura, ombrosa e opprimente. Inoltre, sebbene la storia del romanzo si svolga a San Francisco, l'azione del film viene spostata a Los Angeles, citt\u00e0 mitica e ricorrente del noir, in cui sono ambientati ad esempio i romanzi di Raymond Chandler e James Ellroy. La mescolanza di elementi futuristici e degli anni 1940, o di altre epoche, cos\u00ec come il lavoro di Scott sulle luci, hanno condotto i critici a qualificare lo stile del film come retrofuturistico.\nUna sensazione di paranoia pervade la pellicola: le corporazioni prosperano opprimendo la popolazione, la polizia \u00e8 onnipresente e i megaschermi della pubblicit\u00e0 spuntano a ogni angolo della strada. Ridley Scott ha descritto il film come \u00abestremamente \"dark\", sia letteralmente che metaforicamente, con una strana vena masochistica\u00bb; una spiegazione di ci\u00f2 potrebbe essere la volont\u00e0 del regista di \"esplorare il dolore\" sulla scia della morte del fratello, come afferm\u00f2 lo stesso Scott nel 2002 in un'intervista a \"The Observer\". Le conseguenze dell'uomo sull'ambiente sono visibili su scala planetaria, con la totale assenza di vita naturale, animali artificiali che sostituiscono i loro estinti predecessori, sovraffollamento e, nelle citt\u00e0 maggiori come Los Angeles, una coltre di fumo e smog che impedisce ai raggi solari di raggiungere il suolo. Questo ambiente oppressivo e ostile giustifica la migrazione di molti umani verso le colonie extramondo, pi\u00f9 volte menzionate nel film. Il tema distopico affrontato in \"Blade Runner\" \u00e8 uno dei primi esempi di concetti cyberpunk esportati nel cinema. Gli occhi sono un motivo ricorrente e simboleggiano la capacit\u00e0 di cogliere la realt\u00e0, mettendo in dubbio l'abilit\u00e0 dell'uomo di percepirla o di ricordarla con precisione. Allo stesso modo, l'ossessione che i replicanti hanno per le fotografie costituisce il tentativo di aggrapparsi a una memoria affettiva, che per\u00f2 in realt\u00e0 \u00e8 stata loro impiantata da altri.\nIl fatto che i personaggi femminili principali tendano a presentare la donna come un oggetto \u2014 Pris \u00e8 un modello di androide \"da piacere\", Zhora \u00e8 una danzatrice erotica, mentre Rachael soccombe senza troppa insistenza alle \"avance\" di Deckard \u2014 e che Pris e Zhora, anche se donne forti e indipendenti, siano i soli replicanti uccisi direttamente da Deckard, mentre le loro controparti maschili muoiano in circostanze diverse, hanno generato delle accuse di misoginia. Simon H. Scott, tuttavia, afferma che la figura della donna in \"Blade Runner\" vada letta alla luce della cornice postmodernista in cui si colloca il film; non quindi come un simbolo di misoginia, quanto come una rappresentazione degli stereotipi della societ\u00e0 contemporanea.\nIl film presenta numerosi riferimenti e allegorie religiose. I replicanti dalle capacit\u00e0 sovrumane sono creati dal dottor Tyrell (Dio) e il loro ritorno dalle colonie extramondo (paradiso) ne fa degli angeli caduti; il ribelle Roy Batty presenta infatti numerose similitudini con Lucifero, che diventano evidenti quando cita, variandolo, un estratto dell'opera di William Blake \"America a Prophecy\": \"Fiery the angels fell...\" (lett. \"Fieramente caddero gli angeli\") al posto di \"Fiery the angels rose...\" (lett. \"Fieramente si alzarono gli angeli\"). D'altronde, nel finale del film, Batty si perfora il palmo della mano con un chiodo, richiamando la figura di Ges\u00f9, e la colomba, simbolo cristiano dello spirito santo, che prende il volo dalle sue mani, sembra portare il suo spirito in cielo. L'ambientazione stessa, con la pioggia incessante, le esplosioni, i fuochi, sembra richiamare scenari apocalittici e il diluvio universale.\n\"Blade Runner\" si interroga sulle possibilit\u00e0 offerte dall'eugenetica e dalla clonazione nella creazione di replicanti e sulle implicazioni morali, etiche e religiose derivanti. In questo senso si presenta come un racconto morale assimilabile a \"Frankenstein\" di Mary Shelley. Da questo punto di vista, uno dei temi centrali del lungometraggio \u00e8 la questione di che cosa sia e cosa significhi \"umanit\u00e0\". Anche se la differenza tra replicanti e umani \u00e8 fondata essenzialmente sulla mancanza d'empatia nei primi, gli androidi sono presentati come degli esseri capaci di compassione \u2014 Batty arriva a salvare la vita a Deckard \u2014 e di preoccuparsi gli uni degli altri. Il ribaltamento di prospettiva \u00e8 completato dal fatto che le figure umane sono invece fredde, distanti ed egoiste, mentre la folla nelle strade \u00e8 anonima e impersonale. La questione se Deckard sia un umano o un replicante \u00e8 stata dibattuta fin dall'uscita del film. I produttori e Harrison Ford volevano che Deckard fosse umano, mentre Hampton Fancher preferiva mantenere una certa ambiguit\u00e0; Ridley Scott, invece, ha confermato che nella sua visione Deckard \u00e8 un replicante. La sequenza onirica dell'unicorno, inserita dalla versione \"Director's Cut\", insieme all'origami lasciato da Gaff, \u00e8 considerata da molti una prova del fatto che Deckard sia un replicante, poich\u00e9 Gaff avrebbe avuto accesso ai ricordi artificiali del \"Blade Runner\". Questa interpretazione \u00e8 messa in dubbio da alcuni, che affermano che la mancanza di una risposta definitiva \u00e8 cruciale per cogliere il messaggio centrale del film. Questa voluta ambiguit\u00e0, incertezza e ricchezza testuale permette agli spettatori di interpretare il film secondo il loro gusto personale.\nRiconoscimenti.\n\"Blade Runner\" ha vinto o \u00e8 stato candidato ai seguenti riconoscimenti:\nInfluenza culturale.\nAnche se inizialmente non ebbe successo nel Nord America, \"Blade Runner\" raggiunse una buona popolarit\u00e0 a livello internazionale e si guadagn\u00f2 rapidamente uno status di film di culto. A distanza di anni dalla sua uscita, \"Blade Runner\" si mantiene un film ancora molto attuale ed \u00e8 considerato uno dei migliori esempi di cinema di fantascienza di tutti i tempi. Nel 1993 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America, in virt\u00f9 della sua importanza culturale, storica ed estetica, ed \u00e8 frequentemente utilizzato in lezioni universitarie. \u00c8 stato eletto il miglior film di fantascienza in un sondaggio condotto nel 2004 tra 60 eminenti scienziati di tutto il mondo. Nel 2007 l'American Film Institute lo ha posizionato al 97\u00ba posto nella classifica AFI's 100 Years... 100 Movies e l'anno successivo accede al sesto posto nella lista dei 10 migliori film di fantascienza. \u00c8 stato nominato il secondo film visivamente pi\u00f9 influente di tutti i tempi dalla Visual Effects Society, dietro a \"Guerre stellari\".\nLa pellicola costituisce uno dei punti di riferimento del genere cyberpunk. Il suo stile dark e il design futuristico fissarono lo standard di molte opere di fantascienza a venire, tra cui film, anime, videogiochi e programmi televisivi. Ronald D. Moore e David Eick, i produttori di \"Battlestar Galactica\", hanno citato \"Blade Runner\" come una delle maggiori influenze per la loro serie televisiva e l'ambientazione della serie a fumetti \"Nathan Never\" \u00e8 fortemente ispirata alla pellicola. \"Blade Runner\" viene considerato inoltre una importante fonte di ispirazione per la storia e lo stile della serie di film \"Ghost in the Shell\", a sua volta un caposaldo del genere noir-futuristico.\nTra i film di fantascienza o fantastici direttamente ispirati a \"Blade Runner\" vi sono \"Terminator\" (1984), \"Brazil\" (1985), \"Allucinazione perversa\" (1990), \"Terminator 2 - Il giorno del giudizio\" (1991), \"Il quinto elemento\" (1997), \"Dark City\" (1998) e \"Inception\" (2010). La serie televisiva anime \"Bubblegum Crisis\" mostra forti influenze della pellicola. Il lungometraggio \"Soldier\" (1998), scritto sempre da David Webb Peoples, \u00e8 ambientato nello stesso universo narrativo di \"Blade Runner\" e ne \u00e8 considerato uno spin-off. La storia fa riferimento anche ai luoghi misteriosi citati da Roy Batty nel suo monologo finale: le \"porte di Tannh\u00e4user\" e i \"bastioni di Orione\", dove il protagonista del film Todd ha combattuto due delle sue battaglie. La serie televisiva \"Total Recall 2070\" era inizialmente pensata come uno spin-off del film \"Atto di forza\" (\"Total Recall\"), ma venne trasformato in un ibrido tra il lungometraggio e \"Blade Runner\". Gli \"spinner\" sono in seguito apparsi in altri film fantascientifici come \"Ritorno al futuro - Parte II\" (1989) e \"Solar Crisis\" (1990).\n\"Blade Runner\" ha influenzato numerosi videogiochi d'avventura come \"Cypher\", \"Rise of the Dragon\", \"Snatcher\", \"Beneath a Steel Sky\", \"\", il gioco di ruolo \"Shadowrun\", lo sparatutto in prima persona \"Perfect Dark\" e la serie videoludica \"Syndicate\". Warren Spector ha definito il film una fonte d'ispirazione personale, visibile soprattutto nello stile e nella storia della sua opera pi\u00f9 rappresentativa, \"Deus Ex\". L'ambientazione del lungometraggio, caratterizzata da oscurit\u00e0, luci al neon e foschia, \u00e8 pi\u00f9 semplice da renderizzare rispetto a scenari pi\u00f9 complessi ed \u00e8 diventata per questo una scelta piuttosto popolare tra gli sviluppatori di videogiochi. \"Blade Runner\" \u00e8 stato oggetto anche di alcune parodie, come i fumetti \"Blade Bummer\", pubblicato sulla rivista \"Crazy Magazine\", e \"Bad Rubber\" di Steve Gallacci, o la miniserie del 2009 \"Red Dwarf: Back to Earth\", sequel della serie \"Red Dwarf\".\nNel 2012 un dispositivo per studiare la macchina di Anticitera ai raggi X \u00e8 stata battezzata \"Bladerunner\".\nL'espressione \u00abHo visto cose che voi umani...\u00bb, mutuata dal monologo finale di Roy Batty, dove viene pronunciata in modo leggermente diverso, \u00e8 stata oggetto di innumerevoli citazioni e parodie ed \u00e8 entrata nel linguaggio comune, dove \u00e8 usata scherzosamente in senso analogo all'espressione \u00abne ho viste delle belle\u00bb.\nUna leggenda metropolitana, sorta negli anni, afferma che il film abbia agito come una sorta di \"maledizione\" per le aziende i cui loghi erano stati oggetto di \"product placement\" in alcune scene. Tra le compagnie apparentemente colpite dalla maledizione vi furono Atari, Bell System, Cuisinart, Pan Am e The Coca-Cola Company, che subirono delle notevoli battute di arresto o addirittura il fallimento nel decennio successivo all'uscita del film.\nClassifiche.\n\"Blade Runner\" \u00e8 stato inserito in numerose classifiche:\nAltri media.\nRomanzi e fumetti.\nPhilip K. Dick rifiut\u00f2 un'offerta di 400.000 $ per scrivere una trasposizione letteraria del film:\nTuttavia una versione letteraria del film, intitolata \"Blade Runner: a Story of the Future\" fu scritta da Les Martin e pubblicata nel 1982. \"Il cacciatore di androidi\" venne infine ristampato nel 1987 come \"tie-in\" al film, con la locandina della pellicola come copertina e il titolo originale tra parentesi sotto al titolo \"Blade Runner\". La Marvel Comics ha pubblicato nel settembre 1982 un adattamento a fumetti del film intitolato \"A Marvel Comics Super Special: Blade Runner\", sceneggiato da Archie Goodwin.\nUn amico di Dick, K. W. Jeter, scrisse tre romanzi ufficialmente autorizzati come seguito della storia di Deckard, cercando di risolvere le differenze tra il film e il libro originale. I tre volumi sono:\nVideogiochi.\nEsistono due videogiochi d'avventura basati ufficialmente sul film:\nAnime.\nLa serie animata in computer grafica \"\", che espande la storia dei primi due film, \u00e8 stata distribuita su Adult Swim dal 14 novembre 2021.\nSequel.\nDopo vari tentativi infruttuosi susseguitisi nel corso degli anni, volti a dare un seguito alle vicende di \"Blade Runner\", nel 2017 \u00e8 stato realizzato il sequel \"Blade Runner 2049\", diretto da Denis Villeneuve, prodotto da Ridley Scott e interpretato da Ryan Gosling e Harrison Ford, quest'ultimo nuovamente nei panni di Rick Deckard."}
{"id": "1786515", "revid": "767487", "url": "https://it.wikipedia.org/wiki?curid=1786515", "title": "Acque del sud", "text": "Acque del sud (\"To Have and Have Not\") \u00e8 un film del 1944 diretto da Howard Hawks, con Humphrey Bogart e Lauren Bacall, qui al suo esordio cinematografico. Nel film la necessit\u00e0 propagandistica si sposa con i temi caratteristici di Hawks (e in parte anche di Hemingway, di cui era buon amico): l'amicizia virile, la dignit\u00e0, il coraggio.\nTrama.\nMartinica, 1940. L'isola \u00e8 una colonia francese, controllata dai funzionari di Vichy dopo la sconfitta della Francia. Ma alcuni patrioti francesi non accettano la pace col nemico e si riuniscono per organizzare la resistenza e preparare la riconquista del territorio nazionale. Sull'isola, e precisamente all'albergo Marquise di propriet\u00e0 di un francese suo buon amico, vive il capitano Harry \"Steve\" Morgan: un quarantenne statunitense, affascinante, cinico e disincantato, che si guadagna da vivere accompagnando i turisti a pesca d'altomare col proprio motoscafo in compagnia del fidato amico Eddie, un marinaio ubriacone e dal cuore d'oro. La sua vita \u00e8 destinata a cambiare quando un bel giorno una giovane connazionale, la bella e maliziosa Marie \"Slim\" Browning, atterra sull'isola e prende alloggio nello stesso albergo, mentre nel frattempo Harry accetta la richiesta di Frenchy di aiutare una coppia di patrioti francesi, braccati dai funzionari di Vichy, a raggiungere segretamente l'isola con una pericolosa missione notturna. Scopo della missione \u00e8 liberare il benemerito compatriota, deportato sulla vicina Isola del Diavolo, e con il suo aiuto sferrare l'attacco decisivo ai collaborazionisti di Vichy. Harry, in un primo tempo diffidente, accetta per denaro, ma presto una profonda, e ricambiata, simpatia umana nascer\u00e0 verso i patrioti francesi. Nel frattempo anche la bella e intelligente Slim, che fin dal principio aveva innescato un elegante gioco di seduzione con Harry, \u00e8 sempre pi\u00f9 coinvolta nell'operazione, mentre il burbero Harry, a sua volta, \u00e8 sempre pi\u00f9 affascinato dalla giovane americana.\nProduzione.\nQuesta pellicola, che a tratti ricorda \"Casablanca\", fu girata da Hawks come versione cinematografica molto libera ed autonoma di un romanzo di Ernest Hemingway intitolato \"Avere e non avere\" (\"To Have and Have Not)\", scritto nel 1937. Da quest'opera minore, ma sciolta e vivace, dal tono quasi chandleriano, Hawks ricav\u00f2 questa pellicola sulla base di una sceneggiatura cui aveva messo mano anche lo scrittore e poeta statunitense William Faulkner, di cui il regista era buon amico.\nHoagy Carmichael, uno dei pi\u00f9 importanti compositori musicali statunitensi, autore della famosa Stardust (1927), partecipa al film come attore, la sua seconda attivit\u00e0.\nDoppiaggio.\nIl film, per cause belliche, giunse nella sale italiane nel 1947, con il doppiaggio eseguito dalla CDC con Bogart doppiato da Bruno Persa; nella versione per i passaggi televisivi e per i DVD, circola la versione con il doppiaggio di Bogart effettuato da Paolo Ferrari negli anni settanta per la RAI.\nLocandine.\nLa realizzazione delle locandine italiane fu affidata al pittore cartellonista Luigi Martinati.\nCuriosit\u00e0.\nLa pellicola segn\u00f2 anche l'incontro fra i due attori protagonisti, l'allora 44enne Humphrey Bogart e la giovanissima Lauren Bacall, appena 19enne: una differenza d'et\u00e0 di 25 anni che tuttavia non imped\u00ec lo sbocciare di uno dei pi\u00f9 duraturi amori di Hollywood. Bogart e Bacall si sposarono nel 1945 e furono, fino al 1957 con la prematura scomparsa di Bogart, una delle coppie in assoluto pi\u00f9 celebri e amate, sia sul set che fuori, del mondo del cinema.\nUna battuta del film (\"Sai fischiare, no? Unisci le labbra\u2026 e soffia\", \"You know how to whistle, don't you, Steve? You just put your lips together and blow\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 34\u00ba posto."}
{"id": "1786518", "revid": "767487", "url": "https://it.wikipedia.org/wiki?curid=1786518", "title": "Il mistero Picasso", "text": "Il mistero Picasso \u00e8 un film documentario del 1956 diretto da Henri-Georges Clouzot e basato sulla vita del pittore Pablo Picasso, interpretato da se stesso con la collaborazione di Claude Renoir.\nIl film, presentato in concorso al 9\u00ba Festival di Cannes, ha vinto il Premio speciale della Giuria."}
{"id": "1786520", "revid": "767487", "url": "https://it.wikipedia.org/wiki?curid=1786520", "title": "Wittgenstein (film)", "text": "Wittgenstein \u00e8 un film del 1993 diretto da Derek Jarman.\nLa pellicola \u00e8 ispirata al famoso filosofo Ludwig Wittgenstein.\nIl film ha pi\u00f9 l'aspetto di un'opera teatrale filmata in cui gli attori agiscono in una scenografia minimalista. Non si tratta di una ricostruzione della vita del filosofo, bens\u00ec di una messa in scena del suo pensiero, inserito nel contesto della sua vita.\nIl dialogo con s\u00e9 stesso passa cos\u00ec attraverso l'intermediazione di un interlocutore immaginario che non \u00e8 altri che un extraterrestre verde, ingenuo, logico e beffardo.\nTrama.\nLa vita e il pensiero del filosofo Ludwig Wittgenstein, 1889-1951: l'infanzia a Vienna, gli studi a Cambridge, l'amicizia con Bertrand Russell, sua moglie e Maynard Keynes, l'arruolamento volontario nell'esercito austriaco durante la prima guerra mondiale, l'attivit\u00e0 di insegnante elementare, quella accademica a Cambridge, le opere filosofiche.\nProduzione.\nUn film televisivo (commissionato da Channel Four nell'ambito di una serie dedicata a grandi filosofi, poi distribuito anche nelle sale) che \u00e8 quanto di pi\u00f9 lontano si possa immaginare dalla biografia romanzata: Jarman, insieme agli sceneggiatori Terry Eagleton (docente di letteratura inglese a Oxford, di formazione marxista) e Ken Butler, organizza la sua non-storia sotto forma d'inchiesta affidata a un extraterrestre, Mr. Green, incaricato dai superiori di indagare sull'essere umano Ludwig Wittgenstein. Da qui l'antologia di episodi sulla sua vita e il suo pensiero concepiti come blocchi quasi astratti, girati completamente in studio e restituiti - con forte impatto visivo - attraverso una messinscena brechtiana, radicale e totalmente priva di orpelli: macchina fissa, sfondo nero su cui si stagliano, a colori vivaci, personaggi e oggetti, siparietti sgargianti a scandire una partitura per immagini libera, giocosa e grottesca, che nulla concede alla tradizionale contestualizzazione ambientale e psicologica.\nDistribuzione.\nIl film fece la sua prima apparizione il 16 febbraio 1993 al Berlin International Film Festival, per poi approdare al Gay Film Festival di Torino, il 18 aprile dello stesso anno. Giunse nelle sale italiane il 17 settembre 1993.\nNel marzo del 1994 usc\u00ec in videocassetta su etichetta Mondadori Video.\nVenne trasmesso in prima visione TV in Italia su TELE+1 alle 23:00 di luned\u00ec 13 febbraio 1995."}
{"id": "1786521", "revid": "599013", "url": "https://it.wikipedia.org/wiki?curid=1786521", "title": "Thorstein Helstad", "text": ""}
{"id": "1786522", "revid": "351434", "url": "https://it.wikipedia.org/wiki?curid=1786522", "title": "L'uomo elefante", "text": ""}
{"id": "1786523", "revid": "767487", "url": "https://it.wikipedia.org/wiki?curid=1786523", "title": "La ballata di Cable Hogue", "text": "La ballata di Cable Hogue (\"The Ballad of Cable Hogue\") \u00e8 un film del 1970 diretto da Sam Peckinpah e interpretato da Jason Robards, Stella Stevens e David Warner.\nAmbientato durante la cosiddetta \"fine della frontiera\", il periodo di transizione dal vecchio West rurale alla moderna America industriale, non riusc\u00ec a ripetere il successo di pubblico de \"Il mucchio selvaggio\" alla sua uscita, anche se ottenne l'apprezzamento della critica ed \u00e8 stato spesso definito da Peckinpah come il suo film preferito.\nTrama.\nCable Hogue \u00e8 un cercatore d'oro abbandonato nel deserto dell'Arizona dai compagni Taggart e Bowen, decisi a tenere per s\u00e9 la poca acqua rimasta. Dopo quattro giorni, giunto allo stremo delle forze, si imbatte in una sorgente che scopre essere l'unica fonte d'acqua sul percorso tra due citt\u00e0. Costruito un accampamento di fortuna, riceve la visita del reverendo Joshua Duncan Sloan, un bizzarro predicatore che mette in dubbio la legittimit\u00e0 della sua rivendicazione sulla sorgente, spingendolo a correre in citt\u00e0 per registrarla all'ufficio del demanio.\nGiunto a Dead Dog, Cable riesce ad acquistare appena 2 acri e convince il direttore di una banca a concedergli un prestito per ingrandire la sua propriet\u00e0. Decide quindi di concedersi un po' di tempo con la prostituta Hildy, con la quale instaura subito un rapporto cordiale, ma, prima che possano consumare, ricorda di non aver impostato i confini della sua propriet\u00e0 e si precipita fuori senza pagarla, con gran disappunto di Hildy che lo insegue gettando la comunit\u00e0 nello scompiglio. La sera stessa Cable torna in citt\u00e0 con Sloan e trascorre la notte con Hildy, mentre il predicatore si dedica alla sua \"missione\", ovvero la seduzione di donne emotivamente vulnerabili.\nCable riesce a far fruttare la sorgente e con l'aiuto di Sloan costruisce una stazione per le carovane di passaggio che ribattezza Cable Spring, trascorrendo il tempo a filosofeggiare con il predicatore sulla natura dell'amore, sulle donne e sulla morte del vecchio West. Quando questi decide di tornare a Dead Dog, Cable vede arrivare Hildy che \u00e8 stata \"invitata\" ad andarsene dai puritani della citt\u00e0. I due trascorrono insieme tre settimane romantiche, ma Hildy ha gi\u00e0 deciso di andare a San Francisco in cerca di fortuna e Cable le promette che presto la raggiunger\u00e0.\nOrmai da solo, Cable \u00e8 animato unicamente dal desiderio di vendicarsi di Taggart e Bowen, che un giorno vede scendere da una diligenza di passaggio. Fingendosi amichevole, fa credere loro di aver nascosto tutto il suo denaro intorno a Cable Spring e, quando tornano per derubarlo, i due cadono nella trappola che ha escogitato. Dopo aver ucciso Taggart, ordina a Bowen di spogliarsi e andarsene a piedi nel deserto come era stato costretto a fare lui tre anni prima, ma proprio in quel momento rimane a bocca aperta davanti a qualcosa che non aveva mai visto prima: un'automobile che passa davanti a Cable Spring, senza neanche il bisogno di fermarsi per abbeverare i cavalli.\nCable dimostra misericordia per Bowen al quale lascia Cable Spring, avendo deciso di raggiungere Hildy a San Francisco, quando si avvicina un'altra automobile da cui scende proprio la ragazza vestita in modo elegante. Dopo essere diventata ricca, \u00e8 ora diretta a New Orleans e Cable \u00e8 pronto ad unirsi a lei, ma, mentre carica l'automobile, fa scattare accidentalmente il freno a mano. La macchina lo travolge, lasciandolo incapace di muoversi. Cable sa che sta per morire e a Sloan, appena arrivato su di un sidecar, non resta che pronunciare un elogio funebre con il quale celebra la morte dell'uomo e dell'era che ha rappresentato.\nProduzione.\nIl 9 novembre 1966 il \"Daily Variety\" annunci\u00f2 che Sam Peckinpah aveva acquistato i diritti di una sceneggiatura intitolata \"The Ballad of Cable Hogue\", scritta da Edmund Penney e dall'attore John Crawford. Due anni dopo la Warner Bros. dette il via al progetto del film e Peckinpah riscrisse la sceneggiatura, apportando alcune modifiche con il produttore associato Gordon T. Dawson (anche se nessuno dei due risulta accreditato).\nIl cast.\nGli attori Warren Oates e L.Q. Jones, che avevano partecipato anche a \"Il mucchio selvaggio\", si proposero rispettivamente per i ruoli di Cable Hogue e Sloan, ma il regista decise di fare scelte differenti per questo film. \u00abNon potevo assegnare loro quelle parti\u00bb, ha dichiarato in seguito, \u00abdovevo andare avanti con quelli che pensavo fossero giusti\u00bb. A Jones fu riservato il personaggio di Taggart mentre il ruolo del protagonista fu rifiutato da Charlton Heston e James Stewart e infine affidato a Jason Robards.\nPer interpretare Sloan la scelta ricadde su Henry Fonda, che si mostr\u00f2 interessato alla parte ma venne sostituito da David Warner, in quanto le trattative con la Warner Bros. non andarono a buon fine.\nStella Stevens fu la prima scelta per il ruolo di Hildy e, anche se l'attrice ebbe il timore di non essere adatta al personaggio, Peckinpah riusc\u00ec a convincerla, anche se in seguito ad alcune discussioni con lo studio relative al suo compenso il produttore esecutivo Phil Feldman guard\u00f2 a Joanne Woodward come possibile sostituta. Dal momento che quest'ultima chiese un compenso molto pi\u00f9 alto, la scelta della Stevens fu alla fine confermata.\n\"La ballata di Cable Hogue\" vide la prima apparizione sul grande schermo dell'attrice Susan O'Connell e l'ultima di Peter Whitney, entrambi noti soprattutto al pubblico televisivo.\nLe riprese.\nIl 27 gennaio 1969 le riprese iniziarono in Nevada, nel Valley of Fire State Park a sud di Overton, e proseguirono in Arizona e nel J.W. Eaves Movie Ranch di Santa Fe, nel Nuovo Messico. Anche se Peckinpah dedic\u00f2 al film sei giorni a settimana, riservando la domenica al montaggio de \"Il mucchio selvaggio\" che aveva appena terminato di girare, la lavorazione and\u00f2 oltre i tempi previsti soprattutto a causa del maltempo e per la scelta di filmare con un rapporto panoramico di 1,85:1, usando vecchie cineprese che si bloccavano frequentemente. Con diciannove giorni di ritardo sul programma previsto le riprese terminarono il 1\u00ba aprile e alla fine della post-produzione il film avrebbe accumulato circa 3,7 milioni di dollari di spese, quasi 3 milioni oltre il budget originale.\nPost-produzione.\nNel mese di luglio Peckinpah part\u00ec per le Hawaii, dove Frank Santillo e Lou Lombardo stavano lavorando al montaggio, e in autunno torn\u00f2 a Burbank per le ultime fasi di post-produzione. Nel frattempo la Warner Bros. aveva cambiato propriet\u00e0 e le redini erano state assunte da Ted Ashley e John Calley, che a differenza della vecchia dirigenza non nutrivano nel film un interesse particolare. Dopo la proiezione per i distributori di una versione \"grezza\" di due ore e mezzo priva di colonna sonora, furono ancora pi\u00f9 convinti che sarebbe stato un fiasco.\nPhil Feldman spieg\u00f2 ai vertici della Warner che il film doveva essere ancora ridotto di mezz'ora e li esort\u00f2 a sospendere il loro giudizio fino a quando non avessero visto il prodotto finale. I dirigenti accettarono e Feldman confid\u00f2 che se al pubblico delle anteprime fosse piaciuto lo studio avrebbe cambiato atteggiamento. Tra la fine di gennaio e l'inizio di febbraio del 1970 la versione finale fu proiettata a Long Beach e New York e nella maggior parte dei casi il giudizio dei presenti fu molto positivo.\nDistribuzione.\nLa premi\u00e8re ufficiale si tenne a Los Angeles il 18 marzo 1970, preceduta da una proiezione avvenuta l'8 marzo presso il Los Angeles County Museum of Art come parte di un programma dedicato a Peckinpah che includeva anche \"Sfida nell'Alta Sierra\", \"Il mucchio selvaggio\" e l'episodio \"Noon Wine\" della serie televisiva \"ABC Stage 67\". La MPAA impose il rating \"R\", ovvero la visione vietata ai minori di 16 anni senza la presenza di un adulto, cosa che lasci\u00f2 insoddisfatto il regista che sperava nella distribuzione del film come \"M-rated\" (visione consigliata ad un pubblico adulto).\nInoltre, nonostante le reazioni positive registrate nelle anteprime l'atteggiamento della Warner non cambi\u00f2 e il film fu distribuito in cinema di seconda visione praticamente senza promozione. \u00abLa Warner Bros. non lo aveva fatto uscire\u00bb, ha affermato in seguito Stella Stevens, \u00abl'aveva scaricato\u00bb. Dopo un paio di settimane sprofond\u00f2 nel circuito dei drive-in e delle \"grindhouse\" prima di sparire del tutto. Furibondo, Peckinpah attacc\u00f2 lo studio nelle conferenze stampa e nelle interviste accusandolo di aver danneggiato la sua reputazione professionale.\nA luglio fu mostrato al Festival internazionale del cinema di San Sebasti\u00e1n, dov'era previsto come uno dei due film statunitensi in concorso insieme a \"Non \u00e8 pi\u00f9 tempo d'eroi\" di Robert Aldrich. Tuttavia il film venne ritirato dalla competizione su decisione della Warner Bros. e la scelta irrit\u00f2 ulteriormente Peckinpah, infuriato anche per le modifiche fatte senza la sua autorizzazione alla versione che venne infine proiettata fuori concorso. \u00abSono furioso con la Warner Bros.\u00bb, dichiar\u00f2 durante una conferenza stampa, \u00absono pronto a impedire che ripetano una tale trovata e ho intenzione di citarli in giudizio\u00bb.\nIn Italia fu proiettato per la prima volta il 24 settembre 1970 durante gli Incontri Internazionali del Cinema di Sorrento e distribuito nelle sale a partire dal 3 novembre.\nDate di uscita.\nNegli anni \u00e8 stato riproposto in manifestazioni internazionali come il Panorama of European Cinema di Atene (2006), il Festival cinematografico internazionale di Mosca (2011), il Locarno Festival (2015) in una retrospettiva su Sam Peckinpah e il Torino Film Festival (2019) in una sezione dedicata alla \"Nuova Hollywood\".\nHome video.\nIl film \u00e8 stato distribuito per la prima volta in DVD nel 2006 dalla Warner Home Video, in un'edizione che includeva due \"featurette\" (\"The Ladiest Dam'd Lady: an afternoon with actress Stella Stevens\" e \"Sam Peckinpah West: A Study of the Filmmaker\"), e nel box set \"Legendary Sam Peckinpah's Westerns Collection\" costituito da 6 DVD, che lo stesso anno ha ottenuto una candidatura ai Satellite Awards come \"Best Classic DVD\". Il 6 giugno 2017 \u00e8 stato distribuito anche in formato Blu-ray.\nAccoglienza.\nIncassi.\nIl film incass\u00f2 complessivamente 5 milioni di dollari, di cui 3,5 negli Stati Uniti.\nCritica.\nAnche se alcuni trovarono il suo stile allegorico troppo pesante e pretenzioso, alla sua uscita il film ottenne soprattutto elogi da parte della critica.\nRoger Greenspun del \"The New York Times\" lo giudic\u00f2 \u00abil film pi\u00f9 leggero, audace e forse il pi\u00f9 piacevole di Peckinpah fino ad oggi\u00bb, mentre la rivista \"Variety\" lo defin\u00ec una commedia western realizzata sullo stile del giornalista e scrittore Damon Runyon. Il critico Roger Ebert scrisse che il film \u00e8 \u00abuno splendido esempio di \"New Western\"... un racconto meravigliosamente comico che non ci si aspetta da un regista che sembra pi\u00f9 a suo agio con la violenza che con l'umorismo\u00bb. Ebert apprezz\u00f2 in particolare la prova di Stella Stevens e Jason Robards, definendo il suo personaggio \u00abuno dei pi\u00f9 memorabili individualisti del West\u00bb.\nIn occasione della proiezione al festival di Sorrento il quotidiano \"La Stampa\" scrisse che \u00absu quel mondo avventuroso, stereotipato dal manierismo, tipicizzato secondo moduli consunti, Peckinpah butta un occhio umido di nostalgia. Ma il suo sguardo innamorato sa anche essere ironico, riesce a scoprire motivi d'osservazione arguta o maliziosa nelle situazioni pi\u00f9 codificate, nei personaggi pi\u00f9 stantii\u00bb.\nColonna sonora.\nLa colonna sonora originale di Jerry Goldsmith \u00e8 stata pubblicata nel 2002 dalla Var\u00e8se Sarabande, in un'edizione limitata di 3000 copie. Oltre a diversi brani strumentali include alcune tracce composte ed eseguite da Richard Gillis e una (\"Butterfly Mornin's\") cantata da Jason Robards e Stella Stevens."}
{"id": "1786525", "revid": "339392", "url": "https://it.wikipedia.org/wiki?curid=1786525", "title": "Tunnel Munt la Schera", "text": ""}
{"id": "1786526", "revid": "1101574", "url": "https://it.wikipedia.org/wiki?curid=1786526", "title": "Alfredo Catalani", "text": "Biografia.\nApparteneva a una nota famiglia di musicisti ed era figlio di un maestro di musica (allievo di Giovanni Pacini), dal quale ebbe i primi insegnamenti. La madre, invece, era direttrice di un collegio.\nInizi\u00f2 a studiare nella sua citt\u00e0 natale, presso l'Istituto Musicale Pacini (oggi Boccherini), avendo tra i docenti Fortunato Magi (zio di Giacomo Puccini), poi a Parigi, con Fran\u00e7ois-Emmanuel-Joseph Bazin, e infine al Conservatorio di Milano, con Antonio Bazzini. Proprio a Milano, terminati gli studi, Catalani si mise in vista presentando un breve lavoro eccentrico e vigoroso intitolato \"La falce\", egloga araba per due voci e coro su libretto di Arrigo Boito. Ne fu entusiasta, in particolare, il critico Filippo Filippi. Poco tempo dopo, il pittore Tranquillo Cremona, ispirato da un incontro casuale fra Catalani e Lisetta Cagnoli (cognata di Tranquillo Cremona) nel suo studio, ritrasse entrambi in un dipinto tardoromantico conosciuto come \"L'Edera\". Il quadro rappresenta la fine di un amore, ma finir\u00e0 col diventare il simbolo della morte prematura del musicista, occorsa per un aggravamento della tisi (allora incurabile) di cui soffriva.\nDopo il felice esordio de \"La falce\" (1875), Catalani (che nel frattempo si era stabilito a Milano) si mosse in una cornice vicina alla scapigliatura milanese e agli artisti pi\u00f9 progressisti, tenendo conto, oltre che della lezione di Richard Wagner, del rinnovamento sinfonico e del dramma lirico francese. Ma da questo impegno scaturirono solo alcune opere, considerate unanimemente secondarie dalla critica: la mal riuscita \"Elda\" (1880), rappresentata in una versione modificata di Carlo Pedrotti (la partitura originale non \u00e8 mai stata eseguita), \"Dejanice\" (1883) ed \"Edmea\" (1886). \"Dejanice\" fu tuttavia lodata dal giovane Giacomo Puccini. Tra \"Dejanice\" ed \"Edmea\" si colloca l'originale esperimento di \"Ero e Leandro\", poema sinfonico ispirato al modello lisztiano, eseguito nel 1885. Catalani, intanto, si avvicinava sempre pi\u00f9 a certe atmosfere nordiche, dalle quali scatur\u00ec la sua opera successiva: \"Loreley\" (rifacimento di \"Elda\"), composta nel 1886/87.\nNell'aprile del 1888 (dopo una faticosa disputa) ottenne la cattedra di composizione presso il Conservatorio di Milano, mentre nel maggio del medesimo anno avvenne la fusione tra l'editrice Lucca (fino a quel momento detentrice dei diritti di Catalani) e l'editore Giulio Ricordi, che perci\u00f2 diventer\u00e0 il possessore delle opere catalaniane.\nNel 1889 si fidanz\u00f2 ufficialmente con una cugina di parte materna, Luisa Picconi, con la quale per\u00f2, dopo pochi mesi, arriv\u00f2 ad una dolorosa rottura. In questo periodo, fra l'altro, inizi\u00f2 a comporre quella che sar\u00e0 la sua ultima opera: \"La Wally\".\nNel febbraio del 1890 si rec\u00f2 a Torino per la prima di \"Loreley\", che ottenne un buon successo.\nNel 1891 venne ultimata la stesura de \"La Wally\", che sar\u00e0 rappresentata alla Scala di Milano il 20 gennaio dell'anno successivo con buon esito. Quest'opera testimonia palesemente un nuovo stile, apre la via a Giacomo Puccini e rimane fondamentale nell'evoluzione dell'opera lirica italiana. Gustav Mahler, che la diresse ad Amburgo nel 1893, la considerava \"la migliore opera italiana\". Nel 1892, dopo la prima scaligera, \"La Wally\" venne splendidamente ripetuta nel mese di settembre al Teatro del Giglio di Lucca, con la direzione di Arturo Toscanini, grande estimatore di Catalani. Nello stesso anno, il musicista lucchese ottenne due buoni successi anche al Teatro Carlo Felice di Genova: in febbraio con \"Loreley\", e in autunno, quando venne nuovamente presentata \"La Wally\". Successivamente, cominci\u00f2 a pensare a un nuovo lavoro (\"Nella selva\"), che per\u00f2, a causa della morte prematura, rester\u00e0 allo stato di abbozzo.\nNell'estate del 1893, Catalani, prostrato dall'ormai cronica tisi (di cui erano gi\u00e0 morti sia la sorella che il fratello), decise - come d'abitudine - di andare in montagna per ristabilirsi. Part\u00ec quindi per la Svizzera, ma a Chiasso (durante il viaggio) venne colpito da una violenta emottisi che lo costrinse a rientrare a Milano. Il 7 agosto 1893, dopo alcuni giorni di agonia, Alfredo Catalani, a soli 39 anni, moriva dopo una vita drammatica e tormentata. Due giorni dopo, venne provvisoriamente sepolto nel Cimitero Monumentale di Milano.\nSoltanto il 16 marzo 1894, di fronte alle autorit\u00e0 cittadine, la salma verr\u00e0 definitivamente traslata nella natia Lucca, presso il famedio del cimitero monumentale di Sant'Anna. Sar\u00e0 solo a partire dal 1905 che Arturo Toscanini imporr\u00e0 la ripresa delle sue opere. Catalani, quindi, riacquister\u00e0 fama nel corso del Novecento, almeno fino agli anni Settanta.\nNel 1954 a Lucca, sul Baluardo di San Paolino, \u00e8 stato eretto un monumento alla memoria del grande compositore realizzato dallo scultore Francesco Petroni.\nStile e critica.\nCatalani fu musicista raffinato e dotato di squisita ispirazione, specie nei toni della mestizia e del languore. Le sue opere compensano con tali doti una certa debolezza di architettura drammatica.\nNegli anni Ottanta del XX secolo, il Teatro del Giglio di Lucca mise in scena una serie di opere di Catalani, alcune delle quali rarissime nei cartelloni (La Falce, Dejanice ed Edmea). Nei medesimi anni l'Associazione Musicale Lucchese, in collaborazione con l'Orchestra Lirico Sinfonica dello stesso Teatro del Giglio, riprese la Messa in mi minore per soli, coro e orchestra. Tuttavia l'ostracismo alla Scala di Claudio Abbado e il successivo disinteresse di Riccardo Muti, hanno fatto s\u00ec che oggi, in Italia, il compositore sia quasi dimenticato. Viceversa, dopo la rappresentazione de \"La Wally\" a Bregenz, nel 1991, Catalani \u00e8 divenuto nel centro-Europa, nei paesi nordici e nei paesi slavi, un autore di normale repertorio. In anni recenti, sempre per iniziativa dell'Associazione Musicale Lucchese, sono stati eseguiti e registrati i \"Venti brani per pianoforte\". Tra il 2017 e il 2018 il Teatro del Giglio di Lucca, insieme a quelli di Piacenza, Modena e Reggio Emilia, ha allestito una nuova produzione de \"La Wally,\" facendo riscoprire quest'opera al pubblico; erano ben 25 anni che la creazione pi\u00f9 famosa di Catalani non veniva rappresentata nel teatro lucchese.\nNonostante l'apprezzamento del pubblico, la critica ufficiale \u00e8 spesso stata poco benevola verso Catalani, al quale \u00e8 stato rimproverato di essere troppo \"wagneriano\". Non \u00e8 certo un caso che due opere come \"Cavalleria rusticana\" e \"Pagliacci\" si siano affermate in modo pi\u00f9 deciso rispetto alle coeve \"Loreley\" e \"La Wally\". Giuseppe Verdi non provava entusiasmo per le opere di Catalani , ma nonostante ci\u00f2 ordin\u00f2 - dopo la morte del compositore - un busto da mettere nella casa di Sant'Agata."}
{"id": "1786534", "revid": "830939", "url": "https://it.wikipedia.org/wiki?curid=1786534", "title": "Mattia Albani", "text": "Attivo a Caldaro sulla strada del vino e a Bolzano, fu il fondatore di una dinastia di liutai, suoi figli o nipoti, che utilizzarono per i loro strumenti gli abeti rossi della val di Fiemme, e in particolare da quelli della \"foresta di Paneveggio\", noti come \"gli alberi dei violini\". \n Violini costruiti dalla famiglia Albani sono suonati da illustri artisti, come Vincenzo Bolognese, Silvia Marcovici, Gregory Ewer, Silvano Minella e, in passato, dal virtuoso Arcangelo Corelli.\nSpesso viene confuso con il figlio omonimo, anche lui liutaio, attivo a Bolzano ed a Roma, nato a Bolzano nel 1650 e morto nel 1680."}
{"id": "1786537", "revid": "1833487", "url": "https://it.wikipedia.org/wiki?curid=1786537", "title": "Fischietto d'oro", "text": "Fischietto d'oro (\"Apito Dourado\") \u00e8 uno scandalo calcistico scoperto in Portogallo nella stagione 2003-2004.\nI club coinvolti furono il Porto (campione di Portogallo nel 2004) e il Boavista, accusati di aver corrotto un gruppo di arbitri, ed in minima parte l'Uni\u00e3o Leiria.\nVicenda.\nNel dicembre 2006 Carolina Salgado, ex moglie di Pinto da Costa (presidente del Porto), pubblic\u00f2 su un libro, chiamato \"Eu, Carolina\" (Io Carolina), gravi accuse di corruzione. Il dirigente portoghese querel\u00f2 l'ex moglie ma la magistratura lusitana decise di aprire un'inchiesta riguardo a questa vicenda. Nella 2007 il \"Tribunale istruttorio di Oporto\" scagion\u00f2 dalle accuse di corruzione il presidente del Porto riguardo alla partita Porto - Estrela Amadora, accusando Carolina Salgado di diffamazione, ma invi\u00f2 alla Federazione portoghese un dossier riguardo all'incontro Porto - Beira Mar, sostenendo che fosse stato commesso l'illecito sportivo e, nel mese di luglio, Valentim Loureiro, presidente del Boavista e padre del dirigente Jo\u00e3o Loureiro, venne condannato a tre anni e due mesi di reclusione per abuso d'ufficio ma non per corruzione.\nSanzioni.\nNel frattempo, nel 2007 fu avviata un'inchiesta sportiva chiamata \"Apito finale\" (\"fischio finale\") e, alla fine della lunga indagine, il 9 maggio 2008 la Federazione portoghese nel processo ha preso le seguenti decisioni e squalifiche, poi confermate il 5 luglio 2008:\nRiscontri in Europa.\nIl 4 giugno 2008 l'UEFA decise di escludere il Porto dalla Coppa dei Campioni 2008-2009 per via dei 6 punti di penalizzazione. Per via di questa esclusione lo Sporting Lisbona (2\u00b0) e il Vitoria Guimaraes (3\u00b0) avrebbero esordito nella fase a gruppi, mentre il Benfica (4\u00b0) avrebbe disputato il turno preliminare. In Coppa UEFA sarebbero andati Maritimo, Vitoria Setubal e Sporting Braga, mentre il Belenenses avrebbe disputato l'Intertoto. Il 13 giugno per\u00f2 venne accolto il ricorso del Porto, che pot\u00e9 prender parte alla manifestazione a partire dalla fase a gruppi insieme allo Sporting Lisbona; di conseguenza il Vitoria Guimaraes disput\u00f2 il preliminare estivo (che perse), mentre il Benfica disput\u00f2 la Coppa UEFA 2008-2009 insieme a Maritimo e Vitoria Setubal, mentre in Intertoto ci and\u00f2 lo Sporting Braga. Successivamente Vitoria Guimaraes e Benfica fecero ricorso al TAS di Losanna, vedendosi per\u00f2 respingere la richiesta di esclusione del Porto."}
{"id": "1786538", "revid": "767487", "url": "https://it.wikipedia.org/wiki?curid=1786538", "title": "Rhys Griffiths", "text": "Carriera.\nHa iniziato la sua carriera con la maglia del Cwmbran Town per poi passare all'Haverfordwest County. Successivamente ha disputato due stagioni col Port Talbot Town, con una breve parentesi nel 2005 al Carmarthen Town.\nLa stagione della svolta per la sua carriera \u00e8 la 2005-06 quando con la maglia del Port Talbot Town realizza 28 reti in campionato, diventando il capocannoniere del torneo. L'anno successivo si trasferisce al Llanelli, squadra in cui ha militato sino alla fine della statione 2011-12.\nIl 21 giugno 2012 firma un contratto col Port Talbot Town, tornando cos\u00ec a vestire per la terza volta in carriera la maglia degli \"Steelmen\". Il 6 agosto 2012 passa alla squadra inglese del Plymouth Argyle militante nella Football League Two, firmando cos\u00ec all'et\u00e0 di 32 anni il suo primo contratto da calciatore professionista. Con l'arrivo del nuovo manager John Sheridan il 6 gennaio 2013, il giocatore viene messo fuori rosa per scelta tecnica.\nNel febbraio 2013 Griffiths lascia Plymouth per passare al Newport County, formazione gallese che milita per\u00f2 nel campionato inglese di Conference National. Al termine della stagione lascia il campionato inglese per tornare in Galles con il Port Talbot Town.\n\u00c8 stato il capocannoniere del campionato gallese per ben sette anni consecutivi: 2005-06 (28 reti), 2006-07 (30 reti), 2007-08 (40 reti), 2008-09 (31 reti), 2009-10 (30 reti), 2010-11 (25 reti) e 2011-12 (24 reti). Griffiths \u00e8 anche il miglior realizzatore della storia del Llanelli nelle competizioni europee con 4 marcature e uno dei giocatori con il maggior numero di presenze (12 col Llanelli, 14 in totale).\nNel 2007 ha sostenuto un provino per la squadra svizzera dell'FC Aarau, segnando anche un gol in amichevole, ma alla fine il suo trasferimento non si \u00e8 concretizzato.\nGriffiths \u00e8 stato il secondo giocatore della storia a superare le 200 marcature nel campionato gallese ed \u00e8 il secondo miglior marcatore di sempre della Welsh Premier League con 265 reti alle spalle di Marc Lloyd-Williams che detiene il record con 319 reti.\nIl 14 marzo 2014 ha stabilito il record per il maggior numero di reti segnate in una gara della Welsh Premier League: nell'incontro tra il Port Talbot Town e l'Afan Lido, terminato 8-2, ha realizzato 7 gol.\nEssendo il campionato gallese semi-professionistico, Griffiths ha svolto la professione di vigile del fuoco sino al 2012 quando, col passaggio nella Football League Two, \u00e8 diventato un giocatore professionista."}
{"id": "1786541", "revid": "1372005", "url": "https://it.wikipedia.org/wiki?curid=1786541", "title": "Giovanni l'Ossita", "text": "Nel 1097, quando arriv\u00f2 l'esercito assediante della Prima crociata egli fu imprigionato da Yaghisiyan, il governatore selgiuchide di Antiochia, che dubitava della sua lealt\u00e0.\nOgni tanto veniva appeso dalle mura ed i suoi piedi venivano colpiti con verghe di ferro.\nFu rilasciato e ristabilito come patriarca quando i Crociati conquistarono la citt\u00e0 nel 1098.\nPresto i crociati nominarono anche un patriarca latino, Pietro I di Narbona, che fu consacrato da Giovanni, ma i due patriarchi coesistettero fianco a fianco solo per breve tempo, fino a quando Giovanni divenne politicamente scomodo per il primo Principe di Antiochia, Boemondo I.\nBoemondo lo accus\u00f2 di cospirare con l'Impero bizantino, un vecchio nemico di Boemondo e della sua famiglia normanna, cos\u00ec Giovanni nel 1100 fu esiliato a Costantinopoli.\nSotto il patriarca Bernardo di Valenza, che succedette a Pietro di Narbona, la Chiesa cristiana ortodossa fu repressa in favore della Chiesa cattolica.\nA Costantinopoli Giovanni si ritir\u00f2 in un monastero ad Oxia, dove scrisse dei trattati antilatini.\nAlla sua morte un nuovo patriarca greco-ortodosso fu nominato a Costantinopoli fino a quando fu possibile ristabilirlo in Antiochia, nel tardo XII secolo."}
{"id": "1786547", "revid": "287204", "url": "https://it.wikipedia.org/wiki?curid=1786547", "title": "Galleria Munt La Schera", "text": "La galleria Munt La Schera, detta anche galleria la Drossa o galleria Livigno, \u00e8 una galleria stradale svizzera, che passa in direzione nord-sud sotto il Munt La Schera che le d\u00e0 il nome (monte che fa parte della catena Casina-Umbrail-Pizzo della Forcola e in particolare del gruppo del Piz Daint), collegando la valle del lago di Livigno a sud con la valle del Forno a nord. \nPur essendo completamente in territorio svizzero, in particolare nel comune di Zernez del cantone dei Grigioni, l'entrata sud del tunnel \u00e8 a circa 600 metri dal confine con l'Italia. Qui vi \u00e8 un distaccamento della Guardia di finanza, affiancata a quello della dogana svizzera.\nStoria.\n\u00c8 stato costruito dalla societ\u00e0 svizzera Engadiner Kraftwerke AG, per la costruzione della diga del Punt dal Gall, tra il 1965 e il 1968 e quindi del bacino artificiale del lago di Livigno. Successivamente alla conclusione dei lavori, la galleria \u00e8 stata resa disponibile al traffico veicolare.\nTransitabilit\u00e0.\nLa galleria \u00e8 ad una sola corsia. Il transito avviene in una delle due direzioni, alternando ogni 15 minuti. Sono ammessi veicoli di un'altezza massima di 3,6 metri e una larghezza massima di 2,5 metri. Il passaggio nella galleria \u00e8 soggetto a pedaggio. Il costo per un biglietto di andata \u00e8 di 17 CHF o 16 EUR (per macchine fino a 3,5 t, dati aggiornati all'estate 2019). Il pedaggio avviene esclusivamente al lato sud (italiano). \nLa galleria, dal gennaio 2010, \u00e8 aperta per 24 ore al giorno, salvo interventi di manutenzione effettuati in bassa stagione, tutto l'anno anche quando i passi montani principali sono chiusi, permettendo la continuit\u00e0 dei collegamenti fra la Valtellina e il Canton Grigioni."}
{"id": "1786548", "revid": "36426", "url": "https://it.wikipedia.org/wiki?curid=1786548", "title": "Teatro Pagliano", "text": ""}
{"id": "1786552", "revid": "75121", "url": "https://it.wikipedia.org/wiki?curid=1786552", "title": "Iena del Tavoliere", "text": ""}
{"id": "1786554", "revid": "339392", "url": "https://it.wikipedia.org/wiki?curid=1786554", "title": "Munt la Schera", "text": ""}
{"id": "1786555", "revid": "729019", "url": "https://it.wikipedia.org/wiki?curid=1786555", "title": "Julian Huxley (rugbista)", "text": "Biografia.\nCresciuto a Woollahra, municipalit\u00e0 di Sydney della quale sua madre Keri fu anche sindaco dal 1999 al 2008, Huxley esord\u00ec da professionista nei Brumbies di Canberra nel 2002; fu nei Reds di Brisbane che Huxley si impose dalla stagione successiva, tanto da divenire titolare a titolo pi\u00f9 o meno stabile e tornare a richiamare le attenzioni della sua squadra d'origine, i Brumbies, nelle cui file torn\u00f2 in occasione del Super 14 2007, una volta che fu chiaro che i Reds avevano puntato, come prima scelta nel ruolo di estremo, il nazionale Chris Latham\nIl 2007 fu anche l'anno in cui Huxley esord\u00ec nei \"Wallabies\", all'et\u00e0 di 27 anni: chiamato in sostituzione di Chris Latham, disput\u00f2 il suo primo incontro in maggio contro il ; pi\u00f9 tardi prese parte alla in Francia, nel corso della quale giunse fino ai quarti di finale.\nA marzo 2008, durante un incontro che vedeva opposti i Brumbies all'ex squadra di Huxley, i Reds, nel corso di un tentativo di placcaggio il giocatore rimase a terra preda di convulsioni; portato fuori dal campo e sottoposto a risonanza magnetica, gli fu rilevato un tumore cerebrale, asintomatico, di supposta natura benigna.\nDalla diagnosi del tumore al ritorno in campo di Huxley trascorsero due anni: il primo incontro dopo l'intervento chirurgico di rimozione del tumore \u00e8 del marzo 2010, nella squadra riserve dei Brumbies; il rientro nel Super 14 \u00e8 il mese successivo, contro i Chiefs.\nAl termine della stagione Huxley ha annunciato di aver siglato un contratto con la nuova formazione di Melbourne, i Rebels, che dal 2011 prende parte al Super Rugby come quinta \"franchise\" australiana."}
{"id": "1786559", "revid": "287204", "url": "https://it.wikipedia.org/wiki?curid=1786559", "title": "Campo di concentramento di Langenstein-Zwieberge", "text": "Il campo di concentramento di Langenstein-Zwieberge \u00e8 stato un lager nazista.\nSituato nella localit\u00e0 di Langenstein, a pochi chilometri da Halberstadt (Sassonia-Anhalt), dall'aprile 1944 all'aprile dell'anno successivo serv\u00ec come sottocampo per il campo di concentramento di Buchenwald.\nSi stima che vi siano stati internati fra cinquemila e settemila prigionieri, molti dei quali di fede ebraica. Nell'anno in cui rimase in funzione vi morirono circa duemila dei deportati. Le cause dei decessi erano perlopi\u00f9 dovute ad astenia, denutrizione e condizioni di vita in pieno disagio fisico e psicologico. Molte furono le esecuzioni sommarie eseguite nel lager.\nStoria.\nNel periodo in cui il sottocampo rimase aperto vi furono internati un migliaio di cittadini francesi. Un primo gruppo di una ventina di deportati arriv\u00f2 da Buchenwald il 21 aprile per costituire un primo \"Kommando\" di lavoro. Fu alloggiato in una locanda alla periferia di Langenstein; da allora, i convogli si succedettero cosicch\u00e9 fu necessaria la costruzione di un campo vero e proprio, che esiste ancora, alle porte del villaggio. Sei convogli di deportati francesi giunsero fra il 26 settembre del 1944 ed il 18 febbraio del 1945.\nLa costruzione del campo fu completata ad agosto con l'installazione di una recinzione elettrificata. Era costituito inizialmente da sette \"Block\" (baracche) oltre ai servizi annessi (il \"Revier\", ovvero l'infermeria, la cucina, ecc.). A febbraio 1945 i blocchi erano saliti a diciotto e i detenuti che vi erano stipati a 5.100 unit\u00e0 (tale cifra sarebbe scesa a 4.400 persone prima del mese di aprile).\nNella settimana dal 19 marzo al 25 marzo 1945, su 1.308 decessi concernenti Buchenwald e i suoi \"Kommando\", Langenstein-Zwieberge ebbe il triste primato di registrarne 234 (una cifra maggiore di quella avuta ad Ohrdruf, 207, e Leau, 69).\nIl lavoro nel campo.\nFin dai primi giorni del loro arrivo, i deportati iniziarono a realizzare delle gallerie nelle colline del Thekenberge. In dieci mesi, al prezzo di spaventose sofferenze, furono scavati circa dieci chilometri di tunnel per una superficie di 60.000\u00a0m\u00b2: alcuni erano di dimensioni tali da contenere una ventina di vagoni ferroviari. \u00c8 stato calcolato che per coloro che lavoravano a tali gallerie l'aspettativa di vita non superava le sei settimane.\nIl lavoro era articolato in due turni giornalieri di dodici ore, compiuti in condizioni atroci per mancanza di aria e sotto il controllo costante dei \"Kapo\" e soprattutto dalle guardie naziste. Molti degli internati tornavano al campo alla fine del turno di lavoro completamente stremati, senza neppure la forza di consumare la zuppa loro assegnata.\nIl principale obiettivo del Reich riguardo a questo campo era tuttavia quello di costruire tunnel sotterranei dove installare officine per la costruzione dei nuovi modelli di reattori V1 e V2. Per perseguire tale scopo, l'azienda Junkers organizz\u00f2 un piccolo campo di tre baracche interne al campo ed ubicate su di un lato del piazzale dove veniva effettuato l'appello. A tal fine vennero \"reclutati\" 869 lavoratori \"specializzati\" richiamati dai \"Kommando\" di Halberstadt, di Aschersleben, di Langensalza e di Niederorschel.\nIn questo piccolo campo, privo di luce e di qualsiasi conforto, i detenuti erano trattati al pari degli altri impiegati alla creazione del tunnel. Mano a mano che i prigionieri morivano, i loro corpi venivano inviati con degli autocarri a Quedlinburg per essere bruciati nei forni crematori.\nNel marzo 1945, lo stabilimento cess\u00f2 la produzione per la scarsit\u00e0 di carburante e perch\u00e9 i corpi dei deportati deceduti continuavano ad ammassarsi nella baracca che funzionava da obitorio.\nQuattro grandi fosse comuni vennero cos\u00ec scavate all'esterno del campo (risultarono poi contenere oltre settecento cadaveri) e all'interno, nei pressi dell'infermeria (dove ne furono trovati un ulteriore centinaio). I cadaveri venivano trasportati con delle casse, dopo il turno di lavoro, da quattro deportati. Le casse venivano \"svuotate\" del loro contenuto e riutilizzate per un altro macabro trasporto.\nLiberazione del campo.\nLa sera del 9 aprile, davanti all'avanzata delle truppe statunitense, tremila sopravvissuti del campo, divisi in sei colonne da cinquecento unit\u00e0, vennero fatti evacuare dalle SS. Molti riuscirono a camminare per quindici giorni (vedi: le \"Marce della morte\") compiendo un tragitto di circa trecento chilometri, per raggiungere Wittenberg, sull'Elba.\nDa qui una parte riusc\u00ec a marciare fino al 29 aprile per raggiungere Berlino: solo diciotto riuscirono a sopravvivere. Del gruppo principale scamparono alla morte, secondo talune fonti cinquecento internati; secondo altre millecinquecento. Ma, come avvenuto per altre \"marce della morte\", anche in questo caso definire cifre certe \u00e8 di fatto impossibile.\nQuando, il 13 aprile 1945, i soldati statunitensi liberarono il campo, abbandonato la sera del 9 aprile, trovarono il \"Revier\" pieno di moribondi che sarebbero poi morti ad una cadenza di venti al giorno.\nIl 18 aprile, tutti i sopravvissuti furono trasportati con ambulanze militari in caserme e scuole di Halberstadt appositamente trasformate in ospedali da campo. Ne morirono ancora centoquarantaquattro. I loro corpi sono stati sepolti in una fossa comune nel locale cimitero.\nSecondo un bilancio sia pure approssimativo, ma tendente alla migliore delle ipotesi, si considera che tre quarti dei deportati di Langenstein-Zwieberge non abbia fatto ritorno a casa.\nMemoriale.\nL'11 settembre 1949 un memoriale e una placca commemorativa sono stati apposti in prossimit\u00e0 delle fosse comuni. Dal 1976 sorge nel luogo del campo di concentramento un museo che ne ricorda l'esistenza.\nBibliografia.\nIl sottocampo di Langenstein-Zwieberge ha avuto una componente notevole di deportati di nazionalit\u00e0 francese (anche se \u00e8 stato accertato che vi siano giunti deportati da ventitr\u00e9 paesi in totale). Oltre alla copiosa letteratura sulla vita nei campi di concentramento nazisti, si segnala qui la ricerca storica del giornalista e scrittore francese Christian Bernadac, autore di numerosi volumi che raccolgono testimonianze di deportati, ed in particolare del libro \"I giorni senza fine\" che racconta le misere condizioni di vita degli internati nei lager nazisti."}
{"id": "1786560", "revid": "767487", "url": "https://it.wikipedia.org/wiki?curid=1786560", "title": "Malattia di Albert", "text": " \nPer malattia di Albert in campo medico, si intende un'infiammazione a carico della borsa situata fra il calcagno e il tendine, \u00e8 una delle due forme di Borsite achillea complicanza della tendinite di Achille. Se viene trattata in ritardo pu\u00f2 comportare l'erosione del calcagno.\nLa malattia \u00e8 stata individuata da un medico austriaco da cui poi prese il nome: il chirurgo Eduard Albert.\nSintomatologia.\nIl sintomo pi\u00f9 comune resta un forte dolore che si acutizza durante gli sforzi.\nEziologia.\nLa cause \u00e8 solitamente una lesione del luogo interessato, ma malattie reumatoidi possono far insorgere l'infezione (come l'artrite reumatoide), inoltre un'altra possibile causa \u00e8 costituita da una calzatura scomoda.\nTerapia.\nSubito occorre l'utilizzo di impacchi caldi che vengono messi sul luogo dolente. Il trattamento \u00e8 farmacologico: si prevede la somministrazione tramite iniezione di corticosteroidi, con aggiunta di lidocaina."}
{"id": "1786564", "revid": "102405385", "url": "https://it.wikipedia.org/wiki?curid=1786564", "title": "Regola aurea del risparmio", "text": "Il tasso di risparmio di Regola Aurea (o regola d'oro) in economia \u00e8 quel particolare tasso che massimizza il livello dei consumi di Stato stazionario nel modello di crescita di Solow. Precisiamo che si tratta di un modello di crescita che vale esclusivamente per il lungo periodo. Un aumento del tasso di risparmio nel breve periodo, infatti, deprime i consumi dal momento che nell'immediato il consumatore vede ridotto il proprio reddito disponibile. Il livello di output per addetto e capitale per addetto tenderanno a richiedere tempo per l'aggiustamento, e infatti con un maggiore investimento (I=S) otterremo anche un maggior consumo nel lungo periodo.\nNel modello di Solow, un tasso di risparmio del 100% implica che tutto il prodotto venga reinvestito per la produzione futura, portando a un livello di consumi di stato stazionario nullo. Similmente, con un tasso dello 0%, non si investe per nulla, portando al totale deprezzamento del capitale esistente che non viene rimpiazzato e di nuovo a un livello nullo di consumo. Nell'intervallo tra questi due estremi si situa il tasso di risparmio di Regola aurea, dove la propensione al risparmio \u00e8 tale che il consumo pro-capite \u00e8 costante e massimo.\nDerivazione.\nSia la funzione di produzione di una nazione:\ndove K \u00e8 il capitale, L il lavoro e Q la produzione. Dividendo per L si ottengono dei valori pro capite. Supponendo che la funzione di produzione sia omogenea di grado uno si ha:\ndove k \u00e8 il rapporto capitale / lavoro.\nIl consumo (C) \u00e8 la produzione che non \u00e8 investita (I). Si pu\u00f2 scrivere:\ndove c \u00e8 il consumo pro capite e il punto sopra una variabile indica una derivata rispetto al tempo (l'investimento aumenta lo stock di capitale).\nSiccome:\nsi pu\u00f2 scrivere:\ndove formula_6 \u00e8 il tasso di crescita della popolazione (L).\nIn equilibrio stazionario, il rapporto capitale / lavoro non cambia pi\u00f9 e allora:\nIl valore di formula_8 che massimizza il consumo pro capite \u00e8:\nSi ottiene cos\u00ec la regola d'oro dell'accumulazione del capitale (regola d'oro del risparmio): per massimizzare il consumo pro capite la produttivit\u00e0 marginale del capitale in equilibrio stazionario [formula_10] deve essere uguale al tasso di crescita della popolazione. Utilizzando questa regola si pu\u00f2 stabilire se il risparmio (e l'investimento) di una nazione \u00e8 ottimale. Questa regola \u00e8 sovente utilizzata dal FMI nell'ambito dell'esame periodico delle politiche economiche nazionali.\nRegola d'oro modificata.\nLa nazione desidera massimizzare l'utilit\u00e0 intertemporale:\ndove formula_12 \u00e8 l'utilit\u00e0 istantanea del consumo e formula_13 \u00e8 il tasso soggettivo di sconto del tempo.\nLa variazione del consumo dipende dall'equazione differenziale:\nUtilizzando il metodo di Pontryagin si ha il valore corrente dell'hamiltoniana:\ndove formula_16 \u00e8 una variabile ausiliaria. Dopo aver sostituito questa variabile nelle condizioni di primo ordine si trova:\nIn equilibrio stazionario formula_18 e allora:\nCon questa regola d'oro modificata il rapporto capitale / lavoro sar\u00e0 pi\u00f9 piccolo a causa dell'impazienza rappresentata dal tasso di sconto del tempo."}
{"id": "1786565", "revid": "33689", "url": "https://it.wikipedia.org/wiki?curid=1786565", "title": "Viz (fumetto)", "text": "Viz \u00e8 una rivista di fumetti pubblicata in Inghilterra a partire dal 1979 e dal 2003 edita da Dennis Publishing.\nLa rivista viene pubblicata dieci volte all'anno, un numero al mese tranne nei mesi dicembre/gennaio (feste natalizie) e giugno/luglio (periodo estivo) nei quali viene pubblicato un numero bimestrale.\nContenuti.\nLa rivista contiene diverse storie a fumetti della lunghezza di circa una pagina, dal contenuto comico, satirico e grottesco, su diversi aspetti, vizi, situazioni tipiche e personaggi caratteristici della societ\u00e0 britannica. I contenuti forti, i riferimenti pi\u00f9 che espliciti al sesso e agli alcolici, e l'abbondanza di linguaggio scurrile fanno s\u00ec che la rivista sia riservata a un pubblico adulto, \"Not to sale to children\" (cio\u00e8 \"Da non vendere ai bambini\"), come chiaramente riportato sulla copertina accanto al prezzo.\nOltre alle strisce a fumetti, la rivista contiene diverse rubriche, come \"Letterbocks\" (gioco di parole tra \"Letterbox\" cio\u00e8 casella postale e una parola scurrile), dove viene pubblicata finta posta dei lettori di tono demenziale e \"Top tips\", improbabili suggerimenti su come svolgere diverse attivit\u00e0. La rubrica pi\u00f9 importante \u00e8 il \"Profanisaurus\" una sorta di dizionario gigante dove vengono raccolte definizioni di espressioni di stampo scrurile ma divertente, inviate dai lettori; ogni mese vengono pubblicate nuove definizioni che vengono poi raccolte in un grosso dizionario che viene pubblicato separatamente dalla rivista.\nOltre alle rubriche, elemento divertente della rivista sono finte pubblicit\u00e0 satiriche di prodotti improbabili e ridicoli, sull'imitazione di vere pubblicit\u00e0 spesso presenti nei mensili.\nOpere derivate.\nI personaggi The Fat Slags, Roger Mellie, Sid the Sexist e Billy the Fish hanno avuto proprie serie animate su Channel 4.\nNel 1991 la Virgin Games pubblic\u00f2 il videogioco \"Viz\" per i maggiori computer dell'epoca."}
{"id": "1786572", "revid": "204012", "url": "https://it.wikipedia.org/wiki?curid=1786572", "title": "Borsite achillea anteriore", "text": ""}
{"id": "1786573", "revid": "126257", "url": "https://it.wikipedia.org/wiki?curid=1786573", "title": "Aldo Morandi", "text": ""}
{"id": "1786575", "revid": "16264370", "url": "https://it.wikipedia.org/wiki?curid=1786575", "title": "Pierfrancesco Pingitore", "text": ""}
{"id": "1786579", "revid": "729019", "url": "https://it.wikipedia.org/wiki?curid=1786579", "title": "Tenosinovite", "text": "La tenosinovite \u00e8 una infiammazione che coinvolge la guaina tenosinoviale dei tendini.\nEziologia e diagnosi.\nLe cause sono di vario tipo: traumatiche, sforzi eccessivi effettuati, deposito continuo di calcio, ipercolesterolemia, ma anche da infezioni come la gonorrea, e patologie infiammatorie come la gotta. La diagnosi ecografica della forma essudativa (conosciuta anche come tenosinovite di de Quervain) si basa sull'aumento di liquido all'interno della guaina tenosinovitica.\nAnatomia patologica.\nDistinguiamo diverse forme anatomo-patologiche:\nSebbene l'esame obiettivo non sia particolarmente difficoltoso (dolore in corrispondenza dell'apofisi stiloidea del radio, impotenza funzionale, ingravescenza del sintomo con lo stress funzionale, positivit\u00e0 del segno di Finkelstein), differenziarne le forme richiede l'ausilio di una indagine ecografica ed a volte si pu\u00f2 ritenere utile, a supporto complementare, anche la RM o RX.\nNella tenosinovite proliferativa si potr\u00e0 notare la presenza di una ipertrofia del tessuto sinoviale.\nTerapia.\nDipende dalla causa scatenante: se non \u00e8 dovuta ad altra malattia \u00e8 sufficiente che il soggetto riposi. Nei casi pi\u00f9 gravi si somministrano corticosteroidi, ma se i sintomi non regrediscono e la patologia non scompare \u00e8 necessario un intervento chirurgico."}
{"id": "1786588", "revid": "1745361", "url": "https://it.wikipedia.org/wiki?curid=1786588", "title": "Newark (disambigua)", "text": ""}
{"id": "1786605", "revid": "729019", "url": "https://it.wikipedia.org/wiki?curid=1786605", "title": "Entesite", "text": "Per entesite in campo medico, si intende un'infiammazione che colpisce l'inserzione di un muscolo su un osso. Mostra carattere progressivo degenerativo, soprattutto in condizioni di stress o malattie autoimmuni, verso fibrosi e calcificazione.\nSintomatologia.\nIl sintomo principale delle infiammazioni \u00e8 il dolore, in tal caso lo si manifesta generalmente durante la contrazione del muscolo interessato, in condizioni normali \u00e8 solitamente asintomatico.\nLa parte pi\u00f9 colpita \u00e8 il tallone. Pu\u00f2 accompagnare o essere sintomo iniziale di malattie quali la spondilite anchilosante e forme di artriti."}
{"id": "1786619", "revid": "1632387", "url": "https://it.wikipedia.org/wiki?curid=1786619", "title": "Gatsu", "text": " \u00e8 il protagonista del manga \"Berserk\" di Kentar\u014d Miura. Compare anche nelle due serie televisive anime derivate e nella serie di film \"Berserk - L'epoca d'oro\", oltre che nei videogiochi tratti dalla serie. \nGatsu \u00e8 un mercenario che ha trascorso la maggior parte della sua vita sui campi di battaglia. Dopo aver conosciuto Grifis, Gatsu entra a far parte della Squadra dei Falchi, dove trova per la prima volta degli amici e si innamora della sua compagna Caska. In seguito a un evento catastrofico chiamato Eclisse, Grifis sacrifica la Squadra dei Falchi per rinascere come quinto membro della Mano di Dio, e Gatsu perde un braccio e un occhio ma \u00e8 salvato dal Cavaliere del Teschio. Egli dedica allora la sua vita alla vendetta contro i membri della Mano di Dio e la loro progenie demoniaca: gli Apostoli.\nStoria.\nGatsu nasce dal corpo impiccato di una donna e viene adottato da Sys, la compagna del capitano di ventura Gambino. Dopo tre anni, Sys muore di peste e Gambino si occupa con riluttanza del bambino, istruendolo al combattimento e alla violenza. All'et\u00e0 di nove anni Gatsu \u00e8 gi\u00e0 un membro della compagnia che si guadagna da vivere partecipando a scontri e battaglie. Una notte, per\u00f2, viene venduto da Gambino a uno spietato soldato della compagnia, Donovan, che violenta Gatsu, il quale si vendica uccidendolo il giorno dopo nel caos di una battaglia. Gambino, tuttavia, perde una gamba e diventa incapacitato a combattere, da allora continua a rinfacciare a Gatsu di essere stato la causa di tutte le sue sventure, e una sera in preda all'alcol tenta di ucciderlo. Difendendosi il ragazzo uccide il padre adottivo ed \u00e8 quindi costretto a lasciare la comitiva. Negli anni successivi Gatsu vaga di battaglia in battaglia militando in diversi eserciti mercenari.\nA quindici anni, l'abilit\u00e0 di Gatsu attira l'attenzione di Grifis, l'ambizioso e carismatico leader di una brigata di mercenari chiamata Squadra dei Falchi; sconfiggendolo in uno scontro, Grifis ottiene che Gatsu entri a far parte della sua compagnia. Negli anni seguenti Gatsu si apre progressivamente ai suoi nuovi compagni, tra cui la giovane Caska e i cordiali Rickert, Judo e Pipin, sperimentando per la prima volta affetto e amicizia. La Squadra dei Falchi si fa presto notare per i suoi successi, e il re delle Midlands assolda la brigata per la guerra contro Tuder. Al termine del conflitto, Gatsu, sentendosi sempre pi\u00f9 imprigionato all'ombra di Grifis, decide di lasciare la squadra e riottiene la sua libert\u00e0 sconfiggendo Grifis a duello.\nGatsu passa un anno intero ad allenarsi in montagna, presso il fabbro Godor. In seguito apprende che durante la sua assenza Grifis ha sedotto la principessa Charlotte ed \u00e8 stato arrestato, mentre i Falchi superstiti sono stati dichiarati fuorilegge. Ricongiuntisi, Gatsu e Caska chiudono i conti col passato e si dichiarano i loro sentimenti d'amore. La rinvigorita Squadra dei Falchi parte quindi alla volta di Windom per liberare il loro capitano, ma, seppur riuscendo nel loro intento, trovano un Grifis distrutto nel corpo e nello spirito a causa di continui tormenti e torture subite.\nIn preda alla disperazione, Grifis tenta il suicidio, attivando involontariamente il suo Bejelit scarlatto ed evocando cos\u00ec la Mano di Dio in una cerimonia chiamata Eclissi. Dietro incoraggiamento dei demoni, il capitano sacrifica alle creature conosciute come Apostoli i suoi compagni e rinasce come Phemt, il quinto membro della Mano di Dio. La Squadra dei Falchi viene quindi trucidata dai demoni. Al massacro scampano solo Gatsu e Caska grazie all'intervento del misterioso Cavaliere del Teschio; tuttavia entrambi vengono marchiati con un sigillo che attira i demoni, l'uomo perde l'occhio destro e il braccio sinistro e la fanciulla la ragione in seguito alla violenza subita da Phemt. Rimessosi in sesto presso Godor ed equipaggiatosi con l'enorme spada Ammazzadraghi e un cannone impiantato sul braccio mancante, Gatsu lascia Caska alle cure del fabbro e di Rickert, sopravvissuto anch'egli all'Eclissi in quanto assente in quel momento, e si mette in cammino in cerca di vendetta contro gli Apostoli e la Mano di Dio.\nDurante il suo viaggio Gatsu si imbatte nell'elfo Pak e lo salva da un gruppo di malfattori. Supportato dalle sue abilit\u00e0 curative, il guerriero sconfigge numerosi Apostoli, tra cui il Barone di Koca, il Conte e Lucine. Quando Gatsu ritorna da Godor per farsi riparare la spada, viene a conoscenza del fatto che Caska \u00e8 fuggita e si \u00e8 diretta nella vicina Sant'Albione. Pur riuscendo a salvare la donna dal rogo a cui voleva condannarla l'inquisitore Mozgus, il guerriero deve affrontare una prova terribile, che culmina con la rinascita di Grifis nel mondo terreno.\nSenza pi\u00f9 un rifugio sicuro per Caska, Gatsu decide di recarsi al regno degli elfi di Elfhelm, un reame protetto il cui sovrano potrebbe essere in grado di ripristinare la salute mentale della donna. Ma il peso di dover proteggere Caska dalle ondate di spiriti che ogni notte si avventano su di loro rende il viaggio estenuante, e Gatsu accetta a malincuore dei compagni di viaggio. Entrano cos\u00ec a far parte della sua compagnia i membri dell'ordine cavalleresco della Sacra Catena Ferrea, Farnese de Vandimion e Serpico, intenzionati a far luce sui segreti del mondo, il giovane ladruncolo Isidoro, affascinato dalla figura del Guerriero Nero, e la giovane strega Shilke. Dalla maestra di Shilke, Flora, inoltre, Gatsu ottiene l'armatura del berserk, un leggendario artefatto che aumenta esponenzialmente le sue abilit\u00e0 combattive, ma che scatena i suoi istinti pi\u00f9 selvaggi a dominarlo. Grazie alla magia di Shilke Gatsu riesce a far uso dell'armatura mantenendo il controllo, e il gruppo si apre la strada verso Elfhelm.\nPoteri e abilit\u00e0.\nGatsu \u00e8 privo di qualunque superpotere. Tutta la sua enorme forza, sia mentale che fisica, viene esclusivamente dal suo continuo addestrarsi fin dalla tenera et\u00e0. Gatsu \u00e8 un uomo che ha superato i limiti estremi del corpo umano, infatti nonostante usi armi e armature molto pesanti riesce a muoversi e a combattere contro anche decine di nemici da solo, inoltre ha degli ottimi riflessi. La sua preparazione mentale da guerriero e le sue esperienze passate lo portano ad avere una volont\u00e0 ferrea e una resistenza al dolore fenomenale, in pi\u00f9 sempre per la sua enorme resistenza pu\u00f2 sopportare ferite mortali che porterebbero un uomo a morire solo per dissanguamento continuando a combattere a oltranza. Se deve farlo, Gatsu \u00e8 pronto anche a gettarsi nelle fiamme o a farsi infilzare semplicemente per guadagnare un vantaggio sull'avversario.\nLa sua maestria con la spada \u00e8 tale che nessuno ancora ha dimostrato un'abilit\u00e0 da spadaccino superiore alla sua.\nL'unico che lo abbia mai messo alle strette \u00e8 stato Serpico, che in ben due occasioni lo ha messo in seria difficolt\u00e0. Tuttavia \u00e8 bene dire che in entrambe le occasioni Gatsu ha vinto anche se Serpico aveva studiato delle circostanze a lui favorevoli, come una stanza piena di colonne (che peraltro Gatsu abbatte senza sforzo) o uno stretto sentiero di montagna, dove Gatsu avrebbe fatto fatica a brandire un'arma tanto grande.\nOltre alla titanica spada Ammazzadraghi, nel suo arsenale ha diversi coltelli da lancio, alcune piccole bombe munite di spine per attaccarsi a demoni e/o soldati, una mano meccanica magnetizzata per garantirgli una migliore presa sulla spada sulla quale pu\u00f2 essere montata una balestra a ripetizione e al cui interno c'\u00e8 un piccolo ma potente cannone.\nLe sue incredibili capacit\u00e1 fisiche aumentano quando indossa l'armatura Berserk. Oltre ad aumentare a livelli sovrumani la sua velocit\u00e0 e forza, tale armatura isola il sistema nervoso e gli impedisce di sentire il dolore. L'armatura poi lo tiene intero, riparando fratture e ferite (non si tratta tuttavia di una guarigione). Un uso eccessivo o sconsiderato dell'armatura rendono Gatsu violento e se possibile perfino pi\u00f9 implacabile. Gatsu ha nascosto dentro di s\u00e9 un lato oscuro, feroce e sanguinario che si rivela essere il suo demone interiore. Esso ha le fattezze di un mostruoso lupo demoniaco irto di zanne. Dopo che Gatsu ha ottenuto l'armatura del Berserk il lupo demoniaco pu\u00f2 finalmente manifestarsi fisicamente nella realt\u00e0.\nNome e traduzione.\nIl nome d'origine del personaggio \u00e8 \"Gattsu\", la cui traslitterazione ufficiale \u00e8 \"Guts\" (che vuol dire anche fegato o interiora) usata nell'edizione italiana dei film che pi\u00f9 rispetta gli adattamenti originali. Nell'edizione italiana della serie televisiva animata viene invece trascritto come Gatz nei titoli di coda. Nella versione portoghese e italiana del manga, invece, il personaggio viene chiamato Gatsu."}
{"id": "1786624", "revid": "254401", "url": "https://it.wikipedia.org/wiki?curid=1786624", "title": "Oblio", "text": "L'oblio rappresenta la dimenticanza intesa come fenomeno non temporaneo, non dovuto a distrazione o perdita temporanea di memoria, ma come stato pi\u00f9 o meno duraturo, come scomparsa o sospensione del ricordo con un particolare accento sullo stato di abbandono del pensiero e del sentimento. \nDa non confondersi con il concetto di amnesia, in quanto non condivide con questo la durata del fenomeno, tipicamente temporanea nell'amnesia, n\u00e9 il carattere di abbandono della volont\u00e0 e del sentimento tipico dell'oblio.\nAmbiti.\nIn mitologia.\nNella mitologia classica l'oblio \u00e8 associato al Lete, ossia il fiume che conduce all'oltretomba tanto nella tradizione greca che in quella romana. A questo fiume dovevano bere le anime dei defunti per cancellare i ricordi della loro vita terrena, oppure coloro che erano chiamati a rinascere per obliare quel che avevano visto nel mondo sotterraneo.\nIn filosofia.\nIl tema dell'oblio \u00e8 rintracciabile nella storia della filosofia a partire da Platone, il quale fonda interamente la sua dottrina sul concetto di anamnesi o \"reminiscenza\" delle idee.\nLe nostre conoscenze, secondo Platone, non derivano dall'esperienza (come invece sosterr\u00e0 il suo allievo Aristotele), ma sembrano basarsi su forme e modelli geometrici che non trovano riscontro nella realt\u00e0 fenomenica quotidiana; non esistono infatti i numeri in natura. Quei modelli matematici, che egli chiama appunto Idee, devono risultare pertanto da un processo di reminiscenza con cui giungono a risvegliarsi gradualmente nel nostro intelletto. Come si pu\u00f2 notare, questa concezione presuppone l'innatismo della conoscenza, la quale presuppone a sua volta l'immortalit\u00e0 dell'anima, o meglio la sua reincarnazione (o metempsicosi), dottrina che Platone riprende probabilmente dalla tradizione orfica e pitagorica.\nSecondo questa dottrina, una volta che l'anima umana si separi dal corpo in seguito alla morte ha la possibilit\u00e0 di tornare a contemplare l'Iperuranio, sede delle idee, per assorbirne la sapienza, prima di rinascere in un altro corpo. Chi \u00e8 ritornato subito sulla terra si reincarner\u00e0 come una persona ignorante o comunque lontana dalla saggezza filosofica, mentre coloro che sono riusciti a contemplare l'Iperuranio per un tempo pi\u00f9 lungo rinasceranno come saggi e come filosofi. I primi saranno pi\u00f9 facilmente soggetti all'oblio, ovvero alla dimenticanza e all'ignoranza, che li porter\u00e0 a scambiare le apparenze sensibili per la vera realt\u00e0. I potenziali filosofi invece conserveranno dentro di s\u00e9 qualche bagliore che, se opportunamente stimolato, potr\u00e0 provocare in loro la scintilla del ricordo, attraverso intuizioni e lampi improvvisi, invitandoli alla ricerca della vera sapienza. Come Platone stesso suggerisce in numerosi passi, anche per i filosofi \u00e8 impossibile recuperare completamente la reminiscenza del mondo delle Idee. La conoscenza della verit\u00e0 \u00e8 propria solo degli d\u00e8i, che l'osservano sempre. I filosofi tuttavia non la desidererebbero con tanta forza se non l'avessero gi\u00e0 vista prima di incarnarsi, e non fossero certi in qualche modo della sua esistenza.\nIl tema platonico dell'oblio si connette in proposito con quello di inconscio, nozione introdotta per la prima volta da Platone, che parla di saggezza offuscata, ma non cancellata del tutto. Si tratta di un oblio delle idee, rimaste sepolte e dimenticate nell'inconscio dell'anima, che \u00e8 vissuto drammaticamente dal filosofo come una grave perdita. Egli descrive la triste condizione dell'oblio soprattutto nel \"mito della caverna\", dove gli uomini sono condannati a vedere soltanto le ombre del vero, e condannano i pochi illuminati che, usciti fuori dalla caverna, intendono svelare loro la luce del sole.\nIn letteratura.\nPer il suo intrinseco valore romantico il concetto di oblio \u00e8 stato sovente utilizzato in poesia, vi si trovano riferimenti in Petrarca (\u00abPassa la nave mia colma d'oblio\u00bb) o in Foscolo (\u00abInvolve tutte cose l'obblio nella sua notte\u00bb), per il quale l'oblio \u00e8 visto come un antagonista alla vita eterna che la poesia pu\u00f2 garantire attraverso il ricordo delle persone e delle generazioni future. In tale contesto l'oblio assume un'accezione fondamentalmente negativa e diventa un nemico dell'uomo che aspira all'immortalit\u00e0.\nDante nel canto ventottesimo del Purgatorio fa riferimento all'oblio come passo necessario per passare dal luogo di purificazione delle anime, il Purgatorio appunto, al Paradiso. Bere l'acqua del fiume Lete, infatti, implica il dimenticarsi di tutti i propri peccati e diventa in questo contesto un passo necessario accedere ad una vita di superiore virt\u00f9.\nFriedrich Nietzsche considera l'oblio una necessit\u00e0 per ciascun uomo per conseguire la felicit\u00e0. Le superiori capacit\u00e0 mnemoniche degli uomini sugli animali sono, per il filosofo, una delle cause di sofferenza, infatti:\nTuttavia, l'oblio \u00e8 anche un tratto ineluttabile, ineludibile della nostra esistenza, come viene amaramente confessato in \"quella confidenza orribile bisbigliata/al confessionale del cuore\" da quella \"aimable et douce femme\" della poesia \"Confession\" di Baudelaire: \"... que b\u00e2tir sur les coeurs est une chose sotte;/que tout craque, amour et beaut\u00e9/jusqu'\u00e0 ce que l'Oubli les jette dans sa hotte/pour les rendre \u00e0 l'\u00c9ternit\u00e9!...\"\nIn psicologia.\nIl concetto di oblio \u00e8 collegato ad alcune funzioni specifiche della memoria.\nSigmund Freud identifica l'oblio come una delle facolt\u00e0 difensive della mente umana, che tende ad allontanare dalla sfera della consapevolezza, per ragioni difensive contenuti mnemonici e pensieri ritenuti minacciosi, attraverso un processo di rimozione. Non accade solo per individui con disturbi mentali, ma anche le persone normali attuano la rimozione. Questi ricordi spiacevoli comunque non vengono persi totalmente ma rimangono inconsci e repressi. \nHermann Ebbinghaus identifica la curva dell'oblio quale rappresentazione delle dinamiche di memorizzazione relazionate al tempo di ritenzione delle informazioni. Ebbinghaus si era reso conto che l\u2019oblio nel tempo non procede con andamento regolare. Not\u00f3 nella curva delle irregolarit\u00e0, che avvenivano soprattutto quando si supera il limite delle 9 ore. Nei tempi lunghi l\u2019oblio era minore e vi era poco calo tra la fascia di 9 ore quella di un giorno (24 ore). Ebbinghaus pens\u00f3 che le differenze fossero dovute all\u2019effetto del sonno, per\u00f2 non continu\u00f2 gli studi e abbandon\u00f2 questa ipotesi. I suoi studi sono alla base di alcune moderne tecniche di memorizzazione come la ripetizione dilazionata.\nNel 1924 J.G Jakins e K.M Dallenbach dimostrarono uno sleep effe ti (effetto del sonno). Riscontrarono che dopo 8 ore la memorizzazione di una lista il ricordo era migliore se il tempo era trascorso dormendo, perch\u00e9 il sonno facilit\u00e0 la conservazione della traccia mnesica. Questo perch\u00e9 chi dorme non impara nulla di nuovo e perch\u00e9 durante il sogno le informazioni acquisite vengono organizzate ed elaborate. \nNel diritto.\nCon riferimento alla tutela della privacy, esiste in Italia il principio del Diritto all'oblio.\nNel Web.\nIl diritto ad essere dimenticati online consiste nella cancellazione dagli archivi online, anche a distanza di anni, di tutto il materiale che pu\u00f2 risultare sconveniente e dannoso per soggetti che sono stati protagonisti in passato di fatti di cronaca."}
{"id": "1786626", "revid": "3082", "url": "https://it.wikipedia.org/wiki?curid=1786626", "title": "Sandrocotto", "text": ""}
{"id": "1786632", "revid": "729019", "url": "https://it.wikipedia.org/wiki?curid=1786632", "title": "Iperostosi", "text": "Per iperostosi in campo medico, si intende un'eccessiva proliferazione della matrice ossea, derivando un aumento della densit\u00e0 scheletrica.\nEziologia.\nLa causa pu\u00f2 essere dovuta a gonfiore o osteoma."}
{"id": "1786633", "revid": "204012", "url": "https://it.wikipedia.org/wiki?curid=1786633", "title": "Esostosi", "text": ""}
{"id": "1786639", "revid": "306856", "url": "https://it.wikipedia.org/wiki?curid=1786639", "title": "Battaglia dell'Amba Alagi", "text": "La battaglia dell'Amba Alagi fu una celebre battaglia avvenuta durante la guerra di Abissinia, presso il monte Amba Alagi, nell'acrocoro etiope. Il 7 dicembre 1895 il presidio italiano comandato dal maggiore Pietro Toselli, composto da 2.300 uomini tra nazionali ed indigeni, venne assalito da circa 30.000 abissini; nello scontro, le forze italiane vennero completamente annientate.\nAntefatti.\nLa montagna dell'Amba Alagi si trova nella regione di Tigr\u00e8, ed \u00e8 posta sulla principale via che collega l'Etiopia all'Eritrea, all'epoca una colonia italiana; per via della sua posizione strategica, la montagna era stata temporaneamente occupata, nell'ambito dell'invasione italiana del Tigr\u00e8, il 13 ottobre 1895 da un contingente di truppe al comando del generale Giuseppe Arimondi, nominato poi comandante delle forze italiane dislocate nella regione. Il 16 novembre, informato che un grosso esercito etiope al comando del negus Menelik si stava ammassando ai confini della regione, Arimondi invi\u00f2 sulla montagna, con compiti di osservazione e presidio, una compagnia del III Battaglione indigeni al comando del capitano Persico, rinforzandola il 24 novembre con un contingente pi\u00f9 numeroso, composto dal IV Battaglione indigeni (4 compagnie), una serie di bande irregolari eritree al comando di ras Sebath e Scech Thala, e una batteria di artiglieria con quattro cannoni 7 BR Ret. Mont., il tutto posto al comando del maggiore Pietro Toselli; in totale, il maggiore poteva contare su 2.350 uomini tra italiani ed indigeni del Regio corpo truppe coloniali d'Eritrea.\nIl 27 novembre Toselli si spinse in ricognizione con un piccolo distaccamento verso il villaggio di Belag\u00f2, a nord di Mai Ceu, da dove la sera del 28 avvist\u00f2 i fuochi di un grosso accampamento; si trattava dell'avanguardia del principale esercito etiope, forte di 30.000 uomini posti al comando del cugino del negus, ras Mekonnen Welde Mika\u00e9l. Toselli ripieg\u00f2 sul villaggio di Atzal\u00e0, pi\u00f9 vicino all'Amba Alagi, inviando anche il 30 novembre un messaggio ad Arimondi informandolo dell'avvistamento. Arimondi ritrasmise il messaggio di Toselli al comandante in capo delle truppe italiane in Eritrea, generale Oreste Baratieri, da poco tornato nella colonia dopo un viaggio in Italia, ed inizi\u00f2 a radunare truppe nella citt\u00e0 di Macall\u00e8.\nIl 1\u00ba dicembre, gli avamposti italiani ad Atzal\u00e0 scambiarono alcuni colpi con le truppe di testa della colonna di Mekonnen, dando cos\u00ec inizio alle ostilit\u00e0; conscio della schiacciante inferiorit\u00e0 numerica, Toselli fece ripiegare tutte le sue truppe sull'Amba Alagi il 4 dicembre, chiedendo istruzioni ad Arimondi. Il generale ordin\u00f2 di mantenere la posizione ed inform\u00f2 Toselli che il 6 dicembre sarebbe giunto egli stesso con un contingente di rinforzo, ma il 5 dicembre Arimondi ricevette l'ordine da Baratieri di non muoversi da Macall\u00e8 e di far ripiegare sulla citt\u00e0 il contingente di Toselli, mantenendo il contatto con il nemico; il messaggio con l'ordine di ripiegamento non raggiunse mai Toselli, che, ubbidendo al precedente ordine di resistere in attesa dei rinforzi, si prepar\u00f2 al combattimento sull'Amba.\nLa battaglia.\nPrevedendo di combattere il giorno seguente, la sera del 6 dicembre Toselli dispose le sue truppe a difesa del versante sud dell'Amba: sulla sinistra, a difesa del passo di Falg\u00e0, vennero schierate le bande irregolari di ras Sebath con, in appoggio, la compagnia ascari del capitano Issel, mentre la compagnia del capitano Canovetti venne posta pi\u00f9 avanti, in direzione di Atzal\u00e0, a difesa del passo Alangi; al centro, in una spianata a sud-ovest della vetta dell'Amba, vennero schierate la batteria d'artiglieria e la compagnia del capitano Persico, con dietro, in riserva, le compagnie dei capitani Ricci e Bruzzi Alieti; sulla destra, a difesa del colle Togor\u00e0, vennero poste le bande irregolari di Scech Thala e del tenente Volpicelli.\nLa battaglia ebbe inizio alle 6:30 del 7 dicembre, quando una colonna etiope attacc\u00f2 frontalmente le posizioni della compagnia Canovetti, venendo respinta con gravi perdite. Poco dopo, una colonna etiope guidata da ras Oli\u00e8, compiendo una manovra aggirante, si abbatt\u00e9 sulla banda di ras Sebath presso il passo di Falg\u00e0, obbligandola a ripiegare sulla posizione tenuta dalla compagnia ascari di Issel; la posizione di Issel, rinforzata dalla compagnia di Canovetti accorsa in appoggio, venne investita da grossi contingenti nemici, ma riusc\u00ec a resistere. Verso le 9:00, Toselli invi\u00f2 in appoggio all'ala sinistra la compagnia ascari di Ricci, che giunse giusto in tempo per respingere un nuovo attacco condotto dalle truppe di ras Mekonnen e ras Mikael.\nVerso le 10:00 gli etiopi impiegarono il grosso delle forze, attaccando la destra italiana con i contingenti di ras Alula Engida e ras Mangasci\u00e0, il centro con le truppe di ras Mekonnen e ras Mikael, e la sinistra italiana di nuovo con le truppe di ras Oli\u00e8. Pressato da tre lati, alle 12:30 Toselli ordin\u00f2 alle truppe dell'ala sinistra di ripiegare a ridosso dell'Amba, mentre le salmerie venivano predisposte per la ritirata generale attraverso il colle Togor\u00e0 sotto la protezione di una centuria al comando del tenente Pagella. Alle 12:40 Toselli diede ordine di iniziare la ritirata a scaglioni, sotto la protezione della compagnia del ten. Carlo Bruzzi Alieti; ben presto per\u00f2 le masse etiopi, in schiacciante superiorit\u00e0 numerica, furono in grado di dilagare sulla spianata davanti alla vetta dell'Amba, travolgendo le truppe di Bruzzi ivi attestate. Quando anche la resistenza delle bande dell'ala destra cedette, la ritirata si trasform\u00f2 in una fuga disordinata, e i reparti italiani furono annientati. Il maggiore Toselli, che procedeva in coda alla colonna in ritirata insieme ai capitani Canovetti, Persico e Angher\u00e0, venne ucciso dagli etiopi con i suoi ufficiali nei pressi della chiesa di End\u00e0 Med\u00e0ni Al\u00e8m (o di Bet Mari\u00e0m). Il contingente di Toselli venne quasi completamente annientato, con la perdita di 19 ufficiali e 20 graduati e soldati italiani, e di circa 2.000 tra ascari ed irregolari.\nI pochi superstiti, guidati ora dai tenenti Pagella e Bodrero, raggiunsero alle 16:30 il villaggio di Adrer\u00e0, dove trovarono una colonna di 1.500 ascari italiani guidati dal generale Arimondi, partita la sera del 6 dicembre da Macall\u00e8 per appoggiare il previsto ripiegamento di Toselli; raccolti i superstiti, la colonna, sotto attacco da parte degli etiopi, ripieg\u00f2 in direzione di Macall\u00e8, ove giunse all'alba del giorno dopo."}
{"id": "1786640", "revid": "306856", "url": "https://it.wikipedia.org/wiki?curid=1786640", "title": "Seconda battaglia dell'Amba Alagi", "text": "La seconda battaglia dell'Amba Alagi fu una celebre battaglia della Seconda guerra mondiale, svoltasi presso la montagna di Amba Alagi nella regione del Tigr\u00e8, nell'odierna Etiopia settentrionale.\nLe forze in campo.\nItalia.\nAl momento dell'attacco le truppe italiane raggiungevano i 7.000 uomini tra cui un battaglione mitraglieri, un reggimento di artiglieria con 40 cannoni da 65/17 ed un reggimento di fanteria.\nAlleati.\nIl numero dei soldati britannici ammontava a 41.000 di cui 25.000 anglo-indiani e 16.000 abissini. Constava di una divisione indiana, un raggruppamento di brigate sudafricane e vari reparti indigeni. Dopo la conquista di Dessi\u00e8 si un\u00ec a loro un gruppo di guerriglieri etiopici.\nLe cause.\nNel 1941, durante la Seconda guerra mondiale, di fronte alla travolgente avanzata dei britannici nell'Africa Orientale Italiana, il Vicer\u00e9 d'Etiopia Amedeo di Savoia aveva dato alle sue truppe l'ordine di proseguire la lotta nei ridotti dell'Amba Alagi, del Galla Sidama e dell'Amara. Le truppe italiane rimaste al comando di Amedeo di Savoia si ritirarono da Addis Abeba per riorganizzarsi sulle montagne dell'Amba Alagi, mentre il Galla Sidama era difeso dal generale Pietro Gazzera e l'Amhara dal generale Guglielmo Nasi. Gli italiani abbandonarono Addis Abeba il 5 aprile e la citt\u00e0 venne occupata dagli inglesi il giorno dopo.\nLa battaglia.\nIl 17 aprile del 1941 il duca d'Aosta si asserragli\u00f2 con 7.000 uomini sull'Amba Alagi fortificandola. L'Amba Alagi \u00e8 un monte alto circa 3.000 metri che fa parte di una catena montuosa formata da nove monti; nei pressi della catena montuosa si trova la strada che da Dessi\u00e8 porta al nord e attraversa la catena tramite il passo Alagi, dal nome del monte che lo domina.\nGli inglesi ebbero l'ordine di inseguire gli italiani ed occupare la loro posizione. Dopo tre giorni di marcia, rallentata dai numerosi tratti di strada distrutti e dalle resistenze italiane, il 22 aprile gli inglesi espugnarono la citt\u00e0 di Dessi\u00e8, a sud dell'Amba Alagi. Alla fine del mese la situazione cominci\u00f2 a complicarsi per gli italiani che si trovano senza rifornimenti, con le truppe indiane provenienti dall'Eritrea ai piedi dell'Amba guidate dal generale Cunningham. Nei primi di maggio crebbe la pressione dei britannici, ma il 3 maggio gli italiani respinsero un duplice attacco inglese: mentre un reggimento avrebbe fatto da diversivo muovendosi verso est, verso il passo Falag\u00e0, un battaglione avrebbe guidato l'attacco al massiccio centrale; entrambi gli attacchi furono respinti dagli italiani.\nIl 4 maggio gli inglesi riuscirono a occupare tre cime della catena grazie all'intervento dell'artiglieria. Il giorno successivo riuscirono a occupare un'altra cima, ma non arrivarono oltre per l'efficace fuoco di sbarramento operato dalle mitragliatrici italiane. Nel silenzio della notte gli inglesi riuscirono a risalire l'Amba e ingaggiarono battaglia; nel frattempo un altro gruppo di inglesi approfitt\u00f2 dello scontro per occupare un altro monte. Poi, l'arrivo di nuovi rinforzi inglesi consent\u00ec loro l'occupazione della nuova cima. La montagna successiva fu conquistata dopo altri due attacchi il 14 maggio. Ora rimaneva soltanto l'Amba Alagi.\nLa resa.\nI soldati italiani, inferiori sia per numero che per mezzi e rimasti in pratica senza pi\u00f9 acqua e viveri, si dovettero infine arrendere ai britannici: ci\u00f2 avvenne il 17 maggio dopo una strenua resistenza e per questo gli italiani ottennero l'onore delle armi, reso non solo in omaggio all'alto appartenente della Casa Reale italiana. Poco prima della resa il Duca autorizz\u00f2 gli ufficiali a lasciar tornare nei propri villaggi le truppe indigene. A fronte di tale autorizzazione - come risulta dai Bollettini del SIM (Servizio Informazioni Militare) conservati presso l'Archivio Centrale di Stato di Roma, rubricati sotto l'anno 1941 - gli abbandoni non furono superiori alla quindicina di casi.\nCitazioni sulla battaglia.\n\"Per anni la carne arrosto da quelle parti si \u00e8 chiamata 'carne all'Amba Alagi'. Pensa, 8000 persone bruciate, e quasi tutti dei nostri [etiopi]. \u00c8 cos\u00ec che i \"talian\" hanno preso il paese\" (Gabriella Ghermandi, \"Regina di fiori e di perle\", 2011, Donzelli editore, p.192)."}
{"id": "1786641", "revid": "14691", "url": "https://it.wikipedia.org/wiki?curid=1786641", "title": "Acrocoro etiope", "text": ""}
{"id": "1786651", "revid": "98077", "url": "https://it.wikipedia.org/wiki?curid=1786651", "title": "Davide Turoldo", "text": ""}
{"id": "1786656", "revid": "4711", "url": "https://it.wikipedia.org/wiki?curid=1786656", "title": "Fernando Navarro Corbacho", "text": ""}
{"id": "1786662", "revid": "151000", "url": "https://it.wikipedia.org/wiki?curid=1786662", "title": "Antonov An-74", "text": ""}
{"id": "1786665", "revid": "151000", "url": "https://it.wikipedia.org/wiki?curid=1786665", "title": "AN-26", "text": ""}
{"id": "1786667", "revid": "117019533", "url": "https://it.wikipedia.org/wiki?curid=1786667", "title": "Apollo e Dafne (Pollaiolo)", "text": "Apollo e Dafne \u00e8 un dipinto olio su tavola (29,5x20 cm) attribuito a Piero del Pollaiolo e/o a suo fratello Antonio), databile al 1470-1480 circa e conservato nella National Gallery di Londra.\nStoria.\nLa datazione dovrebbe collocarsi nel decennio 1470-1480. Per le piccole dimensioni e il materiale di supporto su cui fu realizzata, l'opera fu per lungo tempo ritenuta erroneamente un frammento decorativo di un cassone.\nWilliam Coningham acquist\u00f2 la piccola tavoletta a Roma nel 1845. Nel 1876 giunse alla National Gallery grazie al lascito di Wynn Ellis.\nCome il \"Martirio di San Sebastiano\", anche quest'opera \u00e8 stata a lungo assegnata al fratello maggiore di Piero, Antonio, ma la critica recente lo restituisce senza alcun dubbio al pi\u00f9 giovane dei due.\nDescrizione e stile.\nL'opera mostra l'episodio tratto dalle \"Metamorfosi\" di Ovidio in cui Apollo insegue la ninfa Dafne, ma quando la raggiunge essa si trasforma in un albero di alloro per sfuggirgli. L'istante rappresentato \u00e8 proprio quello della trasformazione, con la donna le cui braccia si sono gi\u00e0 trasformate in rami, mentre il dio l'afferra sollevandola in vita.\nLa figura di Apollo \u00e8 caratterizzata da un certo dinamismo e da una puntuale resa anatomica, con una linea di contorno tesa ed elastica nelle gambe che delinea lo scatto muscolare. Dafne invece \u00e8 nella met\u00e0 inferiore dinamica e in quella superiore estremamente statica, come a voler sottolineare la trasformazione in atto in un oggetto immobile quale un albero. La sua espressione \u00e8 serena e non tradisce alcun sentimento.\nLa scena si svolge sullo sfondo di un ampio paesaggio fluviale, che sfuma dolcemente in lontananza per via dell'effetto della foschia, sfruttando la tecnica della prospettiva aerea. Anticamente i colori dell'opera dovevano essere pi\u00f9 brillanti, soprattutto il verde della vegetazione (in resinato di rame) che ha sub\u00ecto un'ossidazione irreversibile verso toni pi\u00f9 cupi."}
{"id": "1786670", "revid": "287204", "url": "https://it.wikipedia.org/wiki?curid=1786670", "title": "Lago Biwa", "text": "Il lago Biwa ko , precedentemente noto come lago \u014cmi, \u00e8 il pi\u00f9 grande lago di acqua dolce del Giappone, situato nella Prefettura di Shiga (Honsh\u016b centro-occidentale), a nord-est della ex capitale Kyoto. A causa della sua vicinanza con l'antica capitale, i riferimenti al lago Biwa sono frequenti nella letteratura giapponese, ed in particolare nella poesia e nelle cronache di storiche battaglie.\nSuperficie ed utilizzo.\nLa superficie del lago \u00e8 di circa 670\u00a0km\u00b2. Piccoli fiumi discendono dalle montagne circostanti il lago, che funge da serbatoio idrico per le citt\u00e0 di Kyoto e \u014ctsu e per le industrie tessili delle vicinanze.\nIl lago Biwa fornisce acqua potabile per circa 15 milioni di persone situate nella regione. Le sue acque sono inoltre pescose e importanti sia per le trote che per la coltura delle perle.\nLa superficie del lago s'innalza per pi\u00f9 di tre metri in primavera a causa dello scioglimento della neve e delle piogge.\nIl suo principale emissario \u00e8 il fiume Seta, che in seguito diviene il fiume Yodo che sfocia nell'oceano Pacifico nei pressi della baia di Osaka.\nStoria naturale del lago.\nIl lago Biwa \u00e8 considerato nel mondo il terzo lago pi\u00f9 antico (dopo il lago Baikal e il lago Tanganica), risalente a quasi 4 milioni di anni fa.\nQuesto lasso di tempo ha consentito che nel lago si formassero e sviluppassero particolari ecosistemi. I naturalisti hanno censito circa 1100 esseri viventi nel lago, di cui 58 specie endemiche e presenti solo qui. Il lago Biwa \u00e8 anche importante per gli uccelli acquatici."}
{"id": "1786677", "revid": "1428919", "url": "https://it.wikipedia.org/wiki?curid=1786677", "title": "Kelantan", "text": "Il Kelantan \u00e8 uno degli stati della Malaysia.\nSi estende su una superficie di \u00a0km\u00b2, ospita una popolazione di ca. abitanti (nel 2019) ed \u00e8 situato nella regione nord-occidentale della Malesia peninsulare.\nLa capitale \u00e8 Kota Bharu. \nConfina a nord con la Thailandia, a nord-est con il Mar Cinese Meridionale, ad est con lo stato di Terengganu, a ovest con il Perak e a sud con il Penang.\nDistretti.\nLo stato di Kelantan \u00e8 diviso in undici distretti:"}
{"id": "1786679", "revid": "1428919", "url": "https://it.wikipedia.org/wiki?curid=1786679", "title": "Pahang", "text": "Pahang \u00e8 il terzo stato pi\u00f9 vasto della Malaysia, dopo Sarawak e Sabah. La capitale \u00e8 Kuantan. \nGeografia.\nLo stato malese si estende su una superficie di 35.964\u00a0km\u00b2, ed ospita una popolazione di 1.396.500 abitanti (nel 2007).\nConfina a nord con Kelantan, a ovest con Perak, Selangor, e Negeri Sembilan, a sud con Johor e a est con Terengganu e con il Mar Cinese Meridionale.\nRicco di stagno e risorse, in origine apparteneva al sultanato di Aceh, salvo poi passare al sultanato di Johor nel XVII secolo dopo anni di feroci contese. Nel XIX secolo fu conquistato dagli Olandesi, ma grazie ad un'inaspettata alleanza tra Aceh e Johor ritorn\u00f2 nelle mani del sultano di Johor nel 1846. Questa contesa \u00e8 narrata nel poema malese Syair Rakis."}
{"id": "1786680", "revid": "1428919", "url": "https://it.wikipedia.org/wiki?curid=1786680", "title": "Terengganu", "text": "Il Terengganu (gi\u00e0 \"Trengganu\"; in giavanese: \u062a\u0631\u06a0\u06ac\u0627\u0646\u0648) \u00e8 un sultanato e uno stato della Malesia, dopo Sarawak e Sabah. La capitale \u00e8 Kuala Terengganu. Si estende su una superficie di 12.955\u00a0km\u00b2, e possiede una popolazione di 1.150.000 abitanti (nel 2007)."}
{"id": "1786681", "revid": "1428919", "url": "https://it.wikipedia.org/wiki?curid=1786681", "title": "Negeri Sembilan", "text": "Negeri Sembilan che significa \"stato di nove\" \u00e8 uno degli stati della Malaysia.\nLocalizzato sulla costa occidentale della Penisola Malese, la sua capitale \u00e8 la citt\u00e0 di Seremban. Si estende su una superficie di 6.656\u00a0km\u00b2, e possiede una popolazione di 1.130.000 abitanti (stima 2019).\nConfina a nord con lo stato di Selangor, a est con Pahang e a sud con Malacca e Johor.\nDistretti.\nIl Negeri Sembilan \u00e8 suddiviso in sette distretti"}
{"id": "1786684", "revid": "7", "url": "https://it.wikipedia.org/wiki?curid=1786684", "title": "Eleonora Pimentel", "text": ""}
{"id": "1786686", "revid": "767487", "url": "https://it.wikipedia.org/wiki?curid=1786686", "title": "Fru\u00e4ngen", "text": "Fru\u00e4ngen \u00e8 un quartiere di Stoccolma, Svezia.\nLa Fru\u00e4ngen moderna \u00e8 un'area costruita principalmente nei primi anni cinquanta, nella periferia meridionale della capitale svedese, presso il sobborgo di S\u00f6derort; la popolazione in quest'area \u00e8 di 6788 abitanti (all'anno 2001), per una densit\u00e0 di 1,29\u00a0km\u00b2.\nQui tutte le strade sono state denominate in base ai cognomi delle pi\u00f9 importanti donne svedesi.\nNel 1961 fu edificato un importante centro commerciale, il \"Fru\u00e4ngens centrum\".\nPoco distante \u00e8 anche situata la stazione della metropolitana, inaugurata nel 1964."}
{"id": "1786690", "revid": "767487", "url": "https://it.wikipedia.org/wiki?curid=1786690", "title": "Bruno Padulazzi", "text": "Carriera.\nAveva il ruolo di terzino di difesa. Spesso ebbe una carriera condizionata da numerosi infortuni che di conseguenza, gli diedero un ritmo di prestazione altalenante, ma quando viene chiamato in causa, riusc\u00ec a fornire un valido contributo.\nNella sua carriera vest\u00ec le maglie di Arona (1947-1948), Legnano (1948-1949), Lucchese (1949-1950), Inter (1950-1955), Torino (1955-1956, in prestito) e Marzotto (1956-1958). Con l'Inter conquist\u00f2 due scudetti consecutivi nelle stagioni 1952-53 e 1953-54.\nHa totalizzato complessivamente 144 presenze e 2 reti in Serie A e 81 presenze e 1 rete in Serie B."}
{"id": "1786692", "revid": "110157", "url": "https://it.wikipedia.org/wiki?curid=1786692", "title": "Belore\u010densk", "text": "Belore\u010densk (anche come \"Belorechensk\") \u00e8 una citt\u00e0 della Russia europea meridionale (kraj di Krasnodar), situata sul pedemonte settentrionale della catena del Caucaso, 95 km a sudest di Krasnodar, sul fiume \"Belaja\"; \u00e8 il capoluogo amministrativo del distretto omonimo.\nFondata come fortezza nel 1863 da parte dei Cosacchi del Kuban', divenne successivamente lo \"stanica\" di \"Belore\u010denskaja\", cos\u00ec chiamato dal nome del fiume su cui venne costruito; lo \"status\" di citt\u00e0 venne concesso nel 1958.\nSociet\u00e0.\nEvoluzione demografica.\n\"Fonte: \""}
{"id": "1786693", "revid": "287204", "url": "https://it.wikipedia.org/wiki?curid=1786693", "title": "Belorecensk", "text": ""}
{"id": "1786695", "revid": "80339", "url": "https://it.wikipedia.org/wiki?curid=1786695", "title": "Belorechensk", "text": ""}
{"id": "1786702", "revid": "287204", "url": "https://it.wikipedia.org/wiki?curid=1786702", "title": "Niznevartovsk", "text": ""}
{"id": "1786703", "revid": "80339", "url": "https://it.wikipedia.org/wiki?curid=1786703", "title": "Nizhnevartovsk", "text": ""}
{"id": "1786708", "revid": "110157", "url": "https://it.wikipedia.org/wiki?curid=1786708", "title": "Doro TV Merchandising", "text": "Doro TV Merchandising era una societ\u00e0 italiana di importazione e distribuzione di prodotti audiovisivi giapponesi, fondata nel 1979 da Orlando Corradi e Kenichi Tominaga sull'onda della crescente popolarit\u00e0 degli anime in Italia tra la fine degli anni settanta e l'inizio degli anni ottanta, in particolare sulle reti locali.\nStoria.\nLa Doro, il cui nome in giapponese significa \"qualcosa di prezioso\", aveva svolto un ruolo storico nella diffusione degli anime in Italia, anche considerando l'attivit\u00e0 della preesistente DEA S.n.c., societ\u00e0 di distribuzione cinematografica fondata sempre dagli stessi soci nel 1964, che import\u00f2 diversi lungometraggi d'animazione prodotti dalla Toei Animation, come \"La grande avventura del piccolo principe Valiant\" ed \"Il gatto con gli stivali\", nonch\u00e9 diversi in live-action, come i film kaij\u016b eiga di \"Godzilla\" e \"Gamera\".\nCollaborando insieme alla Olympus Merchandising e alla Italian TV Broadcasting (ITB), quest'ultima fondata dai soci della Doro nel febbraio del 1980 e da essa incorporata nel 1996, ha importato telefilm, telenovelas e, soprattutto, moltissime serie anime.\nEdizioni musicali.\nDal 1996 al 2013, abbandonando quasi del tutto l'attivit\u00e0 di importazione degli anime giapponesi, Doro TV si dedic\u00f2 a quella nuova di editrice del sonoro per quasi tutte le serie e i film animati originali della Mondo TV. Di seguito \u00e8 elencata la lista dei titoli nella quale la societ\u00e0 era coinvolta in tale."}
{"id": "1786718", "revid": "1605525", "url": "https://it.wikipedia.org/wiki?curid=1786718", "title": "Colpo secco (romanzo)", "text": "Colpo secco (\"Echo Burning\") \u00e8 un romanzo di Lee Child del 2001, il quinto capitolo della saga di Jack Reacher.\nIl libro \u00e8 stato tradotto in diciotto lingue.\nTrama.\nJack Reacher si imbatte casualmente in Carmen, messicana sposata con un ricco ereditiere texano, di famiglia benestante ma xenofoba. Carmen non sopporta pi\u00f9 i soprusi del marito, divenuto dopo il matrimonio violento, e cerca di convincere Jack ad ucciderlo per lei."}
{"id": "1786721", "revid": "1649409", "url": "https://it.wikipedia.org/wiki?curid=1786721", "title": "Bernard Pivot", "text": "Biografia.\nNato a Lione nel 1935 da una famiglia di piccoli commercianti. Durante la Seconda guerra mondiale, suo padre fu fatto prigioniero e il piccolo Bernard si trasfer\u00ec con la madre a Quinci\u00e9, nella regione del Beaujolais, dove Pivot frequent\u00f2 la scuola dell'obbligo.\nDopo la Guerra, tornado a Lione, frequent\u00f2 un collegio religioso, dove pratic\u00f2 molto sport, mentre nelle altre materie non si applicava con diligenza, fatta eccezione per il Francese.\nDopo aver terminato il Liceo, si iscrisse alla Scuola di giornalismo di Parigi, dove conobbe Monica, che diventer\u00e0 sua moglie.\nGi\u00e0 nel 1958 inizi\u00f2 una collaborazione con il \"Figaro litt\u00e9raire\" e nel 1970, fu chiamato per una trasmissione semiseria alla radio, di buon successo.\nDopo alcune trasmissioni televisive occasionali, nel 1974, sul canale francese 'ORTF' Bernard Pivot condusse la prima trasmissione di \"Apostrophes\", che successivamente passer\u00e0 al canale 'Antenne 2', e che dur\u00f2 fino al 1990. Questa trasmissione fu considerata un modello di programma culturale sulle novit\u00e0 librarie, anche se alcuni critici ricordarono che in Italia, sin dalla met\u00e0 degli anni cinquanta, Luigi Silori aveva gi\u00e0 proposto uno schema (oggi si direbbe un format) analogo, con interviste agli scrittori, filmati sull'ambientazione dei libri e letture di brani fatte da attori teatrali. \"Apostrophe\" and\u00f2 in onda per 724 puntate.\nSubito dopo, Pivot mand\u00f2 in onda una nuova trasmissione, \"Boullion de culture\", con l\"intento di ampliare la gamma dei personaggi intervistati; anche se gli scrittori rimasero i personaggi pi\u00f9 numerosi, la rubrica ebbe un indiscusso successo: la prima trasmissione and\u00f2 in onda nel gennaio 1991; l'ultima il 29 giugno 2001."}
{"id": "1786727", "revid": "339392", "url": "https://it.wikipedia.org/wiki?curid=1786727", "title": "Jump the shark", "text": ""}
{"id": "1786729", "revid": "339392", "url": "https://it.wikipedia.org/wiki?curid=1786729", "title": "Salto dello squalo", "text": ""}
{"id": "1786730", "revid": "28592", "url": "https://it.wikipedia.org/wiki?curid=1786730", "title": "Cultura musteriana", "text": ""}
{"id": "1786737", "revid": "767487", "url": "https://it.wikipedia.org/wiki?curid=1786737", "title": "Dumfriesshire", "text": "Il Dumfriesshire o contea di Dumfries (\"Siorrachd Dh\u00f9n Phris\" in gaelico) \u00e8 una contea di registrazione della Scozia. La lieutenancy area di Dumfries ha confini similari.\nFino al 1975 era contea. Il county town era Dumfries. Confinava con il Kirkcudbrightshire a occidente, l'Ayrshire a nord-ovest, il Lanarkshire, Peeblesshire e Selkirkshire a nord, ed il Roxburghshire ad est. A sud il limite era la costa del Solway Firth, e, oltre il \"border\" con l'Inghilterra con il Cumberland.\nDumfries aveva tre suddivisioni traditionali - Annandale, Eskdale e Nithsdale.\nAttualmente \u00e8 parte della council area Dumfries e Galloway."}
{"id": "1786745", "revid": "599013", "url": "https://it.wikipedia.org/wiki?curid=1786745", "title": "Sarto", "text": "Il sarto (al femminile sarta) \u00e8 un mestiere dell'artigianato e la persona che lo svolge viene chiamato anche sartore o sartora. La parola, deriva dalla lingua latina \"sartor\" che si ricollega alla parola \"sarcire\" ovvero restaurare.\nStoria.\nL'antico significato di \"rappezzatore\" l'ha perso poi con il tempo, ora invece viene usato per indicare la persona che taglia e cuce i vestiti spesso dotato di grande sensibilit\u00e0 e gusto. Il sarto \u00e8 quindi l'operatore artigiano che confeziona gli abiti (maschili e femminili), e ad oggi \u00e8 un artigiano specializzato e come tale \u00e8 sempre stato considerato, in Italia \u00e8 stata una professione che ha segnato la storia del costume e della moda anche per le particolari modalit\u00e0 con cui si \u00e8 sviluppata. Lo sviluppo di questa professione in Italia ha avuto il culmine nell'immediato dopoguerra con il fenomeno delle \"sartine\" e come tale si \u00e8 sviluppato. L'Italia delle sartine rappresenta la storia dell'abbigliamento pronto in italia dal primo dopoguerra agli anni 60, 70 ed \u00e8 il nucleo di quello che poi diverr\u00e0 l'Alta Moda italiana.\nLa diffusione delle confezioni industriali in serie degli abiti e degli abiti informali ha reso pi\u00f9 rara questa professione riservandola ai capi pi\u00f9 pregiati dell'alta moda (prevalentemente femminile) ed alle sartorie di fascia alta per la clientela maschile.\nAbilit\u00e0 e requisiti.\nIl suo lavoro consiste nel consigliare il cliente sul capo adatto alle sue misure e sul tessuto pi\u00f9 idoneo lavorando sul taglio. Fino all'avvento delle fabbriche tessili e gli abiti confezionati, il sarto o la sarta seguiva l'intera fase del processo di realizzazione del capo, ora affianca lo stilista che lo disegna (modello), la modellista che lo prepara (il cartamodello) ed infine il sarto che taglia e cuce l'abito. Per svolgere adeguatamente e compiutamente questa professione artigiana \u00e8 richiesta una lunga preparazione che si acquista prevalentemente sul campo iniziando come apprendista in una sartoria.\nIl mestiere del sarto non pu\u00f2 prescindere da alcune attitudini e requisiti necessari al suo normale svolgimento. Mentre alcuni di questi vengono a svilupparsi in modo naturale attraverso la cultura, il proprio gusto o lo studio, altri necessitano sia del preliminare affiancamento a un sarto di professione che di una certa esperienza lavorativa nel settore della sartoria artigianale. Essi sono:"}
{"id": "1786746", "revid": "270129", "url": "https://it.wikipedia.org/wiki?curid=1786746", "title": "Tumori del Sistema Nervoso Centrale", "text": ""}
{"id": "1786747", "revid": "270129", "url": "https://it.wikipedia.org/wiki?curid=1786747", "title": "Tumori del sistema nervoso centrale", "text": ""}
{"id": "1786748", "revid": "270129", "url": "https://it.wikipedia.org/wiki?curid=1786748", "title": "Tumori del Sistema nervoso centrale", "text": ""}
{"id": "1786749", "revid": "110157", "url": "https://it.wikipedia.org/wiki?curid=1786749", "title": "Teatro della Compagnia", "text": "Il Teatro della Compagnia si trova a Firenze, in via Cavour 50 rosso. Occupa un lotto stretto, tutto sviluppato in profondit\u00e0, ed ha l'affaccio secondario ad est su via Ricasoli, parallela a via Cavour. Si tratta di uno dei teatri pi\u00f9 recenti della citt\u00e0, creato dall'architetto Adolfo Natalini.\nStoria.\nIl progetto, commissionato a Natalini dalla societ\u00e0 Fondiaria nel 1984, prevedeva la trasformazione del preesistente cinema Modernissimo (realizzato nel 1921 e successivamente rinnovato) in sala teatrale, da destinarsi a sede stabile del Teatro Regionale Toscano.\nI lavori, avviati dopo una lunga fase di studio, si conclusero nella primavera del 1987, con l'inaugurazione del teatro nel maggio dello stesso anno.\nNella sua breve vita da quando fu riaperto, il Teatro vide passare i migliori attori e le migliori compagnie teatrali. Ebbe un gran successo da subito in termini di pubblico, di critica e di abbonati. I direttori furono Franco Giannoni e Paolo Emilio Poesio. \nIl progetto di Natalini tenne in assoluta considerazione, sin dalle prime fasi, il rispetto dell'insediamento originario e delle stratificazioni storiche in esso presenti, conferendo addirittura a tali elementi il ruolo di nucleo costituente e generatore delle nuove soluzioni: si veda ad esempio l'enfatizzazione dell'asse longitudinale e del muro di cinta dell'ex-giardino Bastogi, il cui portale bugnato acquist\u00f2 rinnovata vitalit\u00e0, e l'intelligente recupero della colonna e dei peducci ionici nell'esedra del bar o della cornice in pietra della porta-specchio del foyer.\nA seguito del fallimento del Teatro Regionale Toscano, l'edificio \u00e8 passato alla gestione Cecchi Gori, divenendo semplice sala cinematografica. Fallito anche il gruppo Cecchi Gori il teatro \u00e8 stato chiuso e solo saltuariamente ospita spettacoli teatrali.\nDal 2016, grazie alla Regione Toscana, il teatro riapre come Cinema La Compagnia, diventando la casa del documentario e dei festival di cinema fiorentini. \nDescrizione.\nL'esiguo fronte principale \u00e8 inserito tra le facciate dei palazzi Bastogi, gi\u00e0 Capponi, e Panciatichi mentre la sala occupa il sito di quello che in origine fu il giardino Bastogi.\nIl fronte secondario, che si configura in realt\u00e0 come principale, \u00e8 allineato al filo stradale tramite la cortina del muro di recinzione dell'ex giardino Bastogi, dalla quale emerge, lievemente arretrato, il volume cieco della torre scenica.\nL'edificio presenta uno sviluppo planimetrico estremamente articolato, determinato dalla necessit\u00e0 di riutilizzare le strutture del preesistente cinema, e connotato dall'articolarsi degli spazi attorno ad un asse longitudinale, elemento di penetrazione e di distribuzione al contempo.\nDal fronte principale, nel quale solo il basamento in pietra e la tettoia in vetro denotano la presenza della sala teatrale, si accede ad un profondo corridoio voltato a botte ai cui lati si dispongono, quasi \"scavati\" nella massa muraria, l'ottagono della biglietteria e l'esedra del bar, nonch\u00e9 un primo corpo di servizi, ed al termine del quale il foyer - anch'esso voltato a botte, a pianta rettangolare e disposto trasversalmente - funge da introibo alla platea, divenendo allo stesso tempo elemento di ricucitura tra i due assi longitudinali del vestibolo e della sala, lievemente sfalsati. Dopo un ulteriore spazio di sosta e di filtro un angusto \"romitorio\" centrale, memoria tangibile dei teatri e anfiteatri romani, immette nella platea e due scale laterali conducono ai palchi. La sala, a pianta rettangolare, si configura come una sintesi, riveduta e reinterpretata, tra i modelli dei teatri rinascimentali e le corti dei palazzi privati: quest'ultima connotazione di spazio interno - esterno \u00e8 conseguita tramite il contrasto tra la massa compatta delle pareti lapidee e l'aerea superficie del soffitto a sezione mistilinea, dalla quale emergono, evidente reminiscenza delle macchine teatrali medievali, i corpi metallici del ponte tecnico e delle capriate.\nLe pareti interne della sala sono rivestite in lastre di pietra rosata e concluse da una trabeazione con cornice dentellata: quelle dei lati principali risultano quadripartite tramite paraste e sono scandite al piano terra da portici architravati ed al piano superiore da logge con arco a sesto ribassato (due per ogni intercolumnio). La tessitura muraria \u00e8, all'interno di tali moduli, caratterizzata dall'emergere ritmico di blocchi lapidei aventi la funzione di animare la superficie sotto la luce e di risolvere problemi acustici. La superficie a terra \u00e8 caratterizzata dal colore azzurro della moquette e delle poltroncine, mentre il sipario, anch'esso azzurro, doveva nelle intenzioni del progettista differenziarsi e configurarsi come fondale (il grande sipario doveva essere dipinto da Roberto Barni).\nOltre il boccascena si apre un ampio palcoscenico al quale corrisponde il puro volume stereometrico della torre scenica e dalla cui parete di fondo si accede direttamente su via Ricasoli. Parallelo all'asse della sala, si sviluppa quello secondario di accesso ai camerini ed ai servizi.\nRelativamente ai rivestimenti interni, tutti gli spazi principali - atrio, foyer e disimpegni - presentano il tema conduttore delle pareti rivestite in pietra rosata a cui fanno da contrappunto sul pavimento il gioco riflettente dei marmi e sul soffitto la lucentezza di volte e solai intonacati ad encausto. Particolarmente raffinati il banco della biglietteria, in lastre di marmo rosso, e quello del bar, in cui l'emiciclo in pietra racchiude al centro il fusto di una preesistente colonna ionica in pietra serena.\nRelativamente ai rivestimenti esterni, anch'essi in pietra rosata, di estrema raffinatezza l'inserimento dei caratteri in oro sulla cornice del basamento, che sul fronte denotano il nome dell'edificio teatrale e sul retro l'ingresso al palcoscenico e quello per gli artisti.\nFortuna critica.\nIl giudizio critico sull'edificio \u00e8 unanimemente positivo, tanto che esso viene, a ragione, considerato come uno dei pochi episodi interessanti di architettura contemporanea a Firenze.\nQuesta \"architettura nascosta\", come lo stesso progettista la definisce, risult\u00f2 dunque prova assai convincente sia per la citazione di un ambiente esterno in uno spazio interno e per la sapiente combinazione tra l'eleganza del designer d'avanguardia e la sensibilit\u00e0 materica dell'artigiano (Belluzzi, 1994) sia per l'uso originale di due temi del lessico progettuale, ovvero la simmetria e la metamorfosi: \"Natalini appartiene alla categoria dei progettisti che non identificano l'asse di simmetria con un'astratta entit\u00e0 geometrica, semmai con un elemento vitale e mobile. Inoltre partecipa all'esigua schiera dei detentori di un principio progettuale difficile, il principio della metamorfosi. Ossia di coloro che sanno creare ex novo un'architettura cangiante, che comincia in un modo e finisce di uno diverso, e insieme sanno pure trasporre per gradi una gi\u00e0 data unit\u00e0 tipologico formale in una distinta, ma tale che non cancelli quella, anzi la preservi, e nel serbarla, la riveli e la rafforzi\" (Savi, 1988, p.\u00a076)."}
{"id": "1786751", "revid": "486946", "url": "https://it.wikipedia.org/wiki?curid=1786751", "title": "Parco Naturale Regionale dei Monti Simbruini", "text": ""}
{"id": "1786753", "revid": "125744135", "url": "https://it.wikipedia.org/wiki?curid=1786753", "title": "Berwick-upon-Tweed", "text": "Berwick-upon-Tweed (; ), (in scozzese \"Berrick\", storicamente \"South Berwick\"; in gaelico scozzese \"Bearaig\", storicamente \"Bearaig-a-Deas\"), \u00e8 la cittadina pi\u00f9 settentrionale dell'Inghilterra, nel Northumberland, sulla costa orientale della foce del fiume Tweed. Il centro \u00e8 situato 4\u00a0km, 2,5 miglia circa, a sud del confine con la Scozia, e forma parte del distretto amministrativo locale Borough of Berwick-upon-Tweed.\nIl faro.\nAll'estremit\u00e0 della barriera costruita sul lato settentrionale della foce del fiume Tweed si trova un faro del 1826 progettato da Joseph Nelson. Il faro \u00e8 gestito da \"Berwick Harbour Commission\", l'autorit\u00e0 portuale cittadina.\nStoria.\nNel 1526, la citt\u00e0 \u00e8 stata la sede del famoso Trattato, stipulato fra Regno d'Inghilterra e Regno di Scozia.\nNella letteratura.\nBerwick \u00e8 citata due volte nell\"Orlando furioso\" dell'Ariosto, dove il suo nome \u00e8 italianizzato in Beroicche."}
{"id": "1786755", "revid": "287204", "url": "https://it.wikipedia.org/wiki?curid=1786755", "title": "Associazione degli Stati caraibici", "text": "LAssociazione degli Stati Caraibici (in inglese Association of Caribbean States, ACS; in spagnolo: Asociaci\u00f3n de Estados del Caribe; in francese: Association des \u00c9tats de la Cara\u00efbe) \u00e8 un'organizzazione internazionale regionale. Fu costituita con lo scopo di promuovere le consultazioni, la cooperazione e le azioni concertate tra tutti i paesi dei Caraibi. Comprende venticinque stati membri e quattro membri associati. La convenzione, che fond\u00f2 l'Associazione, fu firmata il 24 luglio 1994 a Cartagena de Indias, in Colombia.\nIl Segretariato dell'organizzazione \u00e8 localizzata a Port of Spain, Trinidad e Tobago.\nLe isole Turks e Caicos \u00e8 l'ultimo paese ad essere entrato nell'Associazione, come membro associato, il 28 marzo 2006.\nIl 15 ottobre 1998 le \u00e8 stato riconosciuto lo status di osservatore dell'Assemblea generale delle Nazioni Unite.\nVertici.\nL'Associazione ha tenuto quattro vertici di Capi di Stato o di Governo:\nStruttura.\nI principali organi dell'Associazione degli Stati Caraibici sono:\nObiettivi.\nL'Associazione degli Stati Caraibici vuole promuovere il regionalismo tra gli stati membri. Il successo e la funzionalit\u00e0 dell'organizzazione \u00e8 fortemente dibattuta tra gli studiosi, comunque l'Associazione, con successo o meno, si interessa a due obiettivi. L'obiettivo principale \u00e8 il seguente: \u201cessi prestano servizio a tutti quelli che ratificano il nuovo concetto di Bacino caraibico con (A) l'accentuazione di quegli interessi che le nazioni dei Caraibi hanno in comune e (B) lavorare per eliminare le barriere lasciate dal loro passato colonialista.\u201d\nI Caraibi possono eventualmente avere la possibilit\u00e0, grazie alla prossimit\u00e0 geografica e alla cooperazione politica regionale, di prevenire la marginalizzazione nell'Economia Globale. L'Associazione ha mantenuto i suoi attuali obiettivi quando si tratta di integrazione con blocchi internazionali di economica e politica come: NAFTA, Unione europea, e Asia del Sud. L'obiettivo di riallineare l'economia e la politica dei Caraibi nel sistema internazionale ha condotto allo sviluppo di quattro aree distrettuali di interesse. Queste aree hanno condotto alla creazione di Comitati Speciali con lo scopo di creare trattati e risolvere questioni. Tutti i comitati si incontrano almeno due volte l'anno per discutere delle questioni attuali della regione. I Comitati Speciali si concentrano su quattro grandi obiettivi tentando di creare e ratificare le politiche regionali per il bacino dei Caraibi. Commercio, trasporto, turismo sostenibile e catastrofi naturali sono i principali obiettivi dell'Associazione che ha fornito delle guide al regionalismo per le nazioni dei Caraibi da seguire in relazione a questi quattro obiettivi:\nFuturo incerto.\nIl successo dell'Associazione \u00e8 dibattuto da molti studiosi su entrambi i fronti. Quelli che suggeriscono che l'organizzazione \u00e8 un successo sottolineano le molte iniziative che la coalizione di sviluppo ha intrapreso come le importanti adesioni e le relazioni con altre organizzazioni internazionali come l'Unione Europea. Quelli che suggeriscono che \u00e8 un insuccesso notano come alla fine del 1990, a differenza del CARICOM, l'Associazione non \u00e8 riuscita a trovare la direzione giusta capace di far valutare positivamente l'organizzazione come coalizione di sviluppo. Inoltre molti studiosi suggeriscono che sia incapace di diventare un vero giocatore a livello internazionale. Gli scettici spesso puntano su un altro tentativo fallito: la costruzione di un'economia di coalizione con il Mercato Comune dell'America-Centrale (Central American Common Market, CACM). L'influenza del NAFTA sui Caraibi profila una futura lotta dell'Associazione. Il futuro in relazione con l'emisfero occidentale \u00e8 incerto. \u201cNonostante le dichiarazioni governative di impegno per la liberalizzazione, sar\u00e0 difficile per i paesi caraibici di riuscire a mettere le loro economie pi\u00f9 solide su un piano che permetta loro di competere efficacemente\u201d. La situazione che \u00e8 di fronte all'organizzazione influenzer\u00e0 l'intera regione caraibica su pi\u00f9 livelli che quelli politici ed economici. Se l'Associazione continuer\u00e0 a svilupparsi e prosperare o a seccare e morire resta ancora da conoscere."}
{"id": "1786760", "revid": "767487", "url": "https://it.wikipedia.org/wiki?curid=1786760", "title": "Don Cesare di Bazan", "text": "Don Cesare di Bazan \u00e8 un film del 1942 diretto da Riccardo Freda, al suo debutto come regista, adattato dal dramma francese in cinque atti \"Don Caesar de Bazan\", scritto nel 1844 da Adolphe d'Ennery e Dumanoir.\nTrama.\nDon Cesare di Bazan \u00e8 un nobile, abilissimo spadaccino che, suo malgrado, viene coinvolto in lotte e maneggi di ribelli per l'indipendenza di una regione spagnola.\nTra avventure fantastiche e romantici intermezzi riesce a salvare la propria vita e quella del suo sovrano.\nDistribuzione.\nLa pellicola venne distribuita nel circuito cinematografico italiano il 4 ottobre del 1942.\nLa critica.\nSu \"Cinema\", del 25 ottobre 1942: \"Freda debutta con tutti gli onori. Egli esibisce la disinvoltura tecnica, spettacolare e narrativa d'un veterano, ma con un gusto ben pi\u00f9 educato, con una viva ed elegante cura dei particolari... la disinvoltura con cui egli guida gli attori, tra i quali spiccano Cervi e la bella davvero velasquiana Annelise Uhlig\".\nPer Freda \u00e8 l'occasione di mettere in pratica una delle sue teorie: il rifiuto del cinema borghese, la proposta di un cinema che ha le sue radici \"in Murnau e Lang, in Griffith e Ford\".\nManifesti e locandine.\nLa realizzazione dei manifesti, per l'Italia, fu affidata al pittore cartellonista Anselmo Ballester.\nOpere correlate.\nVenti anni dopo lo stesso regista ha realizzato un libero remake del film intitolato \"Le sette spade del vendicatore\" (conosciuto anche come \"La lama del giustiziere\").\nNote.\nFilm e remake dello stesso regista"}
{"id": "1786764", "revid": "729019", "url": "https://it.wikipedia.org/wiki?curid=1786764", "title": "Sangoma (album)", "text": "Sangoma \u00e8 un album della cantante sudafricana Miriam Makeba. Il titolo si riferisce alla figura del sangoma, che nella cultura degli xhosa del Sudafrica e di altri popoli nguni \u00e8 un guaritore e uno sciamano; la madre di Makeba era un sangoma. A differenza di altri album dello stesso periodo, pi\u00f9 orientati alla world music e alla musica internazionale, \"Sangoma\" contiene tutti brani di musica africana tradizionale. Gli arrangiamenti sono basati solo su un coro di voci femminili e occasionalmente qualche percussione."}
{"id": "1786770", "revid": "6392", "url": "https://it.wikipedia.org/wiki?curid=1786770", "title": "Luciano Taioli", "text": ""}
{"id": "1786783", "revid": "47767", "url": "https://it.wikipedia.org/wiki?curid=1786783", "title": "Tana delle Tigri", "text": ""}
{"id": "1786792", "revid": "1936754", "url": "https://it.wikipedia.org/wiki?curid=1786792", "title": "Monologo interiore", "text": "Il monologo interiore \u00e8 una tecnica narrativa costituita da un discorso introspettivo che il personaggio fa, appunto, tra s\u00e9 e s\u00e9 (discorso diretto). Pu\u00f2 avere la forma di un dialogo, nel quale l'io letterario si divide in due figure (come nel caso di Gollum in \"Il Signore degli Anelli\"). \"Per esempio come nell'Ulisse di James Joyce\": \"Un puntolino, un cane vivo, ingrandiva a vista d'occhio attraverso la distesa di sabbia. Signore mi si avventer\u00e0 contro? Rispetta la sua libert\u00e0. Non sarai padrone degli altri o loro schiavo. Ho il bastone. Rimani seduto [...]\". \n Il monologo interiore mira alla riproduzione del processo mentale dell'individuo e la tecnica usata rappresenta l'inespressa attivit\u00e0 della mente. Il \"monologo interiore estremo (extreme interior monologue)\" \u00e8 usato per rappresentare i sogni; il \"monologo interiore diretto (direct interior monologue)\" mescola le tre dimensioni temporali (passato, presente, futuro), non \u00e8 interrotto da eventi esterni e ha uno stile di flusso libero. Nel \"monologo interiore indiretto (indirect interior monologue)\" il narratore pu\u00f2 essere presente ed il tempo pu\u00f2 estendersi all'infinito o contrarsi a un momento.\nIl monologo interiore \u00e8 caratterizzato da:"}
{"id": "1786793", "revid": "181699", "url": "https://it.wikipedia.org/wiki?curid=1786793", "title": "Montagne", "text": ""}
{"id": "1786796", "revid": "1573940", "url": "https://it.wikipedia.org/wiki?curid=1786796", "title": "Edificio ex-BICA", "text": "L'edificio ex-BICA si trova in via Nazionale 87-95 a Firenze. Si tratta di una delle realizzazioni architettoniche contemporanee pi\u00f9 conosciute della citt\u00e0, opera di Italo Gamberini del 1957.\nStoria.\nL'edificio, costruito in sostituzione di fabbricati preesistenti, rappresenta un accorto esempio di inserimento di una architettura moderna in un contesto storico. Esso si sarebbe dovuto inserire in un pi\u00f9 ampio disegno di riqualificazione di via Nazionale che prevedeva, tra l'altro, l'arretramento delle facciate rispetto al filo stradale. L'abbandono di tale ipotesi ha isolato l'edificio da quelli circostanti, rendendo meno avvertibile l'attenzione al contesto che era invece una delle preoccupazioni principali del progettista. Del resto, tale sensibilit\u00e0 verso una forma di \"adattamento\" non era solo una caratteristica del dibattito architettonico del periodo, ma anche il risultato di precise richieste della Soprintendenza ai monumenti. A tali necessit\u00e0 pu\u00f2 attribuirsi anche l'idea dell'ampio tetto sporgente, risolto in modo inconsueto con un grigliato in vetrocemento.\nCommittente dell'edificio fu la societ\u00e0 Bica, appartenente al gruppo Montecatini, lo stesso dell'impresa costruttrice e di alcune tra le ditte fornitrici selezionate per la costruzione dell'opera tra le pi\u00f9 qualificate.\nArchitettura e fortuna critica.\nL'opera riscuote l'interesse da parte della critica pi\u00f9 avvertita, fra cui ad esempio quello di Adalberto Libera che ne scrive una \"presentazione\" sulle pagine della rivista \"L'architettura\" (n. 66, aprile 1961).\nNel 1963 lo stesso Gamberini, ma anche la committenza, insieme con l'impresa di costruzione e la ditta produttrice degli infissi esterni, ottengono il premio In/Arch.\nSin dal primo commento espresso da Adalberto Libera, la caratteristica pi\u00f9 evidente dell'edificio viene individuata nella qualit\u00e0 formale e tecnologica del sistema delle aperture e del prospetto su via Nazionale.\nDopo pi\u00f9 di trent'anni, quando gli utenti mettono in dubbio l'efficacia reale del controllo ambientale del sistema finestra/bocchetta di aerazione/brise-soleil (anche perch\u00e9 la facciata \u00e8 rivolta a sud-est), resta immutato l'apprezzamento per la qualit\u00e0 dei dettagli e il disegno dei materiali. Basti considerare i diversi materiali esibiti in facciata e la naturalezza del loro accostamento: infissi in alluminio, struttura in cemento armato, rivestimento ceramico e finiture ad intonaco, gronda in vetrocemento.\nLo stesso vale all'interno, soprattutto nel vano scale dove la rampa \"tecnologica\" in ferro e vetro \u00e8 accostata a una vetrata in vetro \"termolux\", materiale non a caso consueto nelle opere di tutti i membri del Gruppo Toscano.\nAllo stato attuale, il rischio di una minore percettibilit\u00e0 dovuta a scarsa manutenzione \u00e8 stato allontanato da una recente operazione di restauro e ripulitura della facciata, con un ritrovato rispetto alle intenzioni progettuali, delle potenzialit\u00e0 \"dinamiche\" e tridimensionali del prospetto, che, se da una parte reinterpreta temi funzionalisti e neoplastici, anticipa, d'altro lato, le tendenze high-tech e radicali del decennio successivo.\nIl fatto che la societ\u00e0 proprietaria dell'immobile appartenesse allo stesso gruppo industriale di molte ditte fornitrici, ha costituito motivo di particolare attenzione per le potenzialit\u00e0 espressive dei materiali cos\u00ec come dei dettagli tecnologici, con evidenti finalit\u00e0 promozionali."}
{"id": "1786797", "revid": "648716", "url": "https://it.wikipedia.org/wiki?curid=1786797", "title": "Iperostosi endostale", "text": " \nPer iperostosi endostale (detta anche sindrome di van Buchem) in campo medico, si intende un insieme di sintomi e segni clinci caratterizzata da un'eccessiva formazione di tessuto osseo. \nSintomatologia.\nLa parte pi\u00f9 interessata rimangono la mandibola e la fronte dove crescendo l'infante mostra evidenti segni di distorsione. Inoltre lo spazio del midollo diminuisce e ci\u00f2 pu\u00f2 provocare nel soggetto citopenia, mentre possono manifestarsi delle stenosi. Altri episodi riguardano sordit\u00e0 e nei casi pi\u00f9 gravi cecit\u00e0 e paralisi.\nTerapia.\nIl trattamento \u00e8 chirurgico, attraverso la decompressione dei nervi coinvolti.\nPrognosi.\nIl soggetto non \u00e8 a rischio di vita cos\u00ec come la sua aspettativa di vita."}
{"id": "1786799", "revid": "36426", "url": "https://it.wikipedia.org/wiki?curid=1786799", "title": "Edificio BICA", "text": ""}
{"id": "1786801", "revid": "36426", "url": "https://it.wikipedia.org/wiki?curid=1786801", "title": "Edificio Bica", "text": ""}
{"id": "1786802", "revid": "36426", "url": "https://it.wikipedia.org/wiki?curid=1786802", "title": "Edificio ex-Bica", "text": ""}
{"id": "1786806", "revid": "36426", "url": "https://it.wikipedia.org/wiki?curid=1786806", "title": "Pier Luigi Spadolini", "text": ""}
{"id": "1786807", "revid": "339392", "url": "https://it.wikipedia.org/wiki?curid=1786807", "title": "Fidenza Calcio", "text": ""}
{"id": "1786808", "revid": "1603714", "url": "https://it.wikipedia.org/wiki?curid=1786808", "title": "Arcangelo Raffaele e Tobiolo (Pollaiolo)", "text": "Arcangelo Raffaele e Tobiolo \u00e8 un dipinto a olio su tavola (188x119 cm) attribuito a Piero del Pollaiolo, databile al 1465-1470 circa e conservato nella Galleria Sabauda a Torino.\nStoria.\nGiorgio Vasari ricord\u00f2 l'opera appesa a un pilastro della chiesa fiorentina di Orsanmichele, anche se erroneamente la indic\u00f2 come su tela. \nRitrovata da Gaetano Milanesi a palazzo Tolomei in via Ginori a Firenze, fu acquistata nel 1865 dal barone Hector de Garriod per la Galleria Sabauda di Torino, dove tutt'oggi \u00e8 esposta.\nDescrizione e stile.\nNel Libro di Tobia l'Arcangelo Raffaele venne invocato da Tobi, uomo giusto e povero, affinch\u00e9 accompagnasse suo figlio Tobia, spesso chiamato Tobiolo, a riscuotere un credito di dieci talenti d'argento contratto dieci anni prima. Durante il viaggio Raffaele indic\u00f2 a Tobia la strada pi\u00f9 sicura e lo salv\u00f2 pi\u00f9 di una volta, senza mai rivelarsi come angelo, se non alla fine della vicenda. \nRaffaele \u00e8 rappresentato a sinistra mentre conduce a braccetto Tobia. L'angelo si \u00e8 gi\u00e0 rivelato mostrando le ali, tra l'altro rappresentate con estremo realismo e con un tratto che ne esalta il morbido piumaggio, e Tobia lo guarda senza per\u00f2 alcuna sorpresa. Il giovane \u00e8 abbigliato in maniera elegante, con una veste corta, un mantello rosso, alti calzari e un cappello da viaggio, mentre reca in mano il pesce che l'angelo gli ha fatto catturare nel Tigri salvandolo dal morso che l'animale stava per dargli al piede. Con la bile del pesce il ragazzo guarir\u00e0 la cecit\u00e0 del padre.\nLa veste rossa e il mantello bruno dell'angelo sono trattati con uno stile increspato e reso tumultuoso dal chiaroscuro incisivo, con linee mosse e spezzate tipiche dello stile nervoso e grafico di alcune opere dei fratelli del Pollaiolo. Davanti a Raffaele incede un cagnolino, citato nel passo biblico come compagno di Tobia, che volle seguirlo nel viaggio. \nDettagliatissimo \u00e8 il paesaggio sullo sfondo, con una veduta fluviale che si perde in lontananza, sfumata dalla foschia."}
{"id": "1786812", "revid": "320578", "url": "https://it.wikipedia.org/wiki?curid=1786812", "title": "Master di Montecarlo", "text": ""}
{"id": "1786820", "revid": "131011", "url": "https://it.wikipedia.org/wiki?curid=1786820", "title": "Prima di copertina", "text": ""}
{"id": "1786821", "revid": "26751", "url": "https://it.wikipedia.org/wiki?curid=1786821", "title": "Globicefalo di Gray", "text": ""}
{"id": "1786823", "revid": "400694", "url": "https://it.wikipedia.org/wiki?curid=1786823", "title": "Eugenio Sicomoro", "text": "Biografia.\nDebutta come disegnatore per la Eura Editoriale, agli inizi degli anni ottanta, collaborando per il settimanale \"Lanciostory\". Inizia una lunga collaborazione con le pi\u00f9 importanti case editrici francesi e italiane: Acme, Bonelli, Comic Art, Albin Michel, Bagheera, Dargaud, Gl\u00e9nat. Ha realizzato un albo gigante di \"Martin Myst\u00e8re\" e collaborato alla serie \"Magico Vento\".\nNel 1985, su testi di Claude Moliterni, crea il personaggio di \"Marc Jourdan\", pubblicato in Francia all'interno del periodico \"Pilote\". Dopo aver pubblicato la miniserie \"Lumi\u00e8re Froide\" con la Gl\u00e9nat, \u00e8 al lavoro per la Dupuis.\n\u00c8 insegnante presso la Scuola Romana dei Fumetti."}
{"id": "1786827", "revid": "74801", "url": "https://it.wikipedia.org/wiki?curid=1786827", "title": "Carolina d'Orange-Nassau", "text": "Biografia.\nInfanzia.\nCarolina era la figlia primogenita di Guglielmo IV d'Orange-Nassau e di Anna di Gran Bretagna. Nel 1747 fu stabilito che la carica di Stadtholder potesse essere ereditata anche dalle donne. Quindi Carolina divenne l'erede presunta a tale carica. Tale ruolo dur\u00f2 poco, perch\u00e9 l'anno successivo nacque un erede maschio, il fratello Guglielmo.\nReggente delle Sette Province.\nIl padre mor\u00ec nel 1751, lasciando come reggente la moglie Anna. La madre mor\u00ec nel 1759 e venne nominata reggente la nonna paterna, Maria Luisa d'Assia-Kassel. Quest'ultima mor\u00ec nel 1765, ed essendo Guglielmo ancora minorenne, Carolina divenne reggente per un anno, ovvero fino a quando il fratello divenne maggiorenne.\nMatrimonio.\nIl 5 marzo 1760 Carolina spos\u00f2 Carlo Cristiano di Nassau-Weilburg.\nMorte.\nCarolina d'Orange-Nassau mor\u00ec il 6 maggio 1787 a Kirchheimbolanden.\nDiscendenza.\nDal matrimonio tra Carolina e Carlo Cristiano di Nassau-Weilburg nacquero quindici figli:"}
{"id": "1786829", "revid": "204012", "url": "https://it.wikipedia.org/wiki?curid=1786829", "title": "Sindrome di Buchem", "text": ""}
{"id": "1786830", "revid": "204012", "url": "https://it.wikipedia.org/wiki?curid=1786830", "title": "Malattia di Buchem", "text": ""}
{"id": "1786832", "revid": "204012", "url": "https://it.wikipedia.org/wiki?curid=1786832", "title": "Iperostosi corticale generalizzata", "text": ""}
{"id": "1786836", "revid": "15431", "url": "https://it.wikipedia.org/wiki?curid=1786836", "title": "Universit\u00e4t Luzern", "text": ""}
{"id": "1786838", "revid": "47767", "url": "https://it.wikipedia.org/wiki?curid=1786838", "title": "Grande Tigre", "text": ""}
{"id": "1786840", "revid": "124471745", "url": "https://it.wikipedia.org/wiki?curid=1786840", "title": "Pilote", "text": "Pilote \u00e8 stato un periodico francese a fumetti, fondato il 29 ottobre del 1959 e cessato nel novembre del 1989. Vi esordirono alcuni dei principali personaggi del fumetto francese come \"Asterix\" (1959) o \"Lucky Luke\" (1967). Vi hanno collaborato, oltre a Ren\u00e9 Goscinny, Albert Uderzo e Morris anche Charlier, Giraud, Fred, Tabary, Gotlib, Bretecher, Christin, Edika, Mezieres, Mandryka, Druillet, Tardi, F\u2019murr, Christin, Bilal, Lauzier.\nIn Italia sono state pubblicate due serie tradotte della rivista, sotto la testata modificata in \"Pilot\".\nStoria editoriale.\nIl numero zero.\nIl numero zero di Pilote esce in Francia il 29 ottobre 1959 con lo scopo di realizzare il principale giornale francese dedicato ai giovani. Nell'articolo di presentazione intitolato \"Ecco Pilote\" (\"Voici Pilote\") firmato dal direttore Francois Clauteaux, si dichiara che la nuova rivista \"\u00e8, per la prima volta al mondo, un vero Grande Giornale per i giovani\".\nLa \"nascita\" di Asterix.\nLa collaborazione tra Goscinny e Uderzo lavora per realizzare il fumetto Roman de Renart, ma venuti a conoscenza che anche il fumettista concorrente Jean Trubert sta progettando un soggetto simile, sono costretti a cercare un'alternativa. Scandagliando la storia della Francia, cercano un periodo in cui ambientare il nuovo soggetto, e lo trovano in quello della conquista della Gallia da parte dei romani comandati da Giulio Cesare. Il primo episodio della serie \"Asterix\" vede la luce con il \"numero uno\" di Pilote il 29 ottobre 1959.\nIl successo.\nNel corso degli anni sessanta Pilote viene acquistato dall'editore francese Dargaud, e soprattutto grazie alle serie di Asterix e Lucky Luke conosce un notevole successo di pubblico.\nLa crisi.\nIn seguito alla defezione di alcuni importanti autori e sceneggiatori, negli anni settanta le vendite di Pilote calano al punto che l'editore Dargaud \u00e8 costretto a derubricarlo da settimanale a mensile.\nQuando nel novembre 1977 Ren\u00e9 Goscinny muore, il n4.3 del mese di dicembre realizza una toccante copertina intitolata \"Arrivederci, Ren\u00e9 Goscinny\", nella quale Asterix, Obelix e Idefix sembrano vagabondare mestamente voltando le spalle.\nLa chiusura.\nNel 1986 il mensile Pilote cambia la sua denominazione in \"Pilote et Charlie\", per tornare alla sua denominazione originaria nel 1988. Ma la crisi delle vendite \u00e8 tale che l'editore ne decide la chiusura con l'ultimo numero del novembre 1989.\nNel 2009 a sorpresa esce un numero speciale per il cinquantenario della nascita, un monografico di 148 pagine intitolato \u201c\"69 ann\u00e9e \u00e9rotique\"\u201d."}
{"id": "1786846", "revid": "198277", "url": "https://it.wikipedia.org/wiki?curid=1786846", "title": "Junior Vittoria", "text": ""}
{"id": "1786847", "revid": "125207", "url": "https://it.wikipedia.org/wiki?curid=1786847", "title": "Sequenziamento con dideossinucleotidi", "text": ""}
{"id": "1786852", "revid": "122183451", "url": "https://it.wikipedia.org/wiki?curid=1786852", "title": "Love Me Two Times", "text": "Love Me Two Times \u00e8 una canzone del gruppo rock statunitense The Doors. Scritta dal chitarrista Robby Krieger, fa parte dell'album \"Strange Days\", uscito nel 1967. La canzone divenne il secondo singolo estratto dall'album (dopo \"People Are Strange\"), e raggiunse la posizione #25 nelle classifiche USA.\nRay Manzarek suon\u00f2 la versione finale della canzone usando un clavinet (una versione moderna del clavicordo), non un clavicembalo.\nSecondo i membri della band, la canzone racconta l'ultimo giorno trascorso da un soldato (o un marinaio) con la sua fidanzata prima di partire per la guerra del Vietnam.\nGli Aerosmith hanno eseguito una cover di questo singolo.\nCuriosit\u00e0.\nIl brano \u00e8 eseguibile nel videogioco Guitar Hero World Tour."}
{"id": "1786855", "revid": "26751", "url": "https://it.wikipedia.org/wiki?curid=1786855", "title": "Lissodelfino boreale", "text": ""}
{"id": "1786860", "revid": "339392", "url": "https://it.wikipedia.org/wiki?curid=1786860", "title": "Trento Calcio 1921", "text": ""}
{"id": "1786864", "revid": "322321", "url": "https://it.wikipedia.org/wiki?curid=1786864", "title": "Thierry Scherrer", "text": "Biografia.\nNato a Versailles il 22 gennaio 1959, inizi\u00f2 a studiare medicina a Marsiglia.\nEntr\u00f2 nel Seminario di Paray-le-Monial nel 1981 e in quello di San Luca ad Aix-en-Provence nel 1984. Dal 1987 al 1989 \u00e8 a Bruxelles; poi a Roma, alla Pontificia Universit\u00e0 Gregoriana, dove consegue il dottorato in teologia.\nOrdinato sacerdote nel 1988. Dal 1989 al 1991 fu cappellano della chiesa di San Luigi dei Francesi, a Roma.\nNel luglio 2007 fu nominato parroco della cattedrale di Saint-Sauveur a Aix-en-Provence.\nEpiscopato.\nEletto vescovo di Laval il 21 maggio 2008, \u00e8 stato consacrato il 6 luglio dello stesso anno nella basilica \"Notre Dame de Pontmain\", consacrante l'arcivescovo Pierre d'Ornellas, co-consacranti il cardinale Bernard Louis Auguste Paul Panafieu e l'arcivescovo Claude Feidt.\nGenealogia episcopale.\nLa genealogia episcopale \u00e8:\nCollegamenti esterni.\nSito della Diocesi di Laval"}
{"id": "1786872", "revid": "767487", "url": "https://it.wikipedia.org/wiki?curid=1786872", "title": "Helmut Lotti", "text": "Biografia.\nInizi\u00f2 la propria carriera nei primi anni novanta, pubblicando album come \"Vlaamse Nachten\" (1990) e \"Alles Wat Ik Voel\" (1992), in cui \u00e8 evidente l'influenza di Elvis Presley. Nel 1995 decise di cambiare stile e pubblic\u00f2 una serie di album intitolati \"Helmut Lotti Goes Classic\", che ebbero un enorme successo in Belgio, con buoni risultati di vendite anche all'estero. A partire dal 2000, la sua produzione ha avuta un'ulteriore evoluzione, avvicinandosi al settore della world music con una serie di album di musica latinoamericana, africana e legata ad altre tradizioni etniche.\nComplessivamente, Lotti ha venduto nel mondo oltre 13 milioni di album, conquistando 80 dischi di platino e 70 d'oro.\nLotti \u00e8 un ambasciatore volontario dell'UNICEF.\nCuriosit\u00e0.\nSi \u00e8 esibito nel concerto Eros Ramazzotti &amp; Friends - live in M\u00fcnchen, cantando Musica \u00e8."}
{"id": "1786873", "revid": "111870197", "url": "https://it.wikipedia.org/wiki?curid=1786873", "title": "Dascio", "text": "Dascio (\"D\u00e0sc\" in dialetto comasco) \u00e8 una frazione del comune di Sorico, in provincia di Como.\nDascio si trova ad una quota di 210 metri sul livello marino e sorge sulla sponda destra del fiume Mera nel punto in cui diventa emissario del lago di Mezzola formando il laghetto di Dascio.\nIl modesto borgo era costituito sino a pochi decenni fa da case e rustici adibiti all'attivit\u00e0 agricola di sussistenza. L'abitato era raggiungibile dal capoluogo Sorico solo dalla direttrice navigabile del Fiume Mera utilizzando le imbarcazioni del luogo (comballi, quatrass) oppure dalla Antica Via Regina che serve con sentieri secondari tutte le localit\u00e0 di mezza costa del comune. La costruzione dell'attuale stradina carrabile comunale permette il collegamento con i vicini centri abitati. Della passata attivit\u00e0 agricola di sussistenza rimane traccia solo negli antichi edifici diroccati presenti nel tessuto urbano. Nell'anno 2002 Dascio divenne set principale per le scene della miniserie \"Renzo e Lucia\".\nOggi la frazione di Sorico \u00e8 un tranquillo borgo di residenza e villeggiatura, immerso nella pace dell'antistante riserva naturale del Pian di Spagna, dominato dalle maestose rocce del monte Manduino.\nNel centro dell'abitato si trova la chiesa dedicata a San Biagio. Ogni I domenica di febbraio avviene in onore del santo una processione sulla sponda destra del fiume Mera.\nSeguendo il sentiero della Via Bruga, si raggiunge il Sasso di Dascio. Questo rilievo roccioso a picco sul lago di Mezzola \u00e8 importante punto di osservazione sul tratto nord della riserva del Pian di Spagna.\nDascio \u00e8 inoltre insieme ad Albonico punto di partenza e ritorno per gli escursionisti diretti verso l'Oratorio di San Fedele."}
{"id": "1786875", "revid": "74801", "url": "https://it.wikipedia.org/wiki?curid=1786875", "title": "Luisa Enrichetta d'Orange", "text": "Biografia.\nLuisa Enrichetta nacque a L'Aia come figlia maggiore di Federico Enrico, Principe d'Orange e di Amalia di Solms-Braunfels. La madre era una dama di compagnia di Elisabetta Stuart, all'epoca esiliata con il marito in Olanda.\nCrebbe alla corte di suo padre, lo \"Statolder\" di Olanda, Zelanda, Utrecht, Gheldria e Overijssel.\nMatrimonio.\nLuisa Enrichetta dovette rinunciare al suo amore per Henri Charles de La Tr\u00e9moille, principe di Talmant, figlio di Henri de La Tr\u00e9moille, perch\u00e9 sua madre aveva ambizioni reali per lei. Tuttavia, i tentativi di concludere un impegno con il re Carlo II d'Inghilterra fallirono.\nIl 7 dicembre 1646, a L'Aia, spos\u00f2 il Principe elettore di Brandeburgo Federico Guglielmo. Ebbero sei figli:\nLa coppia visse a Cleves per i primi anni del loro matrimonio dopodich\u00e9 si trasferirono nel Brandeburgo. Luisa accompagn\u00f2 sempre il marito nei viaggi che faceva. Lo seguiva anche durante le campagne militari.\nNel 1650 Federico Guglielmo don\u00f2 alla moglie un'area libera fuori dalla citt\u00e0 di Berlino. Luisa Enrichetta fece costruire un castello in stile olandese, che prese il nome di \"Oranienburg\". Presto tutta l'area circostante al castello venne identificata con il nome di Oranienburg.\nNel 1663, ha installato il primo gabinetto di porcellana in Europa. Nel 1665, insieme al marito, fece costruire un orfanotrofio, come ringraziamento per il figlio appena nato. Venne descritta come buona e gentile con un intelletto acuto. Durante il tempo di guerra, ha fatto grandi sforzi per ammorbidire i danni alla societ\u00e0.\nMorte.\nNel 1667 Luisa Enrichetta mor\u00ec e venne sepolta nella cripta del Duomo di Berlino."}
{"id": "1786878", "revid": "1305772", "url": "https://it.wikipedia.org/wiki?curid=1786878", "title": "Provino", "text": "Il termine provino ha pi\u00f9 significati:"}
{"id": "1786880", "revid": "38178", "url": "https://it.wikipedia.org/wiki?curid=1786880", "title": "Velebit", "text": ""}
{"id": "1786890", "revid": "36426", "url": "https://it.wikipedia.org/wiki?curid=1786890", "title": "Iperostosi corticale infantile", "text": "Per iperostosi corticale infantile in campo medico, \u00e8 una malattia caratterizzata da ingrossamento delle ossa (iperostosi), che colpisce i neonati, si manifesta pi\u00f9 frequentemente nella zona mandibolare.\nEpidemiologia.\nNei soli USA l'incidenza risulta essere 3 ogni 1000 bambini nata, l'insorgenza dei sintomi \u00e8 stata calcolata fra le 9 e le 11 settimane dalla nascita.\nStoria.\nIl primo medico a descrivere la malattia fu John Caffey nel 1945.\nSintomatologia.\nI sintomi e i segni clinici presentano dolore diffuso, febbre, disfagia, pleurite e irriquietezza del bambino. Dagli esami del laboratorio si mostra un innalzamento dei valori della VES."}
{"id": "1786891", "revid": "204012", "url": "https://it.wikipedia.org/wiki?curid=1786891", "title": "Malattia di Caffey", "text": ""}
{"id": "1786892", "revid": "1169970", "url": "https://it.wikipedia.org/wiki?curid=1786892", "title": "Chiesa della Santissima Trinit\u00e0 dei Pellegrini (Roma)", "text": "La chiesa della Santissima Trinit\u00e0 dei Pellegrini \u00e8 un luogo di culto cattolico che si trova nel centro storico di Roma in Piazza della Trinit\u00e0 dei Pellegrini nel Rione Regola, vicina ad importanti monumenti come Palazzo Farnese, Ponte Sisto e la celebre Via Giulia.\nStoria.\nNel 1540, per iniziativa di Filippo Neri, un gruppo di laici inizi\u00f2 a riunirsi nella chiesa romana di San Girolamo alla Carit\u00e0 per portare avanti iniziative caritatevoli. La forte crescita del numero degli associati spinse Neri a dare uno status canonico alla sua associazione e papa Paolo III la riconobbe come \"Confraternita della Santissima Trinit\u00e0 del Sussidio\". Per il giubileo del 1550, la confraternita si assunse l'onere di ospitare presso una propria casa i pellegrini, con particolare riguardo per coloro che giungevano da pi\u00f9 lontano.\nTerminato l'anno santo, il sodalizio rivolse le proprie cure ai malati poveri che, dimessi dagli ospedali cittadini, non avevano dove passare la convalescenza. Nel 1558 papa Paolo IV le assegn\u00f2 l'uso perpetuo della chiesa di \"San Benedetto in Arenula\", edificio menzionato gi\u00e0 in un documento di papa Urbano III del 1186, che versava in condizioni molto precarie; nel 1559 la confraternita acquist\u00f2 nei dintorni della chiesa una casa da adibire ad ospedale-ospizio. Il giubileo del 1575 vide ospitati nelle strutture della Confraternita pi\u00f9 di 180\u00a0000 persone. Quando papa Gregorio XIII nel 1579 don\u00f2 definitivamente la chiesa alla confraternita, essa possedeva numerose case e immobili nella zona.\nVersando la chiesa in pessime condizioni, la confraternita decise di demolirla e di ricostruirla ex novo: la prima pietra fu posta il 26 febbraio 1587, la solenne consacrazione avvenne il 12 giugno 1616, dopo alterne fasi di ferventi lavori e di stasi, con il nome di \"Santissima Trinit\u00e0 e San Benedetto\". Molte parti dell'edificio, come la cupola e la facciata, e diversi annessi furono portati a termine nei decenni successivi.\nA causa delle frequenti divergenze tra il parroco di San Benedetto e la confraternita, nel 1601 la parrocchia fu soppressa e fatta rientrare nella giurisdizione di quella di San Lorenzo in Damaso.\nDopo il giubileo del 1575 in cui la confraternita inizi\u00f2 la propria opera di cura per i pellegrini, in tutti gli anni santi successivi la chiesa della Trinit\u00e0 e il suo ospizio continuarono ad essere il fulcro dell'accoglienza religiosa a Roma, ospitando fino a 400.000 persone, fino al giubileo del 1825. Nel 1848, essendo Pio IX contrario alla guerra d'indipendenza e al relativo spargimento di sangue, fugg\u00ec dallo Stato e si rifiut\u00f2 di tornare. Roma allora, indette le elezioni, nel 1849 proclam\u00f2 la Repubblica contro la quale Pio IX richiese e ottenne l'intervento militare della Francia che assedi\u00f2 Roma, conquistandola con grande spargimento di sangue e consegnandola al Papa ai primi di luglio 1849. Durante l'assedio francese, l'Ospedale dei Pellegrini ospit\u00f2 la sede del Comitato di Soccorso pei Feriti, formalmente diretto da padre Alessandro Gavazzi, ma di fatto condotto dalla principessa Cristina Trivulzio di Belgiojoso. Facevano parte del Comitato altre donne di valore come Giulia Bovio Paulucci de Calboli, Giulia Calame Modena, Enrichetta di Lorenzo Pisacane e la giornalista americana Margaret Fuller Ossoli e molte altre che coordinavano donne di ogni condizione che su vari turni assistevano i feriti. L'Ospedale dei Pellegrini durante tutto l'assedio assistette pi\u00f9 di 1500 feriti, tra i quali il patriota genovese Goffredo Mameli che, ferito a una gamba il 3 giugno e amputato troppo tardi mor\u00ec di gangrena ai primi di luglio. A causa dei rivolgimenti politici dello Stato Pontificio e della Roma dei primi anni del Regno d'Italia che videro la soppressione degli anni santi del 1850 e 1875, la confraternita perse la sua specificit\u00e0, e la chiesa della Trinit\u00e0 rimase un semplice luogo di culto come altri in citt\u00e0.\nArchitettura e arte.\nLa facciata.\nNel 1722 il mercante piemontese G. Battista de' Rossi commission\u00f2 a Giuseppe Sarti la costruzione dell'attuale facciata su disegno del romano Francesco De Sanctis; i lavori furono portati a compimento nel giugno del 1723. Il prospetto \u00e8 realizzato in travertino; leggermente inflesso e bipartito dalla trabeazione , \u00e8 fiancheggiato da paraste a capitello composito su cui si allineano le ampie volute del secondo piano. Dodici colonne libere, con alta base e capitello dello stesso tipo, racchiudono quattro nicchie decorate da cornici mistilinee, cuspidate e lunettate, con alla sommit\u00e0 rami di giglio intrecciati. Nella zona mediana, si aprono, nel primo registro, il portale sormontato da una lunetta e, nel secondo, il finestrone con al sommo un archivolto che include una testa di cherubino ad altorilievo. Il timpano, ornato da mensole alternate a rosette, con al centro il simbolo trinitario in stucco, si estende per tutta la larghezza del prospetto. La facciata \u00e8 ricca di decorazioni tra cui spiccano, nelle quattro nicchie, le statue in stucco degli Evangelisti, opera del romano Bernardino Ludovisi.\nL'interno.\nLa chiesa presenta una pianta a pseudo croce latina in cui si aprono lateralmente sei cappelle rettangolari simmetriche coperte da volte a botte divise da setti trasversali scanditi lungo la navata da paraste a capitello corinzio dorato:\nIl vano centrale, che, per le sue proporzioni, assume la forma di un breve transetto con due altari, \u00e8 sormontato da una grande cupola che poggia su un tamburo con quattro grossi pilastri angolati ed otto colonne corinzie: segue l'ampia abside e il monumentale altare maggiore. Questa sistemazione \u00e8 dovuta all'opera di Martino Longhi il vecchio e di Giovanni Paolo Maggi. Nella grande volta a botte della navata si trovava una serie di affreschi lumeggiati in oro, eseguiti da Raffaele Ferrara nel 1853 ed ora scomparsi.\nL'abside.\nIl presbiterio \u00e8 di forma ellittica e vi si affacciano le cantorie al di sopra delle due porte che immettono nelle sacrestie. Presso la balaustra che risale al 1646 si trovano due grandi torcieri in bronzo sbalzato e cesellato offerti dal popolo romano nel 1616, opera di Orazio Censore. L'Altare Maggiore con ai lati quattro colonne di marmo africano fu costruito nel 1616 da Domenico Pozzi ed \u00e8 ornato da ricchi marmi policromi. L'enorme pala d'altare rappresenta la Trinit\u00e0 ed \u00e8 opera di Guido Reni. Il dipinto risale all'estate del 1625, commissionato dal cardinale Ludovico Ludovisi, nipote di papa Gregorio XV, e fu realizzato in soli 27 giorni.\nLa cupola.\nLa cupola della chiesa fu realizzata nel 1612 durante i lavori di ampliamento e ripristino eseguiti da G. P. Maggi. L'attuale sistemazione della crociera risale invece al 1690 quando, in seguito ad alcuni cedimenti strutturali, l'architetto romano Giovan Battista Contini inser\u00ec quattro contrarchi di rinforzo sorretti da otto colonne angolari binate: questo intervento confer\u00ec all'ambiente un movimento di gusto barocco. In occasione dei restauri ottocenteschi le colonne originali furono rivestite di pasta marmorea rosso lucido secondo la tecnica del \"marmor idea\" inaugurata dal Valadier.\nLa snella cupola culminante in un lanternino poggia sul tamburo scandito da quattro finestre timpanate alternate a nicchie. Nei pennacchi sono raffigurati i quattro evangelisti, opera di Giovanni Battista Ricci; il tamburo e la cupola presentano una decorazione monocroma a lumeggiature d'oro eseguita intorno al 1850; al sommo, l'immagine del \"Padre Eterno\" attribuita al Reni.\nParrocchia.\nPapa Benedetto XVI, accogliendo la proposta del cardinale vicario Camillo Ruini, con decreto datato il giorno di Pasqua (23 marzo) 2008, ha eretto a parrocchia \"personale\" la chiesa della SS. Trinit\u00e0 dei Pellegrini ai Catinari, affidandola alla Fraternit\u00e0 sacerdotale San Pietro per assicurare un'adeguata assistenza religiosa all'intera comunit\u00e0 dei fedeli residenti nella Diocesi di Roma che seguono la Santa Messa e tutti i Sacramenti secondo la forma extraordinaria del Rito Romano.\nFra le molte diocesi nelle quali serve la Fraternit\u00e0, quello di Roma \u00e8 il decimo apostolato ad essere riconosciuto come parrocchia personale, e il primo in Europa.\nIl reverendo Joseph Kramer, FSSP, \u00e8 stato nominato primo parroco, Primicerio dell'Arciconfraternita e Rettore della chiesa.\nLa cerimonia della presa di possesso di padre Kramer, e la Messa di apertura ufficiale della parrocchia hanno avuto luogo l'8 giugno 2008.\nAlla parrocchia e ai suoi parroci \"pro tempore\" sono riconosciuti gli stessi diritti di cui godono le altre dell'Urbe e i loro parroci secondo il diritto comune; al contempo essa ha gli stessi obblighi e doveri delle altre, mentre per l'amministrazione e il sostentamento del parroco vengono osservate le norme promulgate dalla Conferenza Episcopale Italiana e dal Vicariato di Roma.\nNei locali annessi alla parrocchia, anche la Comunit\u00e0 di Sant'Egidio svolge alcune delle sue opere assistenziali, e l'antica Arciconfraternita della Santissima Trinit\u00e0 dei Pellegrini e Convalescenti ha ancora sede nella chiesa."}
{"id": "1786894", "revid": "767487", "url": "https://it.wikipedia.org/wiki?curid=1786894", "title": "Curopalate", "text": "Curopalate (o kouropalates in greco) da \"cura palatii\", (cura del palazzo) era un titolo della corte di Costantinopoli. \nPrima di Giustiniano I il termine indicava un ufficiale responsabile delle questioni economiche, quello che pi\u00f9 tardi sar\u00e0 chiamato Protovestiarios.\nSenza dubbio fu inizialmente l'intendente del palazzo, ma divenne presto una carica puramente onorifica: veniva subito dopo quelle di \"cesare\" e \"nobilissime\". \nDi solito spettava ai genitori dell'imperatore."}
{"id": "1786903", "revid": "14691", "url": "https://it.wikipedia.org/wiki?curid=1786903", "title": "Nkosi Sikelele iAfrika", "text": ""}
{"id": "1786906", "revid": "110157", "url": "https://it.wikipedia.org/wiki?curid=1786906", "title": "(This Is) The Dream of Evan and Chan", "text": "\"(This Is) The Dream of Evan and Chan\" \u00e8 una canzone di Dntel in collaborazione con Ben Gibbard, inserita nell'album \"Life Is Full of Possibilities\" pubblicato il 30 ottobre 2001."}
{"id": "1786909", "revid": "78273", "url": "https://it.wikipedia.org/wiki?curid=1786909", "title": "Vescovo di Tallinn", "text": ""}
{"id": "1786911", "revid": "484362", "url": "https://it.wikipedia.org/wiki?curid=1786911", "title": "Patriarca della Chiesa Ortodossa di Russia", "text": ""}
{"id": "1786913", "revid": "767487", "url": "https://it.wikipedia.org/wiki?curid=1786913", "title": "Andy Legg", "text": ""}
{"id": "1786917", "revid": "1086846", "url": "https://it.wikipedia.org/wiki?curid=1786917", "title": "Calcio Catania 1974-1975", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 1974-1975.\nStagione.\nNella stagione 1974-1975 dopo la retrocessione in terza serie ritorna presidente etneo Angelo Massimino, sponsorizzato dal sindaco di Catania ed ex presidente etneo Ignazio Marcoccio. Vuole cancellare l'onta appena subita ed ottenere una immediata risalita tra i cadetti. Sceglie di mettere in panchina l'amico Gennaro Rambone, che per\u00f2 dura fino a fine agosto, dopo la seconda partita di Coppa Italia di Serie C ad Acireale infatti lascia, al suo posto viene richiamato Egizio Rubino gi\u00e0 protagonista della promozione in Serie A del 1970. Viene rinforzato l'attacco con l'arrivo dal Chieti di Claudio Ciceri che realizzer\u00e0 18 reti in campionato e sar\u00e0 protagonista con Giampietro Spagnolo che arriver\u00e0 a 20 centri, della cavalcata che riporter\u00e0 il Catania in Serie B, dopo un solo anno di purgatorio. Serrato ed avvincente il confronto per tutto il campionato con il Bari per ottenere la promozione, che si risolver\u00e0 nell'ultima partita di campionato a Torre del Greco, dove \u00e8 necessaria la vittoria, tuttavia fino ad un quarto d'ora dal termine si \u00e8 inchiodati sullo (0-0), poi finir\u00e0 in gloria (0-3) per il tripudio dei tifosi etnei."}
{"id": "1786926", "revid": "28592", "url": "https://it.wikipedia.org/wiki?curid=1786926", "title": "Chiesa Ortodossa di Russia", "text": ""}
{"id": "1786928", "revid": "106054365", "url": "https://it.wikipedia.org/wiki?curid=1786928", "title": "Monte Berlinghera", "text": "Il monte Berlinghera (1.930\u00a0) \u00e8 una vetta delle Alpi Lepontine sulla sponda occidentale del lago di Como e del lago di Mezzola.\nDescrizione.\nSulla sua cima passa il confine tra la provincia di Como (versante sud nel comune di Sorico) e la provincia di Sondrio (versante nord nel comune di Samolaco). Le pendici scoscese sono delimitate a nord, est e sud dal torrente Mera e dal lago di Mezzola, e ospitano, alla confluenza del fiume col lago, il tempietto romanico di San Fedelino e le frazioni di Albonico, Bugiallo e Dascio.\nEscursioni.\nRiconosciuta da pi\u00f9 riviste specializzate, l'ascensione alla vetta viene segnalata quale alto esempio del paesaggio prealpino caratterizzato da un elevatissimo grado di naturalit\u00e0. Da Gera Lario si prende la strada per Montemezzo - Bugiallo seguendo poi le indicazioni per la chiesa di San Bartolomeo (1204\u00a0m). Lasciati i veicoli nei pressi di questo insolito edificio, si cammina in un fitto bosco fino a raggiungere un'ampia valle, colma di bestiame al pascolo. Sulla sinistra, ad un centinaio di metri, si trova l'\"Alpe di Mezzo\" (1540\u00a0m) e sulla destra, un po' pi\u00f9 in alto, l'\"Alpe Pescedo\".\nSi sale diritti, attraverso i pascoli, fino alla \"Bocchetta Chiaro\" (1660\u00a0m). Seguendo l'elettrodotto \u00e8 impossibile sbagliare, sebbene il sentiero sia difficile da individuare. Raggiunta la bocchetta si prende a destra, la traccia \u00e8 evidente ed abbastanza facile anche se in forte pendenza.\nCuriosit\u00e0.\nDurante la fine della seconda guerra mondiale alle pendici del monte Berlinghera ricche di nascondigli naturali e fitti boschi, aveva presidio la 52\u00aa Brigata Garibaldi \"Luigi Clerici\" la stessa che trasse in arresto Benito Mussolini il 28 aprile 1945 guidata dal partigiano Pier Luigi Bellini delle Stelle. L'alpeggio del Monte Berlinghera fece da scenario al massiccio rifornimento aereo Britannico nella notte del 5 aprile 1945. Su di esso infatti venne paracadutato materiale bellico per i partigiani del posto: 20 mitragliatrici pesanti, trecento Sten, mortai e munizioni.\nNell'anno 1969 sulla vetta venne costruita da parte del Gruppo Alpini di Sorico una cappella votiva. All'interno si conservavano diverse lapidi provenienti dai gruppi alpini italiani ed esteri a ricordo dei caduti di tutte le guerre.\nLa costruzione ebbe vita breve infatti pochi anni dopo venne sgretolata da un fulmine. Oggi esistono solo i muri perimetrali e un poco pi\u00f9 a valle si riconosce ancora parte della curiosa copertura a forma di cappello d'alpino."}
{"id": "1786929", "revid": "716642", "url": "https://it.wikipedia.org/wiki?curid=1786929", "title": "Antonio Giovanni Corbisiero", "text": "Carriera.\nGiocatore.\nHa giocato nella prima divisione gallese; nel corso degli anni ha giocato complessivamente 2 partite nei turni preliminari di Champions League, 10 partite nei turni preliminari di Europa League e 2 partite in Coppa Intertoto.\nAllenatore.\nHa allenato l' nella prima divisione gallese."}
{"id": "1786932", "revid": "28592", "url": "https://it.wikipedia.org/wiki?curid=1786932", "title": "Conventi", "text": ""}
{"id": "1786933", "revid": "28592", "url": "https://it.wikipedia.org/wiki?curid=1786933", "title": "Parrocchie", "text": ""}
{"id": "1786934", "revid": "28592", "url": "https://it.wikipedia.org/wiki?curid=1786934", "title": "Ambasciatori", "text": ""}
{"id": "1786937", "revid": "76963", "url": "https://it.wikipedia.org/wiki?curid=1786937", "title": "Marina Langner", "text": "Biografia.\nClassica bellezza nordica, bionda, occhi azzurri e dal fisico statuario, \u00e8 stata Miss Germania nel 1975 e seconda classificata a Miss Mondo nel novembre dello stesso anno. Dopo la carriera di modella ha intrapreso per qualche anno quella di attrice cinematografica, girando due film anche in Italia: \"Odio le bionde\" nel 1980 di Giorgio Capitani con Enrico Montesano e \"Banana Joe\" nel 1982 (diretta da Steno, al fianco di Bud Spencer). Attualmente vive a Monaco di Baviera."}
{"id": "1786938", "revid": "599013", "url": "https://it.wikipedia.org/wiki?curid=1786938", "title": "Richard Appleby", "text": ""}
{"id": "1786951", "revid": "111889261", "url": "https://it.wikipedia.org/wiki?curid=1786951", "title": "Displasia metafisiaria", "text": " \nLa displasia metafisiaria , conosciuta anche con il nome di malattia di Pyle, \u00e8 una rara malattia ossea. Pu\u00f2 essere confusa con la simile displasia craniometafisaria.\nClinica.\nPochi sono i sintomi e i segni clinici che evidenziano tale stato morboso, oltre alla presenza del ginocchio valgo, si assiste anche a scoliosi e fragilit\u00e0 delle ossa, dove alcune risultano iposviluppate (soprattutto le ossa lunghe)."}
{"id": "1786952", "revid": "599013", "url": "https://it.wikipedia.org/wiki?curid=1786952", "title": "James Thomas (calciatore)", "text": "\u00c8 il primatista di presenze del .\nNel 2009 divenne un giocatore della squadra australiana del Dandenong Thunder, ma un infortunio al ginocchio lo costrinse al ritiro. Ritornato il Galles, \u00e8 diventato un autista di ambulanze."}
{"id": "1786953", "revid": "204012", "url": "https://it.wikipedia.org/wiki?curid=1786953", "title": "Malattia di Pyle", "text": ""}
{"id": "1786958", "revid": "767487", "url": "https://it.wikipedia.org/wiki?curid=1786958", "title": "Ferdinando d'Aragona (1278-1316)", "text": "Origine.\nFiglio terzogenito del re di Maiorca, conte di Rossiglione e di Cerdagna e signore di Montpellier, Giacomo II, e di Esclarmonde di Foix, figlia del conte di Foix, Ruggero IV e di Brunisenda di Cardona.\nBiografia.\nSecondo la Cronaca piniatense, Ferdinando era il figlio terzogenito dei quattro figli maschi dopo il primogenito Giacomo e il secondogenito Sancho e prima di Filippo (\"el primero \u2026 Don Jayme \u2026 el otro \u2026 Don Sancho \u2026 et el otro Don Ferrando et el quarto \u2026 Don Phelip\"), di Giacomo II e della moglie, Esclarmonde di Foix.\nUomo dallo spirito avventuriero, si rec\u00f2 all'inizio del XIV secolo alla corte siciliana del cugino Federico III di Aragona, e da qui si un\u00ec ai mercenari catalani conosciuti come Almogavari (\"Almug\u00e0vers\" in catalano). Costoro erano stati chiamati dall'imperatore bizantino Andronico II Paleologo per combattere, inquadrati nella Compagnia Catalana al comando di Roger de Flor, i turchi. A seguito di contrasti successivi, i Catalani erano stati traditi e successivamente decimati per ordine dello stesso committente Andronico e del suo successore Michele IX Paleologo ed essi cercarono quindi un sostegno nella monarchia siciliana per consolidare il loro potere in Grecia.Ferdinando ebbe anche il comando della compagnia.Nel 1306, Ferdinando fu catturato a Halmyros, in Tessaglia da Tebaldo de Cepoy, e fu imprigionato nel castello di San Omer da Guido II de la Roche, Duca di Atene. In seguito fu trasferito a Napoli e dopo un altro anno di prigione fu rilasciato e fece ritorno a Maiorca.\nTornato in Sicilia, nel 1308, suo cugino Ferdinando III, lo mise nuovamente al comando della compagnia. Tuttavia uno dei capi della Compagnia Catalana, Bernardo di Rocafort, geloso dell'ascendente acquisito presso le sue truppe da Ferdinando, cre\u00f2 una scissione nella compagnia e solo una parte di essa, sotto il comando di Ramon Muntaner, si schier\u00f2 con Ferdinando.Mentre ritornava in Sicilia, la flotta catalana fu attaccata dai veneziani e Ferdinando fu catturato, ma fu rilasciato dopo poco tempo.\nAlla morte del padre, nel 1311 divenne visconte di Aumelas. Il testamento di sua madre Esclarmonde (\"Sclarmunda \u2026 regina Majoric\u00e6\"), datato 24 marzo 1312, assicur\u00f2 un lascito a Ferdinando (\"Infanti Ferrando \u2026 nostro \u2026 filio\").\nFerdinando partecip\u00f2 in Castiglia alla presa della citt\u00e0 di Almer\u00eda, dopodich\u00e9 torn\u00f2 in Sicilia (1313) per dar man forte a Federico III, allora in lotta contro i re angioini di Napoli e fu creato signore di Catania a ricompensa dei suoi servigi.\nA Messina, nel febbraio 1314, spos\u00f2 Isabella di Sabran, figlia di Isnardo di Sabran e di Margherita di Villehardouin (1266-1315), pretendente al titolo di principessa di Acaia la quale aveva combinato il matrimonio della figlia con Ferdinando per poter avere l'appoggio della compagnia catalana nelle sue rivendicazioni. La dote di Isabella era costituita dalla baronia di Montagrifon e dalla met\u00e0 del principato di Acaia.Isabella di Sabran mor\u00ec poco dopo aver dato alla luce un figlio, Giacomo (1315 \u2013 1349).Ferdinando, nel 1315, alla morte della suocera, Margherita, divenne pretendente del Principato d'Acaia in nome del figlio e si organizz\u00f2 per conquistare l'Acaia dove giunse nel giugno 1315, sbarcando vicino a Glaretza, da dove penetr\u00f2 nell'Elide e conquistato il castello di Beauvoir, si proclam\u00f2 Principe d'Acaia.\nFerdinando di Maiorca il 15 ottobre 1315 spos\u00f2 per procura, in seconde nozze, a Cipro, Isabella d'Ibelin, figlia di Filippo d'Ibelin e Maria di Giblet. Le nozze di persona furono celebrate, il 7 giugno 1316, in Morea. Il contratto di fidanzamento tra Ferdinando (infantis Ferrandi\u2026domini Jacobi\u2026regis Majoricarum filii, Moree, baronie Montispessulani et civitatis Cathanie domini) e Isabella (domincellam Isabellam filiam\u2026domini Philippi de Ibelino, senescali regni Cypri) risulta siglato a Cipro il 5 ottobre 1315.\nComunque, gi\u00e0 nella primavera dell'anno successivo (1316) Ferdinando dovette affrontare le truppe di un altro pretendente alla principato di Acaia, Matilde di Hainaut, cugina d'Isabella di Sabran e moglie di Luigi di Borgogna. Mentre Ferdinando attendeva invano l'arrivo di rinforzi dalla Sicilia, Matilde e Luigi ricorsero all'aiuto dei veneziani e nella battaglia di Manolara, nell'Elide, il 5 luglio 1316, Ferdinando fu sconfitto e fatto prigioniero.Dopo la battaglia (tra il 5 luglio e il 19 ottobre) Ferdinando fu decapitato a Clarentza.\nIl figlio Giacomo fu portato dal fido Ramon Muntaner a Perpignano e divenne re di Maiorca dopo la morte dello zio Sancho I.\nDiscendenza.\nFerdinando da Isabella di Sabran ebbe un figlio:\nFerdinando da Isabella d'Ibelin ebbe un figlio:\nFerdinando ebbe anche dei figli illegittimi da diversi amanti:"}
{"id": "1786965", "revid": "1305772", "url": "https://it.wikipedia.org/wiki?curid=1786965", "title": "Demy (disambigua)", "text": "Demy \u00e8 il nome di una moneta scozzese.\nPersone.\nCi sono diverse persone:"}
{"id": "1786966", "revid": "287204", "url": "https://it.wikipedia.org/wiki?curid=1786966", "title": "Demy", "text": "Demy \u00e8 uno dei nomi con cui \u00e8 indicata una moneta d'oro scozzese introdotta sotto Roberto III di Scozia.\nIl nome viene dal francese \"demi\", che significa \"mezzo\" ed era usato per indicare il pezo da mezzo \"lion\".\nStoria.\nSotto Riccardo ci furono due monetazioni: la \"pesante\" e quella \"leggera\". Il \"demy\" era presente in entrambe. La prima volta fu coniato assieme al lion, per un valore di 30 penny (2,5 scellini) e con un peso di 1,95g ca.\nAl dritto c'era lo scudo con il leone di Scozia ed al rovescio il decusse affiancato da gigli. La legenda del rovescio era XPC REGNAT XCP VINCIT XPC IMPERAT\nNella monetazione \"leggera\" dello stesso re il \"demy\" fu coniato per lo stesso valore ma con un peso di circa 20 grani (1,29g). Oltre alla legenda XPC REGNAT fu usata anche la legenda DMS PROTECTOR MEVS.\nSotto Giacomo I (1406-1437) il valore del \"demy\" sal\u00ec a 9 scellini con un peso di 54 grani a 22 carati e fu affiancato dall\"half-demy\", cio\u00e8 il mezzo \"demy\". Al dritto era rappresentato il leone scozzese all'interno di una losanga ed al rovescio il decusse in un esagono fiorito.\nL'ultima coniazione del \"demy\" fu quella di Giacomo II (1437-60). I tipi, pesi e titolo erano uguali a quelli di Giacomo I. Anche i valori furono gli stessi."}
{"id": "1786969", "revid": "2196166", "url": "https://it.wikipedia.org/wiki?curid=1786969", "title": "Chiesa di Santa Maria in Albe", "text": "La chiesa di Santa Maria in Albe era un edificio di culto situato ad Albe, frazione di Massa d'Albe (AQ) in Abruzzo.\nStoria e descrizione.\nLa chiesa altomedievale di Santa Maria risale all'XI secolo. Venne edificata sui resti di una domus romana addossata al perimetro murario di Alba Fucens, in localit\u00e0 Aia di Santa Maria. A pianta longitudinale, possedeva tre navate. Svolse la funzione di chiesa sepolcrale tra l'XI e il XVII secolo. Alcune monete riemerse con la campagna di scavi del sito archeologico sono databili tra il XII e il XV secolo.\nConsiderata come una chiesa madre, da essa dipendevano altre chiese dei centri limitrofi di Forme, Castelnuovo, Antrosano, San Pelino, Massa Superiore (nota come Massa Corona) e Massa Inferiore. Ad Albe erano presenti anche la chiesa di San Pietro e quelle benedettine citate in documenti ecclesiastici del IX secolo di Sant'Angelo in Albe e di Sant'Andrea in Colle d'Albe.\nNel 1114 in una bolla di Papa Pasquale II \u00e8 indicata come pieve di pertinenza del vescovo dei Marsi Berardo.\nNella bolla pontificia di Papa Clemente III la pieve di Santa Maria in Albe risult\u00f2 inclusa nei confini amministrativi della diocesi marsicana, mantenendo tuttavia una certa autonomia e il primo posto nel concilio vescovile diocesano subito dopo quello della cattedrale di Pescina.\nNel 1602, stando ad un codice amanuense di autore ignoto, le ville nei dintorni si distaccarono dalla chiesa madre, cos\u00ec il camerario di Napoli le dovette tassare con un tributo che si basava sul focatico.\nCos\u00ec facendo la chiesa madre di Santa Maria in Albe perse d'importanza, mentre la chiesa di San Nicola divenne la nuova chiesa madre assumendo il titolo di collegiata.\nGi\u00e0 in fase di abbandono e ampiamente diroccata and\u00f2 completamente distrutta nel 1915 a causa del terremoto della Marsica.\nDella chiesa feudale restano poche tracce e il toponimo della localit\u00e0 Santa Maria degli Albenzi, situata per\u00f2 ad alcune centinaia di metri dal sito archeologico e dal borgo medievale."}
{"id": "1786976", "revid": "1305772", "url": "https://it.wikipedia.org/wiki?curid=1786976", "title": "Chiesa della Madonna delle Grazie", "text": ""}
{"id": "1786977", "revid": "767487", "url": "https://it.wikipedia.org/wiki?curid=1786977", "title": "Bisturi - La mafia bianca", "text": "Bisturi - La mafia bianca \u00e8 un film del 1973 diretto da Luigi Zampa, interpretato da Enrico Maria Salerno e Gabriele Ferzetti.\nFu presentato in concorso al 26\u00ba Festival di Cannes.\nTrama.\nIl professor Daniele Vallotti, famoso e valente chirurgo, \u00e8 il tipico barone universitario con smanie di potere. \u00c8 anche proprietario di una clinica privata dove seleziona i pazienti in base alle loro disponibilit\u00e0 economiche. La sua \u00e9quipe medica \u00e8 composta da medici incapaci, presuntuosi e servili tranne uno, il dottor Giordani: questi \u00e8 un uomo con il vizio degli alcolici ma onesto e preparato. La sua competenza e la sua concretezza gli sono valse la stima di Vallotti, che lo conosce bene essendo stato suo compagno di studi all'universit\u00e0. Malgrado la sua \"onnipotenza\", Vallotti non ha una vita privata felice: rimasto da tempo vedovo, vive nella sua villa insieme all'anziana madre e al suo unico figlio.\nUn giorno Vallotti si allontana dalla sala operatoria tralasciando un delicato intervento nel momento cruciale, causando la morte del paziente e, indirettamente, anche quella della moglie che, disperata e distrutta dal dolore, si toglie la vita. Giordani si rintana in casa sentendosi moralmente corresponsabile dell'accaduto: proprio lui, infatti, aveva consigliato ai due di affidarsi alle cure di Vallotti. Una giovane suora, che lavora nello stesso ospedale come infermiera, si presenta a casa di Giordani, cercando di scrollargli da dosso i vari scrupoli di coscienza che lo tormentano, lo convince a riprendere il lavoro e, non ultimo, a smettere di bere. Giordani ascolta le parole della suora e ritorna in corsia.\nDa qualche tempo, inoltre, cominciano a pervenire lettere e telefonate anonime a Vallotti nelle quali l'ignoto autore lo mette di fronte alle sue malefatte. Nel frattempo, nell'ospedale pubblico dove Vallotti lavora occasionalmente, \u00e8 ricoverato d'urgenza un bambino: ha un blocco renale, e necessiterebbe dell'ausilio di un rene artificiale per essere prontamente soccorso, ma muore perch\u00e9 l'apparecchiatura \u00e8 stata da poco disattivata da Vallotti per favorire un suo collega che ne possiede una uguale nella propria clinica privata. Dopo qualche giorno Vallotti scopre di essere stato denunciato alla magistratura, ma questa volta l'autore vi ha apposto la propria firma: si tratta di Giordani che, esasperato, ha deciso di uscire allo scoperto.\nMesso alle strette, Vallotti stringe un accordo con gli altri colleghi - anch'essi citati da Giordani - e ordisce un complotto contro di lui. Giordani viene chiamato d'urgenza in sala operatoria con un pretesto, e si trova di fronte a un intervento rischioso e complicato: proprio nella fase pi\u00f9 difficile, uno dei presenti scambia furtivamente le lastre radiografiche, e Giordani viene cos\u00ec messo in condizione di sbagliare l'operazione il cui esito \u00e8 la morte del paziente. Giordani a questo punto non ha scelta: essere denunciato per omicidio colposo oppure nascondere la testa nella sabbia come gli altri suoi colleghi. L'uomo cede quindi al ricatto: ritira la denuncia, ma allo stesso tempo ammonisce il suo superiore e vecchio compagno di studi che non avr\u00e0 nemmeno il tempo di cantar vittoria. Non gli sono sfuggiti infatti i primi sintomi di una malattia che non lascer\u00e0 scampo a Vallotti: la malattia di Parkinson."}
{"id": "1786984", "revid": "486946", "url": "https://it.wikipedia.org/wiki?curid=1786984", "title": "European Shield (Rugby XIII)", "text": ""}
{"id": "1786985", "revid": "113757", "url": "https://it.wikipedia.org/wiki?curid=1786985", "title": "Corte delle Magoghe", "text": ""}
{"id": "1786987", "revid": "729019", "url": "https://it.wikipedia.org/wiki?curid=1786987", "title": "Aeroporto di Kyzyl", "text": "L'aeroporto di Kyzyl (in russo: \u0410\u044d\u0440\u043e\u043f\u043e\u0440\u0442 \u041a\u044b\u0437\u044b\u043b) \u00e8 un aeroporto civile internazionale situato a 6\u00a0km a sud-est dalla citt\u00e0 di Kyzyl, capitale della Repubblica di Tuva, nella Siberia centro-meridionale, in Russia. L'aeroporto di Kyzyl \u00e8 la base della compagnia aerea russa Tuva Avia.\nStoria.\nL'aeroporto di Kyzyl \u00e8 stato aperto nel 1946. Nel 2006 fu ristrutturato secondo i nuovi criteri dell'ICAO e vi fu l'apertura di un settore internazionale nel terminal passeggeri per i voli di linea e i voli charter.\nPosizione geografica.\nL'aeroporto di Kyzyl si trova a 371\u00a0km dalla confine con la Mongolia, a 3656\u00a0km a sud-est dalla Mosca, e a 3950\u00a0km a sud-est dalla San Pietroburgo, a 560\u00a0km a sud-est dalla Novokuzneck.\nL'aeroporto di Kyzyl si trova sulla rotta aerea internazionale \u0410-91 che collega i paesi dell'Unione europea con il Sud-est asiatico e con l'Australia. Questa tratta \u00e8 utilizzata dalle compagnie aeree della Germania, Finlandia, Italia, Corea del Sud, Cina, Australia con un traffico di 16.500 voli/anno.\nDati tecnici.\nL'aeroporto di Kyzyl \u00e8 dotato di due piste attive cementate di 2\u00a0700 m x 45 m e di 1\u00a0200 m x 30 m che permettono il decollo/atterraggio di tutti i tipi degli elicotteri Mil Mi-6, Mil Mi-8 e degli aerei Antonov An-2, Antonov An-12, Antonov An-24, Antonov An-26, Antonov An-30, Antonov An-72, Antonov An-74, Tupolev Tu-134, Tupolev Tu-154, Yakovlev Yak-40, Yakovlev Yak-42, Let L-410, Ilyushin Il-18, Ilyushin Il-76 con il peso massimo al decollo di 65 tonnellate.\nTerminal.\nAll'aeroporto sono presenti il Terminal Passeggeri con un settore per i voli internazionali con la capacit\u00e0 di 250 passeggeri/ora e un Terminal Cargo.\nCollegamenti.\nL'aeroporto di Kyzyl \u00e8 facilmente raggiungibile con due linee del servizio urbano della Kyzyl numero 1 e numero 1A."}
{"id": "1786989", "revid": "204012", "url": "https://it.wikipedia.org/wiki?curid=1786989", "title": "Omomydae", "text": ""}
{"id": "1786990", "revid": "4193", "url": "https://it.wikipedia.org/wiki?curid=1786990", "title": "Pio Piacentini", "text": "Biografia.\nSi forma presso l'Accademia di San Luca dove assorbe la tendenza purista della Roma di Pio IX. Nella stessa Roma operer\u00e0 prevalentemente durante tutta la sua vita.\nCome per gli architetti suoi contemporanei, nel suo lavoro pone maggiore attenzione al disegno dell'opera architettonica, al progetto in s\u00e9 piuttosto che al contesto urbanistico in cui l'opera stessa si andr\u00e0 a collocare.\nVerso la met\u00e0 del \u2018800 ristruttura da parte della famiglia Berardi il Palazzo Muti Cesi Berardi che dopo passer\u00e0 alla famiglia Guglielmi. A trent'anni realizza la Chiesa del Santissimo Rosario di Pompei a Castro Pretorio.\nNel 1878 vince il concorso per il Palazzo delle Esposizioni in via Nazionale che inizier\u00e0 a progettare nel 1882 e sar\u00e0 realizzato e inaugurato solennemente nel 1883 alla presenza delle autorit\u00e0. Il figlio Marcello intercedette presso Mussolini per evitarne l'abbattimento durante il rinnovo del piano regolatore da parte del Duce negli anni trenta.\nNel 1885 inizia i lavori, insieme all'architetto Giulio De Angelis, del Palazzo della Rinascente a largo Chigi che sar\u00e0 ultimato nel 1920.\nNel 1886 inizia i lavori per il Palazzo in Via Lucrezio Caro del Conte Alfonso Malvezzi Campeggi, di origine bolognese, fervente cattolico che a Roma si trasfer\u00ec nel 1869. Il palazzo sar\u00e0 successivamente dato in eridat\u00e0 al Figlio che si unir\u00e0 in matrimonio con la principessa Guendalina Boncompagni Ludovisi anch'essi provenienti ben prima da Bologna.\nNel 1888, a seguito della costruzione di Corso Vittorio Emanuele, viene chiamato a risistemare la facciata di Palazzo Cesarini Sforza, detta anche della \"Cancelleria Vecchia\", al rione Parione, che \u00e8 stata ridotta di dimensioni e rifatta completamente sul lato appunto di Corso Vittorio.\nNel 1902 si occupa di realizzare, insieme all'architetto Giulio Podesti, il Traforo Umberto I in via Milano, che collegher\u00e0 via Nazionale con via del Tritone e che sar\u00e0 ultimato nel 1909.\nNel 1905, dopo la morte di Giuseppe Sacconi che stava realizzando il Vittoriano, subentra insieme a Manfredo Manfredi e a Gaetano Koch nella direzione dei lavori del grande monumento dedicato a Vittorio Emanuele II che, dopo la Grande Guerra, prender\u00e0 il nome di \"Altare della Patria\" e sar\u00e0 dedicato ai caduti.\nNel 1908 realizza l'ingresso monumentale su via Calandrelli di Villa Sciarra a Roma.\nNello stesso anno viene incaricato dal Banco di Roma, che lo aveva acquistato, della ristrutturazione del Palazzo De Carolis Simonetti di Alessandro Specchi in via del Corso. Per la stessa Banca ristruttura anche il palazzo del Banco di Santo Spirito al rione Ponte di Antonio da Sangallo il Giovane.\nNel 1913 presenta il progetto della sede del Ministero della Giustizia, in via Arenula, che viene approvato dal Consiglio Superiore dei Lavori Pubblici. L'architettura era ispirata al classicismo rinascimentale di fine Quattrocento, con bugnature a punta di diamante. Le opere di sbancamento e fondazione ebbero inizio nel 1914, ma i lavori si interruppero quasi subito per lo scoppio della Prima guerra mondiale. L'edificio fu ultimato nel 1929 e solo due anni pi\u00f9 tardi cominci\u00f2 la sopraelevazione dell'ala posteriore, che sar\u00e0 ultimata nel 1932.\nCollegamenti esterni.\n "}
{"id": "1786993", "revid": "119249457", "url": "https://it.wikipedia.org/wiki?curid=1786993", "title": "Contane", "text": "Contane \u00e8 una frazione del comune di Jolanda di Savoia in provincia di Ferrara. \n\u00c8 situato nella pianura Padana, non molto lontano dalle Valli di Comacchio e dal Po.\nGeografia fisica.\nSecondo l'Istituto Geografico Militare, \u00e8 il punto altimetricamente pi\u00f9 basso d'Italia, posto nel luogo denominato \"Corte delle Magoghe\", in frazione Contane, a 3 metri e 44 centimetri sotto il livello del mare.\nAll'estremo opposto, la localit\u00e0 costantemente abitata posta pi\u00f9 in alto in Italia \u00e8 \u00c8ira, borgata posta tra Trepalle e il Passo dell'Eira, tutte frazioni di Livigno, che si trova a ben 2.172 m. slm. La differenza altimetrica tra le due localit\u00e0 \u00e8 quindi di 2.175,44 m."}
{"id": "1787000", "revid": "43553698", "url": "https://it.wikipedia.org/wiki?curid=1787000", "title": "Le Contane", "text": ""}
{"id": "1787002", "revid": "8660", "url": "https://it.wikipedia.org/wiki?curid=1787002", "title": "Etelgaro", "text": "Biografia.\nMonaco a Glastonbury e pi\u00f9 tardi ad Abingdon, nel 964 fu nominato abate di New Minster: qui fu tradizionalmente ricordato per l'ampliamento dell'abbazia e per la traslazione delle reliquie di san Svitino. Il 2 maggio 980 fu consacrato vescovo di Selsey, continuando a reggere l'abbazia di New Minster. Verso la met\u00e0 del 988 succedette a Dunstano come arcivescovo di Canterbury; probabilmente in quest'occasione lasci\u00f2 l'amministrazione dell'abbazia. Mor\u00ec il 13 febbraio 990."}
{"id": "1787003", "revid": "599013", "url": "https://it.wikipedia.org/wiki?curid=1787003", "title": "Unicorn (moneta)", "text": "Unicorn \u00e8 una moneta d'oro nella quale \u00e8 raffigurato l'unicorno.\nInsieme al mezzo \"unicorn\", fu coniata per la prima volta da Giacomo III nel 1486. Aveva un peso di 3,81 grammi con un titolo di 21 carati. Circolava per un valore di 18 scellini.\nIl conio di questa moneta prosegu\u00ec probabilmente nei primi anni di Giacomo IV di Scozia (1488 - 1513), anche se la coniazione dell'unicorno non \u00e8 documentata fino al 1496.\nLe prime emissioni di questa moneta sotto Giacomo IV inoltre non sono distinguibili da quelle del padre. Solo pi\u00f9 tardi fu apposto il numerale 4 che permette di distinguere le sue emissioni.\nLa stessa moneta fu coniata anche sotto Giacomo V. Dopo questo re la denominazione non fu pi\u00f9 emessa."}
{"id": "1787006", "revid": "404449", "url": "https://it.wikipedia.org/wiki?curid=1787006", "title": "Chiesa di San Giuseppe Benedetto Cottolengo (Grosseto)", "text": "La chiesa di San Giuseppe Benedetto Cottolengo \u00e8 un edificio religioso situato a Grosseto. \u00c8 dedicata al fondatore della Piccola Casa della Divina Provvidenza, san Giuseppe Benedetto Cottolengo. \u00c8 ubicata nella parte orientale della citt\u00e0, in via Scansanese, non lontano da una delle anse del fiume Ombrone che pi\u00f9 si avvicinano all'area urbana cittadina.\nStoria.\nLa chiesa, progettata dall'ingegnere Ernesto Ganelli, fu costruita a partire dal 1946, per servire la zona orientale della citt\u00e0 che andava espandendosi.\nI lavori andarono avanti per un lustro, alla cui conclusione avvenne la consacrazione nella primavera del 1951. L'edificio religioso inizi\u00f2 subito a svolgere le funzioni di chiesa parrocchiale per gli abitanti della zona.\nNel corso degli anni cinquanta l'edificio religioso venne ulteriormente ornato, sia al suo interno che all'esterno; da allora, hanno trovato posto anche uno stendardo processionale attribuito a Ventura Salimbeni, oltre ad un dipinto proveniente dalla sconsacrata chiesa dei Bigi, tuttora custoditi all'interno della chiesa.\nDescrizione.\nLa chiesa di San Giuseppe Benedetto Cottolengo si presenta in stile neoromanico.\nLe pareti esterne e parte di quelle interne sono rivestite in laterizio. La facciata \u00e8 preceduta da un pronao con copertura a volta, che si articola su tre ordini con arcate a tutto sesto: vi si giunge salendo una gradinata. La parte inferiore della facciata propriamente detta (delimitata dal pronao) presenta, al centro, il portale d'ingresso con arco a tutto sesto, affiancato lateralmente da due nicchie, in ciascuna delle quali \u00e8 collocata una statua. Nella parte superiore della facciata si apre, al centro, un rosone di forma circolare che contiene un mosaico raffigurante il santo.\nAlla sinistra dell'edificio religioso si eleva il campanile a cinque ordini, con i quattro inferiori caratterizzati dalla presenza di una monofora a tutto sesto e quello superiore da una bifora corrispondente alla cella campanaria; la cuspide sommitale \u00e8 di forma piramidale a sezione esagonale.\nL'interno della chiesa \u00e8 suddiviso in tre navate delimitate da colonne con capitello su cui poggiano le arcate a tutto sesto rivestite in laterizio. Molto caratteristico \u00e8 l'abside semicircolare con decorazione a mosaico risalente alla fine degli anni cinquanta. Oltre al dipinto e allo stendardo processionale sopra citati, spiccano l'organo e il Crocifisso ligneo."}
{"id": "1787007", "revid": "92723", "url": "https://it.wikipedia.org/wiki?curid=1787007", "title": "Ken Lum", "text": "Biografia.\nDopo la laurea in Scienza e il Master of Fine Arts presso l'Universit\u00e0 della Columbia Britannica nel 1985, comincia ad operare all'interno dell'arte concettuale, utilizzando diversi media tra cui pittura, scultura e fotografia. Nella sua arte egli analizza l'individuo e il ruolo che ricopre nella societ\u00e0. Spesso abbina le immagini con testi per invitare lo spettatore a porsi delle domande su questioni sociali.\nLum ha esposto le sue opere sia in Canada sia a livello internazionale ed ha rappresentato la sua nazione alla Biennale di San Paolo del 1998.\n insegna presso il Dipartimento di Belle Arti presso l'Universit\u00e0 della Columbia Britannica di Vancouver."}
{"id": "1787009", "revid": "92723", "url": "https://it.wikipedia.org/wiki?curid=1787009", "title": "Zh\u00e0nr\u00e1n", "text": "Zh\u00e0nr\u00e1n \u00e8 l'ottavo (\u516b) patriarca (\u7956, \"z\u01d4\") cinese della scuola buddhista cinese Ti\u0101nt\u00e1i (\u5929\u53f0\u5b97, giapp. Tendai) secondo il lignaggio tradizionale di questa scuola.\nLa vita.\nNato nel 711 a Jinxi (provincia dello Jangsu) in un'antica famiglia di dotti confuciani, Zh\u00e0nr\u00e1n si distinse fin da giovane per lo studio interessandosi presto al Buddhismo. Ebbe come primo maestro buddhista Fangyan mentre a diciassette anni incontr\u00f2 Xu\u00e1nl\u01ceng (\u7384\u6717, 673-754) che, successivamente, divenne l'ottavo patriarca della scuola Ti\u0101nt\u00e1i.\nXu\u00e1nl\u01ceng, notate le capacit\u00e0 del giovane Zh\u00e0nr\u00e1n, lo introdusse presto nelle dottrine e nelle pratiche meditative (\"zh\u01d0gu\u0101n\", \u6b62\u89c0) della scuola fondata da Zh\u00ecy\u01d0 (\u667a\u9857, 538-597).\nZh\u00e0nr\u00e1n prese i voti monastici due anni dopo, nel 748, soggiornando nel monastero di Kuai-ji (provincia di Zhejiang) dove circa un secolo prima era deceduto Gu\u00e0nd\u01d0ng (\u704c\u9802, 561-632) il discepolo diretto di Zh\u00ecy\u01d0. In questo monastero Zh\u00e0nr\u00e1n si perfezion\u00f2 nello studio del \"vinaya\".\nAlcuni anni dopo si trasfer\u00ec nel monastero di Kuayuan a Wujun (attualmente Shozou nei pressi di Shanghai) dove insegn\u00f2 il \"M\u00f3h\u0113 Zh\u01d0gu\u0101n\" (\u6469\u8a36\u6b62\u89c0, Grande trattato di calma e discernimento, giapp. \"Maka Shikan\", T.D. 1911), una delle opere principali di Zh\u00ecy\u01d0.\nCon la morte nel 754 di Xu\u00e1nl\u01ceng, Zhanran assunse la guida dottrinale della scuola Ti\u0101nt\u00e1i, difendendola dagli attacchi dottrinali delle scuole F\u01cexi\u0101ng (\u6cd5\u76f8\u5b97), Hu\u0101y\u00e1n (\u83ef\u56b4\u5b97) e Ch\u00e1n.\nLa dottrina e le opere.\nNella sua unica opera non commentaria, il \" J\u012bng\u0101ngp\u00ed \" (\u91d1\u525b\u930d giapp. \"Kong\u014d bei\", \"La Spada di diamante\", T.D. 1932), Zh\u00e0nr\u00e1n, svolse infatti un attacco frontale alle principali scuole buddhiste cinesi contemporanee, lo Hu\u0101y\u00e1n, il Buddhismo Ch\u00e1n e la scuola F\u01cexi\u0101ng che ritenevano la natura di Buddha (\u4f5b\u6027 \"f\u00f3x\u00ecng\") esclusiva degli esseri senzienti (cin. \u8846\u751f \"zh\u00f2ngsh\u0113ng\"). Zh\u00e0nr\u00e1n sostenne che era impossibile limitare la natura di Buddha ai soli esseri senzienti. Essere un preciso 'essere' vuol dire implicitamente e potenzialmente essere anche tutti gli altri 'esseri': non pu\u00f2 esistere, secondo la dottrina di Zh\u00e0nr\u00e1n, una divisione nella natura di Buddha tra la consapevolezza degli esseri senzienti e l'inerzia degli esseri insenzienti (\u7121\u60c5 cin. \"w\u00faq\u00edng\"). Ogni volta che un essere realizza la buddhit\u00e0 allora in quel momento tutti gli esseri sono Buddha; ogni volta che un'entit\u00e0 \u00e8 insenziente, tutti gli esseri sono insenzienti. Tutto ci\u00f2 in base all'interdipendeza di tutti i regni possibili come insegnata dalla dottrina di Zh\u00ecy\u01d0 dello \"y\u012bni\u00e0n s\u0101nqi\u0101n\" (\u4e00\u5ff5\u4e09\u5343): tutti gli attributi possibili sono sempre applicabili a tutti gli esseri possibili.\nVa ricordato, tuttavia, che le asserzioni di Zh\u00e0nr\u00e1n si muovono sempre all'interno della \"yu\u00e1nr\u00f3ng s\u0101nd\u00ec\" (\u5713\u878d\u4e09\u8ae6, Triplice verit\u00e0) insegnata da Zh\u00ecy\u01d0. Dal punto di vista della seconda verit\u00e0 (Verit\u00e0 convenzionale, \u5047\u8ae6 \"ji\u01ced\u00ec\") per Zh\u00e0nr\u00e1n le differenze tra esseri senzienti e insenzienti vi sono ma, ed \u00e8 questo il motivo dell'intervento del sesto patriarca Ti\u0101nt\u00e1i, la realt\u00e0 \u00e8 come una sfera il cui centro (la natura di Buddha e tutti i mondi possibili) \u00e8 ovunque: anche negli alberi e nelle pietre.\nFamosi furono anche i suoi commentari alle tre opere principali di Zh\u00ecy\u01d0: il \"Fahuawenjuji\", il \"F\u01cehu\u0101 xu\u00e1ny\u00ec sh\u00ecqi\u0101n\" (\u6cd5\u83ef\u7384\u7fa9\u91cb\u7c64, Spiegazione del profondo significato del Loto, T.D. 1717; \u00e8 il commentario al \"Mi\u00e0of\u01ce li\u00e1nhu\u0101 j\u012bngxu\u00e1n y\u00ec\" \u5999\u6cd5\u84ee\u83ef\u7d93\u7384\u7fa9 di Zh\u00ecy\u01d0) e il \"Zhiguanfuxingzhuanhongjue\". Nonch\u00e9 tre commentari sul \"Vimalak\u012brti Nirde\u015ba s\u016btra\" (Il sutra dell'insegnamento di Vimalakirti, \u7dad\u6469\u7d50\u7d93 pinyin: \"W\u00e9im\u00f3ji\u00e9j\u012bng\", giapponese: \"Yuimaketsuky\u014d\").\nNel 782 Zh\u00e0nr\u00e1n si spense e le sue ceneri furono collocate accanto a quelle di Zh\u00ecy\u01d0.\nFu insignito del titolo di \"Tiantai zhongxingzu\" (\u5929\u53f0\u4e2d\u8208\u7956, il Patriarca che risollev\u00f2 l'insegnamento del Tiantai) ed ebbe trentanove discepoli, tra cui Daosui (\u9053\u9083) maestro di Saich\u014d (\u6700\u6f84, 767-822), il fondatore della scuola giapponese Tendai."}
{"id": "1787010", "revid": "361525", "url": "https://it.wikipedia.org/wiki?curid=1787010", "title": "Chiesa di San Giuseppe Benedetto Cottolengo", "text": "Numerose sono le chiese intitolate a San Giuseppe Benedetto Cottolengo, o a San Giuseppe Cottolengo."}
{"id": "1787012", "revid": "4175", "url": "https://it.wikipedia.org/wiki?curid=1787012", "title": "Federazione Italiana Rugby League", "text": "La Federazione Italiana Rugby League (acronimo FIRL) \u00e8 l'organismo di governo del rugby a 13 in Italia.\nNata nel 2008 per incorporazione della preesistente associazione \"Italia Rugby League\" fondata nel 1995, \u00e8 affiliata a International Rugby League, la federazione internazionale di governo della disciplina.\nSotto la sua giurisdizione operano le nazionali italiane maschile e femminile.\nAttivit\u00e0 FIRL in Italia.\nFra i vari obiettivi della Federazione, il pi\u00f9 importante \u00e8 quello di organizzare un campionato italiano continuativo che si sviluppi durante la fase invernale, suddiviso in gironi territoriali (Nord-Est / Nord-Ovest / Centro-Sud) al fine di consolidare l'attivit\u00e0 domestica.\nNel 2010, un timido tentativo di campionato \u00e8 stato interrotto prima della fase finale a causa di una scissione operata dalle squadre centro-meridionali. Questo ha comportato la creazione di un campionato non ufficiale parallelo a nome iRFLeague facente parte della Lega Italiana Rugby Football League (sotto ala FIR), nata appunto dalla scissione del 2010. La Lega Italiana Rugby Football League non \u00e8 quindi riconosciuta dalla International Rugby League e pertanto non \u00e8 adibita a promuovere e sviluppare il Rugby League in Italia.\nDa allora il campionato italiano si \u00e8 sempre sviluppato durante i periodi estivi che coincidono con lo stop del campionato di Union.\nTuttavia, nonostante la scissione, le realt\u00e0 italiane sono in costante crescita sia come numero che come appassionati grazie ai periodici raduni svolti in giro per l'Italia, al lavoro costante del vicepresidente Tiziano Franchini nel corso degli anni e alla riorganizzazione interna del gruppo dirigente con lo scopo di divulgare negli stadi e in rete internet la disciplina del rugby a 13."}
{"id": "1787015", "revid": "1305772", "url": "https://it.wikipedia.org/wiki?curid=1787015", "title": "Bruce Mau", "text": "Mau \u00e8 il direttore del Bruce Mau Design e fondatore dell'Institute without Boundaries."}
{"id": "1787024", "revid": "767487", "url": "https://it.wikipedia.org/wiki?curid=1787024", "title": "Enoch Sontonga", "text": "Viene ricordato soprattutto per aver scritto \"Nkosi Sikelel' iAfrika\" (\"Dio benedica l'Africa\"), che \u00e8 stato l'inno ufficiale dell'African National Congress (ANC) dal 1925 e che \u00e8 parte dell'inno nazionale del Sudafrica e inno nazionale della Tanzania e dello Zambia.\nSotonga nacque a Uitenhage, nella Provincia del Capo Orientale, da una famiglia di etnia xhosa. Studi\u00f2 per diventare maestro prima alla Lovedale Institution e poi presso la scuola metodista di Nancefield, vicino a Johannesburg. In seguito intraprese la professione di maestro, ma fu anche direttore di coro e fotografo.\nPer molto tempo si \u00e8 ignorato dove Sontonga fosse sepolto; nei primi anni novanta la sua tomba \u00e8 stata identificata nel cimitero di Braamfontein. La tomba di Sontonga \u00e8 stata dichiarata monumento nazionale del Sudafrica il 24 settembre 1996, con una cerimonia presieduta dal presidente Nelson Mandela, che in quella circostanza assegn\u00f2 a Sontonga il riconoscimento del South African Order of Meritorious Service (\"Ordine sudafricano del servizio meritevole\")."}
{"id": "1787028", "revid": "14691", "url": "https://it.wikipedia.org/wiki?curid=1787028", "title": "Inno nazionale del Sudafrica", "text": ""}
{"id": "1787039", "revid": "965226", "url": "https://it.wikipedia.org/wiki?curid=1787039", "title": "Jean-Pierre e Luc Dardenne", "text": "Biografia.\nHanno diretto parecchi documentari ed alcuni film, tra cui due premiati con la Palma d'oro per il miglior film al Festival di Cannes, \"Rosetta\" del 1999 e \"L'Enfant - Una storia d'amore\" del 2005.\nTra i loro ultimi lavori, \"Il ragazzo con la bicicletta\" vince il Grand Prix Speciale della Giuria al Festival di Cannes del 2011, nonch\u00e9 riceve otto candidature ai Premi Magritte 2012 vincendo il premio per la migliore promessa maschile. Sono gli unici ad aver vinto quattro volte il Premio Andr\u00e9 Cavens.\nNel 2020 hanno vinto al Premio Sergio Amidei, tenuto a Gorizia, il premio all'Opera d'Autore.\nCaratteri distintivi del loro cinema sono il basso costo della produzione, il crudo realismo della narrazione, gli attori spesso e volentieri non professionisti. Collaborano spesso con gli attori J\u00e9r\u00e9mie Renier, Olivier Gourmet e Fabrizio Rongione."}
{"id": "1787040", "revid": "287204", "url": "https://it.wikipedia.org/wiki?curid=1787040", "title": "Abraham Bosse", "text": "Membro dell\"Acad\u00e9mie royale de peinture et de sculpture\", fu uno dei maggiori incisori francesi dell'XVII secolo. Teorico dell'incisione, divulgatore delle teorie geometrico-prospettiche di Girard Desargues, la sua opera \u00e8 un emblema dell'arte barocca francese.\nBiografia.\nUgonotto e figlio del maestro incisore Louis Bosse, di origini tedesche, fece il suo apprendistato presso Melchior Tavernier verso il 1620. Di capitale importanza per la formazione artistica di Bosse fu il suo incontro con l'esperto geometra Girard Desargues detto il \"Lyonnais\", autore di innumerevoli trattati sulla prospettiva e ideatore di corsi sulla \"Prospettiva Lineare\" riservato ad incisori, tagliatori in pietra e carpentieri, ai quali partecip\u00f2 lo stesso Bosse.\nL'incontro fra i due sanc\u00ec l'inizio di numerose collaborazioni, spesso attraverso la stesura di trattati riguardanti le teorie prospettiche di Desargues, fra i quali la \"Mani\u00e8re Universelle pour pratiquer la perspective par petits pieds comme le g\u00e9om\u00e8tral, Ensemble des Places et des proportions des forteset faibles touches, teintes ou couleurs\", del 1647.\nDivenuto quindi divulgatore della teoria prospettica del Lyonnais, venne chiamato dai membri dell'Accademia parigina nel 1641 al fine di tenere dei corsi sull'argomento. Dimesso dal suo incarico nel 1661, a seguito dei dibattiti accademici nati nel corso del XVII secolo, degli attacchi di alcuni esponenti dell'Accademia tra cui \"Jean Le Bicheur\" con il suo trattato \"Trait\u00e9 de Perspective\" del 1670 e la messa in discussione delle sue teorie negli \"Entretiens sur les vies et sur les ouvrages des plus excellents peintres anciens et modernes\" di \"Andr\u00e9 F\u00e9libien\", gli scritti di Bosse e Desargues verranno definitivamente condannati.\nAbraham Bosse l'incisore.\nDurante la prima parte della sua carriera Bosse si occup\u00f2 soprattutto di Scene di genere, nonch\u00e9 temi a carattere religioso. \nA seguito dell'incontro con Desargues, si dedic\u00f2 spesso alla realizzazione di illustrazioni per opere a carattere scientifico.\nUn'ampia raccolta di sue incisioni \u00e8 entrata nella collezione del marchese Jacques-Louis de Beringhen, oggi conservata alla Biblioteca nazionale di Francia."}
{"id": "1787041", "revid": "110157", "url": "https://it.wikipedia.org/wiki?curid=1787041", "title": "Viento, lucha y sol", "text": "Viento, lucha y sol \u00e8 il decimo album della band ska romana Banda Bassotti.\nPartecipazioni.\nIn questo disco hanno suonato: Angelo \"Sigaro\" Conti, Gianpaolo \"Picchio\" Picchiami, Fabio \"Scopa\" Santarelli, Peppe Gugliotta, Michele Frontino, Kaki Arkarazo, Francesco \"Sandokan\" Antonozzi, Maurizio Gregori, Stefano Cecchi, Sandro \"MezzaPila\" Traverelli, Mimi Maura, Pul, Pierluigi \"Piggio\" Placidi, Miguel \"Pintxa Power\" Abrego."}
{"id": "1787042", "revid": "438678", "url": "https://it.wikipedia.org/wiki?curid=1787042", "title": "Chiesa di San Nicola (Massa d'Albe)", "text": "La chiesa di San Nicola \u00e8 situata ad Albe, frazione del comune di Massa d'Albe, in provincia dell'Aquila.\nStoria.\nDopo il 1602, man mano sostitu\u00ec d'importanza la diroccata chiesa di Santa Maria in Albe situata fuori dal paese.\nA causa del terremoto della Marsica del 1915 la chiesa and\u00f2 distrutta.\nNel 1936 la chiesa di San Nicola fu ricostruita e i ruderi di quella preesistente furono portati dalla collina di San Nicola al nuovo borgo di Albe, ricostruito pi\u00f9 a valle e contiguo all'area archeologica di Alba Fucens.\nAspetto.\nLa facciata era in blocchi di pietra squadrata provenienti dalle zone circostanti.\nIl portone era sormontato da una lunetta con dipinto di San Nicola e della Madonna con Bambino.\nSopra vi era un rosone gotico d'ispirazione a quello della chiesa di Santa Lucia a Magliano dei Marsi.\nSecondo alcuni studi l'esterno era a 3 navate ad abside semicircolare.\nIn seguito fu aggiunto un campanile di forma poligonale."}
{"id": "1787043", "revid": "3732", "url": "https://it.wikipedia.org/wiki?curid=1787043", "title": "Aldo Cappelli", "text": "Biografia.\nDiplomato all'istituto magistrale di Forlimpopoli, ha svolto, nel tempo lasciatogli libero dalla sua professione di maestro elementare, un'intensa attivit\u00e0 letteraria e politica. \u00c8 stato il pi\u00f9 originale autore di teatro dialettale romagnolo negli anni settanta, con testi che vanno dalla comicit\u00e0 pura (\"La fameja instarghida, Augh e stargon indien, Robi da met, Al tre verit\u00e9\") alla satira politica (\"Scatuleti e tajadeli, I curcuion\") al dramma a sfondo storico (\"A caval de front, E nom\") sperimentando anche generi inconsueti come il dramma allegorico (\"La fen de mond\") o la storia d'Italia in forma di cabaret (\"Storia ad nuitar\").\nNei suoi ultimi anni di vita, ha pubblicato una trilogia di romanzi, frutto di vent'anni di lavoro, sulla storia della Romagna negli ultimi tre secoli (\"Ottocento romagnolo\", 1996, \"Novecento romagnolo\" 2001, \"Settecento romagnolo\", postumo 2004) e un'altra trilogia, incompiuta, ispirata ad episodi di violenza politica realmente accaduti nella Forlimpopoli dei primi anni venti (\"L'ultimo giorno del fattore Graziani\", 1994, sull'assassinio del nonno materno dell'autore, \"Il giorno che bruci\u00f2 Forlimpopoli\" postumo 2002). Alle opere citate vanno aggiunti numerosi testi teatrali, romanzi per ragazzi o a sfondo politico e racconti satirici rimasti inediti.\nAccanto a quella letteraria, ha svolto un'altrettanto intensa attivit\u00e0 di pungente polemista politico, ispirata agli ideali mazziniani e rivolta principalmente contro il comunismo e contro la linea politica prima di Ugo e poi di Giorgio La Malfa (in polemica coi quali lasci\u00f2 per due volte il PRI).\nSuo fratello Ildo \u00e8 stato segretario della Federazione Giovanile Repubblicana negli anni sessanta."}
{"id": "1787044", "revid": "287204", "url": "https://it.wikipedia.org/wiki?curid=1787044", "title": "Nkosi Sikelel' iAfrika", "text": "Nkosi Sikelel' (o Sikelele) iAfrika (in lingua xhosa \"Dio protegga l'Africa\") \u00e8 un celebre brano musicale composto nel 1897 dal sudafricano Enoch Sontonga. Il brano fa parte dell'odierno inno nazionale del Sudafrica \"Nkosi Sikelel' iAfrika/Die Stem van Suid-Afrika\", ed \u00e8 anche inno nazionale della Tanzania (col titolo \"Mungu ibariki Afrika\", \"Dio benedici l'Africa\" in swahili) e dello Zambia (col titolo \"Stand and Sing of Zambia, Proud and Free\", \"alzati e canta dello Zambia orgoglioso e libero\", in inglese). In passato \u00e8 stato anche inno nazionale dello Zimbabwe (in una versione in lingua shona) e della Namibia.\nStoria.\n\"Nkosi Sikelel 'iAfrika\" fu originariamente composto come un inno ecclesiastico nel 1897 da Enoch Sontonga, un insegnante di una scuola metodista missionaria e direttore di coro di un paese nei pressi di Johannesburg. Egli bas\u00f2 la melodia sull'inno \"Aberystwyth\", scritto dal compositore gallese Joseph Parry, nel 1879. La musica, scritta da Parry, fu pubblicata per la prima volta nel 1879 da Stephen e Jones in \"Ail Lyfr Tonau ac Emynau\" (in italiano: \"Secondo libro di Melodie ed Inni\"). Era abbinata alle parole di Charles Wesley, \"Ges\u00f9, che ami la mia anima\" e cantato per la prima volta nella chiesa congregazionista inglese di Portland Street ad Aberystwyth, dove Parry lavorava come organista. I missionari gallesi portavano spesso varie copie di innari nelle loro missioni africane; si ritiene che l'inno di Parry abbia raggiunto l'Africa in questo modo.\nLe parole della prima strofa e del coro furono originariamente scritte nella propria lingua come un inno religioso. Nel 1927 furono aggiunte sette stanze Xhosa aggiuntive dal poeta Samuel Mqhayi. Sontonga originariamente compose l'inno in Mi bemolle maggiore con un'armonia in quattro parti che supportava una melodia ripetitiva caratteristica di \"entrambe le composizioni sia di inno occidentale che delle melodie sudafricane indigene\".\nNegli anni venti il brano divenne un popolare canto di lotta contro l'apartheid, e nel 1925 venne scelto come inno ufficiale del partito di Nelson Mandela, l'African National Congress (ANC). La prima registrazione dell'inno venne nel 1923 a Londra da Sol Plaatje, uno dei pi\u00f9 celebri scrittori sudafricani dell'epoca e membro fondatore dell'ANC. Nel 1942 Moses Mphahlele ne pubblic\u00f2 una versione in lingua sotho. Fra i gruppi musicali che contribuirono a rendere celebre il brano un ruolo importante ebbe l'Ohlange Zulu Choir del reverendo John L. Dube.\nNel 1995, dopo la fine dell'apartheid e l'ascesa al governo dell'ANC, \"Nkosi Sikelele iAfrica\" divenne uno dei due inni nazionali del Sudafrica; Mandela scelse di mantenere anche il precedente inno in afrikaans \"Die Stem van Suid-Afrika\" come segno di distensione nei conflitti etnici del paese. Sempre Mandela, nel 1997, chiese che i due brani fossero uniti, a formare l'odierno inno nazionale del paese.\nInterpretazioni celebri.\nL'importanza simbolica di questo brano ha fatto s\u00ec che moltissimi artisti sia africani che di altri paesi volessero proporne una propria interpretazione. Fra le pi\u00f9 celebri c'\u00e8 certamente quella di Paul Simon insieme a Miriam Makeba e ai Ladysmith Black Mambazo nel tour di \"Graceland\", pubblicata tra l'altro nel DVD musicale \"\". Il popolare gruppo kwaito sudafricano Boom Shaka ne ha inciso una versione hip hop. Altre interpretazioni includono quella di Hugh Masekela nell'album \"Homecoming Concert\", quella del cantante belga Helmut Lotti nell'album \"Out of Africa\", e quella del gruppo musicale Mahotella Queens. Oliver Mtukudzi ha inciso la versione in shona che era l'inno dello Zimbabwe."}
{"id": "1787048", "revid": "923674", "url": "https://it.wikipedia.org/wiki?curid=1787048", "title": "Sindaci di Napoli", "text": "Di seguito l'elenco cronologico dei sindaci di Napoli e delle altre figure apicali equivalenti che si sono succedute nel corso della storia."}
{"id": "1787050", "revid": "14691", "url": "https://it.wikipedia.org/wiki?curid=1787050", "title": "Nkosi Sikelel' iAfrica", "text": ""}
{"id": "1787054", "revid": "2230147", "url": "https://it.wikipedia.org/wiki?curid=1787054", "title": "Ugo Vanni", "text": "Biografia.\nUgo Vanni nasce a Jes\u00fas Mar\u00eda, nella provincia argentina di C\u00f3rdoba, il 26 settembre 1929.\n\u00c8 ordinato sacerdote il 9 luglio 1960.\nGesuita, consegue la licenza in filosofia e teologia presso la Pontificia Universit\u00e0 Gregoriana, la laurea in lettere classiche presso l'Universit\u00e0 \"La Sapienza\" di Roma e la laurea in Scienze Bibliche al Pontificio Istituto Biblico.\nInsegna per molti anni esegesi del Nuovo Testamento alla Pontificia Universit\u00e0 Gregoriana e al Pontificio Istituto Biblico, pubblicando nel frattempo numerosi studi su Paolo e sull'Apocalisse, e impegnandosi anche in varie attivit\u00e0 pastorali.\n\u00c8 stato padre spirituale del Collegio Capranica di Roma dal 2001."}
{"id": "1787056", "revid": "812213", "url": "https://it.wikipedia.org/wiki?curid=1787056", "title": "Gatto Turco d'Angora", "text": ""}
{"id": "1787057", "revid": "1522738", "url": "https://it.wikipedia.org/wiki?curid=1787057", "title": "Stand and Sing of Zambia, Proud and Free", "text": "Stand and Sing of Zambia, Proud and Free (in inglese: \"alzati e canta dello Zambia, orgoglioso e libero\") o Lumbanyeni Zambia (in bemba: \"alzati e canta dello Zambia\") \u00e8 l'inno nazionale dello Zambia. La melodia dell'inno \u00e8 quella di \"Nkosi Sikelel' iAfrika\", composta nel 1897 dal sudafricano Enoch Sontonga e in seguito diventata inno, oltre che dello Zambia, anche del Sudafrica e della Tanzania."}
{"id": "1787059", "revid": "14691", "url": "https://it.wikipedia.org/wiki?curid=1787059", "title": "Inno nazionale dello Zambia", "text": ""}
{"id": "1787063", "revid": "1602064", "url": "https://it.wikipedia.org/wiki?curid=1787063", "title": "Michael Joyce", "text": "\u00c8 professore di inglese al Vassar College, New York, e un importante autore e critico di letteratura elettronica ipertestuale.\nLa sua carriera inizia con \"The War Outside Ireland\" nel 1982 che ha vinto vari premi letterari. Parallelamente alla sua attivit\u00e0 di scrittore ha iniziato ad occuparsi delle nuove tecnologie: assieme a Jay Bolter ha iniziato a lavorare alla creazione di un software per la realizzazione di ipertesti battezzato \"Storyspace\". Il programma di \"authoring\" ipertestuale viene distribuito da \"Eastgate Systems\" ed \u00e8 divenuto in breve tempo il riferimento di molti autori che si affacciano sulla scena della narrativa elettronica.\nJoyce stesso lo utilizza per la realizzazione di \"Afternoon's: a story\" (1987) uno tra i primi ipertesti letterari a presentarsi come opera letteraria \"seria\", dove la storia pu\u00f2 cambiare radicalmente in dipendenza del percorso seguito dal lettore all'interno dell'ipertesto. \nSuccessivamente ha prodotto un'altra storia ipertestuale, \"Twilight, a symphony\" (1996).\nAltre opere di Joyce sono \"War outside Ireland: a novel\" (1982), \"Of two minds: hypertext pedagogy and poetics\" (1995), \"Othermindedness: the emergence of network culture\" (2000), e \"Moral tales and meditations: technological parables and refractions\" (2001)."}
{"id": "1787068", "revid": "9316", "url": "https://it.wikipedia.org/wiki?curid=1787068", "title": "Addio Lugano bella", "text": ""}
{"id": "1787069", "revid": "212348", "url": "https://it.wikipedia.org/wiki?curid=1787069", "title": "Journey (Journey)", "text": "Journey \u00e8 il primo album dei Journey, pubblicato nel 1975 dalla Columbia. Al contrario degli album successivi, questo disco \u00e8 un album di progressive rock. \u00c8 l'unico album ad includere il chitarrista George Tickner tra i componenti della band. A dispetto della qualit\u00e0 dei musicisti, il disco non vendette quanto sperato, si classific\u00f2 al #138 della classifica statunitense Billboard 200.\nFormazione.\nNote aggiuntive"}
{"id": "1787070", "revid": "812213", "url": "https://it.wikipedia.org/wiki?curid=1787070", "title": "Turco d'Angora", "text": ""}
{"id": "1787071", "revid": "86599", "url": "https://it.wikipedia.org/wiki?curid=1787071", "title": "11P/Tempel-Swift-LINEAR", "text": "11P/Tempel-Swift-LINEAR, o anche cometa Tempel-Swift-LINEAR, \u00e8 una cometa periodica del Sistema solare, appartenente alla famiglia delle comete gioviane.\nErnst Wilhelm Tempel scopr\u00ec la cometa dall'Osservatorio di Marsiglia il 27 novembre 1869. La cometa fu osservata per 37 giorni, ne fu riconosciuto il comportamento periodico, ma non fu possibile calcolarne con accuratezza l'orbita e fu perduta.\nL'11 ottobre 1880 fu riscoperta da Lewis Swift dal \"Warner Observatory\".\nNel periodo 1880-1908 furono osservate due apparizioni delle sei previste. Nel 1908 la cometa transit\u00f2 a breve distanza da Giove che ne alter\u00f2 l'orbita, peggiorando definitivamente le condizioni osservative. Altri due incontri con il gigante gassoso, avvenuti nel 1911 e 1923, condussero a ritorni sempre sfavorevoli per l'osservazione.\nLa cometa \u00e8 stata riscoperta il 7 dicembre 2001 per mezzo di LINEAR, il programma di ricerca degli asteroidi near-Earth del MIT, ed in seguito rintracciata in altre due immagini scattate il 10 settembre ed il 17 ottobre dello stesso anno.\nLa cometa non fu osservata nel successivo passaggio del 2008, mentre lo fu in quelli del 2014 e 2020."}
{"id": "1787073", "revid": "194688", "url": "https://it.wikipedia.org/wiki?curid=1787073", "title": "Eccellenza Friuli Venezia Giulia", "text": ""}
{"id": "1787075", "revid": "1439131", "url": "https://it.wikipedia.org/wiki?curid=1787075", "title": "Fiat 850 Spider", "text": "La Fiat 850 Spider \u00e8 una vettura scoperta commercializzata dalla casa torinese FIAT dal 1965 al 1973.\nStoria.\nNata da un'idea di Bertone e disegnata da Giorgetto Giugiaro, la \"850 Spider\" graziosa e piena di brio, viene presentata contemporaneamente alla versione coup\u00e9 nel marzo del 1965 e va a completare la gamma delle vetture \"850\" della FIAT. Questa versione sportiva, per la sua struttura, va incontro alla clientela giovanile, che vuole dalla vettura prestazioni brillanti unite a una certa economicit\u00e0 di esercizio. A questa versione si aggiunger\u00e0 poi una versione tipo \"lusso\" curata maggiormente e con finiture diverse che sar\u00e0 venduta direttamente da Bertone. La FIAT per produrre questa piccola spider si \u00e8 affidata a Bertone che, partendo dalle precedenti esperienze stilistiche fatte con la Testudo Corvair e con l'Alfa Romeo 2600, ha disegnato un'automobile originale il cui successo non si \u00e8 fatto attendere. Il prezzo di listino \u00e8 stato subito interessante: 1.050.000 lire per cui subito economica nell'acquisto e poi nella gestione; la presentazione avvenne al salone dell'automobile di Ginevra del 1965 e l'auto venne messa in commercio nel medesimo anno, con una gamma di colori molto varia: rosso, verde scuro, azzurro, beige, nero e grigio chiaro; registrando immediatamente ottimi dati di vendita in Italia, in Europa e, soprattutto, negli Stati Uniti, dove venne battezzata \"Little Ferrari\".\nPer quest'ultimo paese ne venne realizzata un'apposita versione \"America\" che prevedeva l'adozione di accorgimenti particolari per la sicurezza, introdotti soltanto molti anni dopo nel vecchio continente, come i fanalini bianchi per la retromarcia, vistose luci rettangolari in corrispondenza dei paraurti anteriori e posteriori, un paraurti anteriore sagomato da rally e sedili dotati di poggiatesta raccordati con lo schienale. \nLa Fiat 850 Spider segn\u00f2 un momento felice per gli automobilisti italiani, nel 1965 la voglia di evasione, la gioia di vivere, il brio, il desiderio di contatto con la natura, insomma il bello delle spider arriv\u00f2 alla portata di moltissimi automobilisti sino a quel momento frenati dagli alti prezzi delle concorrenti pi\u00f9 blasonate.\nLa prima versione della 850 Spider venne progettata e assemblata dalla Bertone; per il design del frontale, con i caratteristici fari inclinati, la Fiat 850 spider dal punto di vista estetico si ispirava chiaramente alla spettacolare linea del prototipo \"Testudo\", realizzato dall'azienda di Grugliasco nel 1963. Questa somiglianza aumenta il valore del suo creatore: Bertone, confermando il fatto che non faceva sterili esercizi di fantascienza progettando prototipi irrealizzabili, ma cercava soluzioni estetiche applicabili alla produzione di serie. La critica dell'epoca la defin\u00ec un po' pretenziosa in rapporto alla cilindrata.\nLa vettura.\nLa motorizzazione del modello prima serie prodotto dal 1965 al 1968 era la stessa della Fiat 850 berlina ma con potenza maggiorata in 49\u00a0cv a 6.500 giri/min e velocit\u00e0 massima di 145\u00a0km/h; una novit\u00e0 molto importante riguardava i freni a disco anteriori, invece dei tamburi sulle quattro ruote, come nel modello da cui derivava e dal giunto cardanico sul piantone dello sterzo.\nDal 1968 venne messa in vendita la seconda serie, con il propulsore aumentato a 903\u00a0cm\u00b3 e 3\u00a0cv in pi\u00f9 di potenza. Stilisticamente vennero cambiati i fari, inseriti verticalmente in una scalfatura per adeguarsi alla normativa vigente, le luci di posizione situate sotto al paraurti e non sopra come nel modello della prima serie e nei paraurti vennero applicati due rostri gommati come nella versione coup\u00e9."}
{"id": "1787078", "revid": "2091899", "url": "https://it.wikipedia.org/wiki?curid=1787078", "title": "Look into the Future", "text": "Look into the Future \u00e8 il secondo album dei Journey, pubblicato dalla Columbia Records nel 1976. La band abbandona in una certa misura il progressive rock dell'esordio discografico per passare ad un approccio pi\u00f9 commerciale. Nonostante ci\u00f2 \"Look into the Future\" conserva alcuni approcci sperimentali del primo album.\nIl chitarrista George Tickner abbandona il gruppo alla vigilia della registrazione lasciando il gruppo con 4 componenti.\nL'album raggiunse la centesima posizione nella classifica statunitense Billboard 200.\nFormazione.\nNote aggiuntive"}
{"id": "1787086", "revid": "399", "url": "https://it.wikipedia.org/wiki?curid=1787086", "title": "Testo unico delle leggi in materia bancaria e creditizia", "text": "Il testo unico delle leggi in materia bancaria e creditizia (in acronimo TUB) \u00e8 un testo unico della Repubblica Italiana, emanato con il d.lgs 1\u00ba settembre 1993, n. 385, ed in vigore dal 1\u00ba gennaio 1994.\nEsso sostitu\u00ec tutta la legislazione bancaria italiana, essenzialmente contenuta nel regio decreto legge 6 novembre 1926 n. 1830 e nel regio decreto-legge 12 marzo 1936 n. 375 e disciplin\u00f2 l'attivit\u00e0 delle banche, del credito e della vigilanza su di esse.\nContenuto.\nLa norma raccolse organicamente la disciplina normativa bancaria italiana, e all'art. 10 chiarisce l'oggetto dell'attivit\u00e0 bancaria, affermandone il carattere di impresa,(e non pi\u00f9 di ente emanazione dello Stato o sotto lo stretto controllo di quest'ultimo), consistente nella raccolta di risparmio tra il pubblico e l'esercizio del credito, abolendo contestualmente la categoria degli istituti di credito a medio e lungo termine e quella delle banche di interesse nazionale.\nCon la nuova normativa, le banche possono costituirsi solo come societ\u00e0 di diritto privato (S.p.A. o cooperative), ed hanno poteri pi\u00f9 ampi di azione e di creazione di nuovi mercati, anche esteri. Una delle novit\u00e0 del TUB, rispetto alla precedente disciplina, \u00e8 il concetto di banca universale (simile al vecchio concetto di banca mista) che ha natura imprenditoriale e che pu\u00f2 esercitare congiuntamente la raccolta del risparmio presso il pubblico dei creditori e, allo stesso tempo, l'esercizio del credito a medio e lungo termine, cos\u00ec come la previsione di standard affidabili per la determinazione di criteri e valori di stima e valutazione dei beni immobili residenziali ai fini della concessione di credito garantito da ipoteca, anche quando essa sia condotta da soggetti terzi.\nAccanto ad una maggiore autonomia delle banche, si \u00e8 cercata un maggiore rafforzamento dei poteri di vigilanza, che consentisse di monitorare l'attivit\u00e0 bancaria attraverso lo strumento della vigilanza prudenziale. Di conseguenza il sistema finanziario italiano \u00e8 divenuto pi\u00f9 articolato e complesso, per effetto della creazione di un mercato finanziario europeo. Quest'ultimo ha richiesto la formazione di un fondo interbancario dei depositi, al fine di agevolare il sistema dei pagamenti; ha richiesto la nascita o lo sviluppo di grandi gruppi bancari, per fronteggiare la concorrenza estera e per offrire ai clienti prodotti efficienti e a basso costo; ha richiesto l'adeguatezza patrimoniale delle banche, per far fronte a improvvisi problemi finanziari, anche internazionali; ha regolato le partecipazione delle banche nelle societ\u00e0 di tipo industriale; ha permesso la nascita di nuovi organi di vigilanza."}
{"id": "1787090", "revid": "287204", "url": "https://it.wikipedia.org/wiki?curid=1787090", "title": "Charlotte Eagles", "text": "Il Charlotte Eagles \u00e8 una societ\u00e0 calcistica statunitense che milita nella USL Second Division.\nStoria.\nFondato nel 1993, il Charlotte Eagles ha sempre militato nella USL Second Division (questo campionato ha cambiato pi\u00f9 volte denominazione nel corso degli anni) tranne che nelle stagioni dal 2001 al 2003, quando la societ\u00e0 si era iscritta alla A-League (ora nota come USL First Division). Causa problemi finanziari, nel 2004 il club \u00e8 tornato a giocare nella Seconda Divisione.\nGli Eagles sono una delle squadre pi\u00f9 titolate della USL Second Division: infatti, per ben cinque volte sono arrivati alla finale del campionato, vincendola in due occasioni (nel 2000, quando ancora si chiamava USL Pro League, e nel 2005) e perdendola nelle altre tre (1996, 1997, 2004).\nStadio.\nA partire dal 2008, il club gioca i suoi incontri casalinghi allo stadio Charlotte Christian School, a Charlotte (Carolina del Nord). In occasione di partite importanti, quando ci si aspetta una richiesta di biglietti elevata, il team gioca le partite casalinghe o al Transamerica Field (presso il campus universitario) o al Richardson Stadium nella vicina citt\u00e0 di Davidson. Quando verr\u00e0 completato il Matthews Sportsplex, un nuovo impianto da 6.000 posti, \u00e8 probabile che gli Eagles decideranno di giocare qui le gare interne di campionato.\nRivalit\u00e0.\nPrincipali rivali degli Eagles sono gli Atlanta Silverbacks e i Charleston Battery, entrambi club della USL First Division.\nNel campionato di Second Division, le rivalit\u00e0 maggiori si hanno con i Wilmington Hammerheads e i Richmond Kickers.\nI tifosi della squadra di Charlotte hanno un team rivale anche nella Premier Development League (il campionato di livello immediatamente inferiore alla USL Second Division), ossia i Northern Virginia Royals.\nSquadra femminile.\nIl club annovera anche una squadra femminile, le Charlotte Lady Eagles, che militano nella Atlantic Division della W-League.\nReligione.\nGli Eagles fanno parte del \"Missionary Athletes International\" (MAI), un'organizzazione para-religiosa che ha lo scopo di diffondere il messaggio cristiano nel mondo del calcio."}
{"id": "1787093", "revid": "287204", "url": "https://it.wikipedia.org/wiki?curid=1787093", "title": "NGC 2023", "text": "NGC 2023 \u00e8 una nebulosa diffusa visibile nella costellazione di Orione.\nFa parte del Complesso di Orione; \u00e8 una delle sorgenti di idrogeno molecolare fluorescente pi\u00f9 luminose del cielo. \u00c8 illuminata dalla brillante e massiccia stella HD 37903, il membro pi\u00f9 luminoso di un ammasso aperto formato da giovani stelle che illuminano questa ed altre nebulose, come IC 434. Si individua circa 0,3\u00b0 ad est della Nebulosa Testa di Cavallo e infatti si mostra spesso, non indicata, nelle immagini di quella nebulosa come una macchia bluastra.\nCaratteristiche.\nNGC 2023 \u00e8 una piccola nebulosa che brilla per riflessione della luce prodotta dalla stella HD\u00a037903, di classe spettrale B5, da cui prende il colore marcatamente azzurrognolo; si tratta della parte illuminata pi\u00f9 meridionale di Orion B. Gli studi condotti all'infrarosso hanno mostrato che al suo interno si trova un ammasso composto da 16 sorgenti infrarosse coincidenti con altrettante stelle giovani, circondate dai gas da cui si sono originate; fra queste l'unica osservabile anche nella banda della luce visibile \u00e8 la stessa che illumina la nube, essendo la pi\u00f9 massiccia e l'unica non oscurata dalle polveri direttamente.\nLa distanza della nube \u00e8 stimata sui 475\u00a0pc (1550\u00a0al) e le sue stelle illuminanti sono molto meno brillanti di quelle di grande massa tanto comuni nella regione di Orione; nonostante la presenza delle protostelle, negli studi condotti a pi\u00f9 lunghezze d'onda sono emersi indizi che farebbero intendere che la regione centrale della nebulosa \u00e8 fredda e ancora priva di stelle. Le molecole qui sarebbero infatti aggregate e congelate in granuli, come sembra emergere dalle linee di emissione rilevate nel nucleo della nube.\nLa nebulosa costituisce inoltre una delle sorgenti di idrogeno molecolare pi\u00f9 brillanti dell'intera volta celeste; ci\u00f2 la rende un perfetto laboratorio per lo studio della fluorescenza di questo gas. La sua struttura forma una cavit\u00e0 sulla superficie del complesso nebuloso in cui \u00e8 immersa, mentre la radiazione ultravioletta delle stelle in essa avvolte opera una fotolisi sulle sue molecole.\nAi raggi X la sorgente pi\u00f9 brillante \u00e8 catalogata come A11, pi\u00f9 una protostella di classe 0, ossia del tipo pi\u00f9 giovane, catalogata come NGC\u00a02023-MM1: si tratta di una delle prime protostelle di questo tipo mai individuate, poich\u00e9 lo spesso strato di gas e polveri che le avvolge rende la loro scoperta particolarmente difficile, anche ai raggi X."}
{"id": "1787099", "revid": "2014155", "url": "https://it.wikipedia.org/wiki?curid=1787099", "title": "Elisabetta Enrichetta d'Assia-Kassel", "text": "Biografia.\nElisabetta Enrichetta era figlia del langravio Guglielmo VI d'Assia-Kassel e di Edvige Sofia di Brandeburgo. La madre era sorella del principe elettore Federico I Guglielmo di Brandeburgo. Proprio quest'ultima fu l'artefice del matrimonio di Elisabetta con il cugino Federico. L'impresa non fu semplice, in quanto era stato previsto che Federico sposasse una sorella dell'imperatore Leopoldo I. \nNell'aprile del 1678 Elisabetta e la madre andarono a Berlino, ma Elisabetta dovette aspettare un anno nel Castello, prima che venisse celebrato il matrimonio. Infatti Federico era impegnato nelle trattative che avrebbero portato alla Pace di Nimega. \nIl matrimonio venne finalmente celebrato e si dimostr\u00f2 essere una perfetta unione. I coniugi si stabilirono nello Schloss K\u00f6penick, costruito appositamente per loro. Elisabetta per\u00f2 mor\u00ec a soli 21 anni, dopo soli quattro anni di matrimonio. Venne sepolta nel Duomo di Berlino."}
{"id": "1787109", "revid": "1605525", "url": "https://it.wikipedia.org/wiki?curid=1787109", "title": "Il marito (romanzo)", "text": "Il marito \u00e8 un romanzo scritto da Dean R. Koontz nel 2006 e tradotto in Italia nel 2008.\nTrama.\nMitch Rafferty riceve una telefonata da qualcuno, responsabile del rapimento di sua moglie Holly, che gli chiede in riscatto due milioni di dollari. In caso che il riscatto non venga pagato Holly sar\u00e0 uccisa, e nel caso Mitch chiami la polizia la donna sar\u00e0 prima torturata e poi lasciata morire. \nQuando Mitch afferma, disperato, di non possedere una simile somma il rapitore dice che, se ama la moglie, trover\u00e0 un modo, e per mostrare a Mitch che fa sul serio gli intima di osservare la strada: guardando un uomo a spasso col cane Mitch \u00e8 testimone dell'assassinio di questo, ucciso da un colpo di pistola."}
{"id": "1787111", "revid": "1305772", "url": "https://it.wikipedia.org/wiki?curid=1787111", "title": "Severn (disambigua)", "text": ""}
{"id": "1787112", "revid": "181699", "url": "https://it.wikipedia.org/wiki?curid=1787112", "title": "Tuv Italia Sesto San Giovanni", "text": ""}
{"id": "1787113", "revid": "156341", "url": "https://it.wikipedia.org/wiki?curid=1787113", "title": "Cantina Sociale Broni", "text": ""}
{"id": "1787115", "revid": "156341", "url": "https://it.wikipedia.org/wiki?curid=1787115", "title": "Hotel Greif Muggia", "text": ""}
{"id": "1787116", "revid": "14691", "url": "https://it.wikipedia.org/wiki?curid=1787116", "title": "Inno nazionale dello Zimbabwe", "text": ""}
{"id": "1787120", "revid": "256896", "url": "https://it.wikipedia.org/wiki?curid=1787120", "title": "INDA", "text": ""}
{"id": "1787122", "revid": "339392", "url": "https://it.wikipedia.org/wiki?curid=1787122", "title": "Dunstano", "text": ""}
{"id": "1787124", "revid": "1318658", "url": "https://it.wikipedia.org/wiki?curid=1787124", "title": "Sarabanda", "text": ""}
{"id": "1787127", "revid": "339392", "url": "https://it.wikipedia.org/wiki?curid=1787127", "title": "Dunstan", "text": ""}
{"id": "1787130", "revid": "1543377", "url": "https://it.wikipedia.org/wiki?curid=1787130", "title": "In the Closet", "text": "In the Closet \u00e8 una canzone del cantautore statunitense Michael Jackson pubblicata l'8 maggio 1992 come terzo singolo dall'album \"Dangerous\" del 1991.\nDivent\u00f2 il terzo singolo consecutivo estratto dall'album ad entrare nella top ten statunitense, raggiungendo il numero 6 della Billboard Hot 100, diventando inoltre il secondo singolo estratto dall'album ad entrare alla numero 1 della Hot R&amp;B/Hip Hop Songs e raggiungendo la numero 1 anche della Dance Chart.\nNel 2006 la canzone \u00e8 rientrata alla numero 2 della classifica spagnola, alla 9 della classifica italiana dei singoli e alla numero 20 nella UK Singles Chart grazie alla ripubblicazione dei principali singoli di Jackson nel cofanetto \"\".\nDescrizione.\nComposizione.\nLa canzone \u00e8 stata scritta da Michael Jackson e da Teddy Riley e parla di una relazione tra due persone che deve essere mantenuta segreta. La canzone \u00e8 considerata una delle pi\u00f9 sessualmente allusive scritte e interpretate da Jackson per il suo testo provocatorio.\nLa voce di donna nella versione album del brano \u00e8 della Principessa Stefania di Monaco, allora lanciata verso una carriera musicale, che prese il posto di Madonna, che rifiut\u00f2 di duettare con Jackson. Naomi Campbell canta invece nella versione video. Per creare mistero attorno alla canzone e per problemi di contratti discografici con diverse etichette musicali, nel libretto dell'album la Principessa venne accreditata come \"Mystery Girl\".\nLa Principessa comment\u00f2 cos\u00ec il mancato accredito nel libretto dell'album \"Dangerous\":\nLa mancata collaborazione con Madonna.\n\"In The Closet\" era stata originariamente concepita da Jackson come un duetto tra lui e Madonna e avrebbe dovuto essere il primo singolo estratto dall'album. Come tradizione per Jackson dall'album \"Thriller\" (1982) in poi, ogni suo album era anticipato da un duetto: per \"Thriller\" fu \"The Girl Is Mine\" con Paul McCartney; per \"Bad\" fu \"I Just Can't Stop Loving You\" con Siedah Garrett; per \"\" sarebbe stato il duetto \"Scream\" con la sorella Janet Jackson.Jackson invit\u00f2 cos\u00ec Madonna in studio di registrazione tra l'aprile e il marzo del 1991 e i due vennero fotografati insieme per le strade di Los Angeles da alcuni paparazzi e i tabloid iniziarono a parlare di un possibile flirt tra i due, una trovata pubblicitaria creata a tavolino dall'allora manager di entrambi, Sandy Gallin, atta ad attirare l'attenzione sulla futura possibile pubblicazione del singolo. In un'intervista del 1992 con il giornalista britannico Jonathan Ross, Madonna ha affermato di aver lavorato sul testo della canzone, scritta in precedenza da Jackson, ma quando present\u00f2 il lavoro a lui questi giudic\u00f2 il testo troppo provocatorio per i suoi gusti. Anche l'idea di Madonna di girare un video per la canzone dove Jackson avrebbe dovuto vestire i panni di una donna e lei quelli di un uomo non convinse Jackson che, pare anche su consiglio della sorella Janet, bocci\u00f2 l'intero progetto. Madonna quindi si tir\u00f2 definitivamente indietro e Jackson chiese di far interpretare la parte femminile alla Principessa Stefania di Monaco.\nMadonna dichiar\u00f2 in un'intervista:\nSuccesso.\nNegli Stati Uniti il singolo arriv\u00f2 alla numero 1 delle classifiche Dance e R&amp;B di \"Billboard\" e la posizione numero 6 nella Billboard Hot 100; in Italia raggiunse la posizione numero 2. Si \u00e8 aggiudicato il disco d'oro dalla RIAA per una vendita di oltre 500.000 copie.\nEsibizioni dal vivo.\nMichael Jackson interpret\u00f2 la canzone dal vivo solo durante gli 82 concerti del suo \"HIStory World Tour\" 1996-1997 in una versione accorciata e con l'intro di \"She Drives Me Wild\" durante un medley con le canzoni \"Scream\" e \"They Don't Care About Us\".\nIl video.\nIl videoclip della canzone venne diretto dal fotografo Herb Ritts con la partecipazione della supermodella Naomi Campbell, che appariva in un sensuale ballo con il cantante.\nRitts aveva gi\u00e0 realizzato un servizio fotografico con Jackson nel 1991 per lanciare l'album \"Dangerous\", dove Jackson appariva per la prima volta coi capelli lisci tirati indietro e raccolti in un codino e con una canottiera bianca. Le foto divennero cos\u00ec celebri che uno degli scatti di Ritts che ritraevano Jackson col suo nuovo look fin\u00ec sulla copertina della rivista \"Rolling Stone\" nel gennaio del 1992. A Jackson piacquero cos\u00ec tanto le fotografie scattate da Ritts che per il video della canzone volle ricalcare lo stesso identico look.\nIl video venne girato nel deserto di Salton Sea Beach in California nel marzo del 1992 interamente con la tecnica del color seppia.\nPubblicazione.\nIl video venne pubblicato per la prima volta nel 1993 all'interno della raccolta di video dell'album \"Dangerous\" intitolata \"Dangerous: The Short Films\" in VHS (negli anni seguenti anche in DVD), accompagnato anche da un breve making of. Nel 2006 venne ripubblicato su DualDisc nel cofanetto \"\". Nel 2010 fu ancora ripubblicato ma in versione rimasterizzata nella raccolta di video su DVD \"Michael Jackson's Vision\"."}
{"id": "1787134", "revid": "6923", "url": "https://it.wikipedia.org/wiki?curid=1787134", "title": "850 Spider", "text": ""}
{"id": "1787136", "revid": "92723", "url": "https://it.wikipedia.org/wiki?curid=1787136", "title": "Premi\u00e8re Division (Togo)", "text": "La Premi\u00e8re Division , ufficialmente Championnat National de Premi\u00e8re Division, \u00e8 la principale competizione calcistica del Togo, istituita nel 1961 e organizzata dalla F\u00e9d\u00e9ration Togolaise de Football, l'organo di governo del calcio nel paese, fondato nel 1960, anno dell'indipendenza del paese dalla Francia.\nLa FIFA riconobbe il campionato togolese nel 1961, sebbene in Togo si praticasse il calcio gi\u00e0 dagli anni venti del Novecento. Il primo campionato fu giocato nel 1933. La massima divisione \u00e8 a 16 squadre."}
{"id": "1787137", "revid": "729019", "url": "https://it.wikipedia.org/wiki?curid=1787137", "title": "Cesoia volante", "text": "La cesoia volante \u00e8 un sistema di taglio trasversale utilizzato nell'industria.\nEsistono sistemi per il taglio di diversi materiali, ferrosi, plastici etc. La caratteristica comune \u00e8 che il taglio viene effettuato con il materiale in movimento. Poich\u00e9 il taglio avvenga con velocit\u00e0 relativa nulla, tra lama e materiale, viene utilizzato un apposito sistema per movimentare la lama e muoverla insieme al materiale.\nPrincipio di funzionamento.\nLa lama (o \u00abgruppo di taglio\u00bb) \u00e8 fissata su di un carro che, pilotato da un motore, pu\u00f2 muoversi avanti e indietro. Nello schema di principio il motore si trova alla sinistra, accoppiato tramite un giunto a una vite senza fine.\nIl carro scorre su una rotaia. Una conchiglia posta sulla vite \u00e8 collegata al carro, permettendo al motore di far muovere il carro. Il materiale da tagliare fluisce sotto la lama.\nUn sistema di controllo comanda il motore e fa s\u00ec che, giunti a una opportuna lunghezza del materiale, il carro inizi a muoversi alla stessa velocit\u00e0 del materiale. A questo punto la velocit\u00e0 relativa tra carro, lama e materiale \u00e8 nulla, ed il taglio pu\u00f2 avvenire. Una ruota appoggiata su materiale detta \"ruota metrica\" fornisce al controllo la posizione del materiale.\nEffettuatolo il carro torna alla posizione iniziale pronto a un nuovo ciclo."}
{"id": "1787138", "revid": "1705737", "url": "https://it.wikipedia.org/wiki?curid=1787138", "title": "Guerra psicologica", "text": "La guerra psicologica consiste nell'uso pianificato della propaganda ed altre azioni psicologiche allo scopo principale di influenzare opinioni, emozioni, atteggiamenti e comportamento di gruppi ostili in modo tale da favorire il raggiungimento degli obiettivi nazionali. \u00c8 nota anche con il termine \"infowar,\" che intende enfatizzare l'importanza tattica dello sfruttamento delle informazioni a fini bellici.\nDescrizione.\nI modi con cui viene attuata la guerra psicologica sono detti \"operazioni psicologiche\" o \"manovre psicologiche\" (in inglese PSYOPS, psychological operations). Queste sono un moderno metodo utilizzato da istituzioni militari definibile come un complesso di attivit\u00e0 psicologiche messe in atto mediante l'uso programmato delle comunicazioni, pianificate in tempo di pace, crisi e guerra, dirette verso \"gruppi obiettivo\" amici, neutrali o nemici (governi, opinioni pubbliche, organizzazioni, gruppi o individui), al fine di influenzarne gli atteggiamenti ed i comportamenti che incidono sul conseguimento di obiettivi politici e militari. Tipiche operazioni psicologiche, usate principalmente in passato, sono le intromissioni nelle frequenze radio e televisive ed il lancio di volantini dal cielo per trasmettere messaggi volti ad influenzare l'opinione pubblica o le truppe.\nLa guerra psicologica pu\u00f2 essere assimilata alla guerra non convenzionale, sotto il profilo che essa tende ad influenzare la mente del nemico, anzich\u00e9 distruggerne l'apparato militare.\nLa guerra psicologica ha antiche radici, e si intreccia con le campagne rivolte alla popolazione civile e naturalmente con l'intelligence. Questo anche in oriente. Nel suo Buke Myomokusho lo storico militare Hanawa Hokinoichi scrisse dei ninja: \"Viaggiarono in incognito in altri territori per giudicare la situazione del nemico, avrebbero attraversato la loro strada in mezzo al nemico per scoprire le sue lacune\", evidenziando cos\u00ec la ricerca di quelle che oggi nella moderna dottrina della guerra psicologica vengono chiamate \"vulnerabilit\u00e0\".\nIl cavallo di Troia, il volo di Gabriele D'Annunzio su Trieste (agosto 1915) ed il volo su Vienna del 1918 ne sono esempi.\nUno degli ambiti di maggiore approfondimento nelle operazioni psicologiche \u00e8 la \"Battaglia della Narrazione\" (\"Battle of the Narrative\"). La battaglia della narrazione \u00e8 una vera e propria battaglia nella dimensione cognitiva dell'ambiente dell'informazione, proprio come la guerra tradizionale viene combattuta nei domini fisici (aria, terra, mare, spazio e cyberspazio). Una delle lotte fondamentali, nella guerra nei domini fisici, \u00e8 modellare l'ambiente in modo tale che la competizione delle armi venga combattuta a condizioni che sono a tuo vantaggio. Allo stesso modo, una componente chiave della \u201cBattaglia della Narrazione\u201d \u00e8 riuscire a stabilire le ragioni e le potenziali conseguenze del conflitto, a condizioni favorevoli ai nostri interessi e obiettivi."}
{"id": "1787142", "revid": "183694", "url": "https://it.wikipedia.org/wiki?curid=1787142", "title": "Vito Maria Amico", "text": "Biografia.\nEra figlio di Vito Amico e Anna Statella; entrambi i genitori provenivano da nobili famiglie catanesi, e Vito Maria fu indirizzato agli studi.\nA sedici anni entr\u00f2 nel monastero di San Nicol\u00f2 l'Arena di Catania. A trentaquattro anni divenne priore della comunit\u00e0 monastica, ed in seguito fu nominato priore di tutti i monasteri benedettini di Messina, Militello, Castelbuono e Monreale. La sua passione per la conoscenza lo portava a frequentare le localit\u00e0 dove avrebbe potuto trovare notizie sulla storia della Sicilia. Era solito raccogliere campioni di lava dall'Etna, o fossili nel territorio di Militello. Raccoglieva anche materiali di scavi archeologici, come ceramiche, vasi, medaglie e monete che poi consegnava al Museo di antichit\u00e0 greco-romane che era posto al fianco della biblioteca che lui stesso aveva fondato, museo che in poco tempo pot\u00e9 contare su una raccolta di tutto rispetto.\nEbbe poi la cattedra di storia civile all'Universit\u00e0 di Catania, e fond\u00f2 la prima biblioteca pubblica catanese. Carlo di Borbone lo nomin\u00f2 nel 1751 con atto ufficiale \"storiografo regio\".\nFu priore di 25 diversi monasteri e fu anche nominato abate nel 1757"}
{"id": "1787145", "revid": "767487", "url": "https://it.wikipedia.org/wiki?curid=1787145", "title": "Morte di un commesso viaggiatore (film 1951)", "text": "Morte di un commesso viaggiatore (\"Death of a Salesman\") \u00e8 un film del 1951 diretto da L\u00e1szl\u00f3 Benedek e tratto dall'omonima opera teatrale di Arthur Miller.\nManifesti e locandine.\nLa realizzazione dei manifesti per l'Italia fu affidata al pittore cartellonista Anselmo Ballester."}
