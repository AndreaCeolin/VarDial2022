{"id": "1656709", "revid": "1318658", "url": "https://it.wikipedia.org/wiki?curid=1656709", "title": "Valle della Loira", "text": "La Valle della Loira (in francese: \"le Val de Loire\") \u00e8 conosciuta come il \"Giardino di Francia\" e la \"Culla della lingua francese\". \u00c8 nota anche per la qualit\u00e0 del suo patrimonio architettonico, per le sue citt\u00e0 storiche come Montsoreau, Amboise, Angers, Blois, Chinon, Nantes, Orl\u00e9ans, Saumur e Tours, e in particolare per i suoi castelli, fra cui il Castello di Amboise, il Castello di Montsoreau, il Castello di Villandry e il Castello di Chenonceau.\nIl paesaggio della Valle della Loira e in particolare i suoi principali monumenti culturali illustrano gli ideali del Rinascimento e dell'et\u00e0 dei lumi del pensiero e dell'ingegno europeo. Nella Valle della Loira \u00e8 possibile visitare citt\u00e0 e villaggi, monumenti architettonici, numerosi castelli e apprezzare alcuni dei migliori vini francesi.\nIl 2 dicembre del 2000 l'UNESCO riconobbe la parte centrale del corso del fiume Loira, fra Maine e Loira e Sully-sur-Loire, come luogo patrimonio dell'umanit\u00e0. Scegliendo quest'area racchiusa fra i dipartimenti francesi di Loiret, Loir-et-Cher, Indre e Loira e Maine e Loira, il comitato descrisse cos\u00ec la valle: \u00abUn eccezionale paesaggio culturale, di grande bellezza, formato da citt\u00e0 e villaggi storici, grandi monumenti culturali - i castelli - e terre che sono state coltivate e plasmate da secoli di interazione fra le popolazioni locali e il loro ambiente fisico, in particolare dallo stesso fiume Loira\u00bb.\nStoria.\nLa storia della regione della Valle della Loira \u00e8 stata per lunghi periodi specchio della storia della Francia. La centralit\u00e0 geografica della Valle e la presenza del grande fiume (nei secoli trasformatosi da barriera a via di comunicazione) la resero protagonista di importanti episodi storici riguardanti la storia francese ed europea.\nDalla Preistoria all'epoca Gallica.\nGli argini del fiume Loira sono abitati sin dall'et\u00e0 paleolitica da popoli nomadi. Fra il 4000 ed il 10000 a.C. la popolazione si trasform\u00f2 progressivamente in sedentaria in seguito all'arrivo di agricoltori dal medio oriente.\nLe comunit\u00e0 si raggrupparono, in seguito, in societ\u00e0 strutturate, fino alla organizzazione cittadina delle popolazioni galliche. Nel IV secolo a.C. il luogo dove ora sorge la citt\u00e0 di Orl\u00e9ans era considerato il centro della Gallia. Qui si tenevano gli incontri annuali dei druidi. Diversi anni prima della conquista di Giulio Cesare, tutte le maggiori citt\u00e0 attuali erano gi\u00e0 esistenti.\nDalla conquista romana all'espansione del Cristianesimo.\nCon l'eccezione dei Carnuti e degli Andecavi, i Romani non incontrarono molta resistenza nella regione durante la conquista. I galli adottarono rapidamente le abitudini romane, specialmente nelle citt\u00e0 gi\u00e0 precedentemente esistenti fori i teatri e le terme. Il periodo gallo-romano vide una sensibile crescita nella produzione agricola e negli scambi della regione.\nLa religione cristiana si diffuse nella regione grazie alla guida dei vescovi di Tours, Orleans e Angers. Martino di Tours, vescovo dal 371 fino alla morte nel 397, fu uno degli evangelizzatori pi\u00f9 attivi. In quel periodo furono fondati alcuni monasteri come Fleury e Marmoutier. Sotto la dinastia carolingia, due personalit\u00e0 vicine a Carlo Magno, Alcuino di York e Teodulfo, crearono nella regione alcune scuole monastiche che ebbero una grande influenza alla cultura. Le invasioni barbariche non risparmiarono la regione della Valle della Loira: i saraceni furono sconfitti nell'VIII secolo da Carlo Martello e non riuscirono a attraversare la Loira, i vichinghi invece, dalla met\u00e0 del IX secolo, poterono risalire il fiume grazie alle loro barche (drakkar) e saccheggiare le citt\u00e0 e le abbazie della valle.\nLa nascita dei Castelli.\nI Castelli della Valle della Loira sono pi\u00f9 di trecento e furono costruiti a partire dal X secolo come semplici fortificazioni, fino allo splendore di quelli costruiti fino a cinquecento anni dopo. Quando i re francesi iniziarono a costruire i loro grandi castelli in questa zona, la nobilt\u00e0 non volendo stare lontano dal potere, la seguirono in questa regione. La loro presenza in questa valle fertile e lussureggiante con il suo clima moderato, inizi\u00f2 ad attrarre i migliori architetti e progettisti.\nAlla met\u00e0 del XVI secolo, Re Francesco I spost\u00f2 il centro del potere francese dalla Loira alla vecchia capitale Parigi. Con lui se ne andarono i grandi architetti, ma la Valle della Loira continu\u00f2 a essere il posto dove la gran parte della nobilt\u00e0 francese gradiva passare la maggior parte del proprio tempo. La salita al trono di Re Luigi XIV alla met\u00e0 del XVII secolo rese Parigi il luogo definitivo per i castelli reali che ebbero la loro massima espressione nel Palazzo di Versailles. Non di meno, coloro che ottennero il favore del re e della borghesia ricca, continuarono a ristrutturare i castelli esistenti o a costruirne di nuovi come lussuose residenze estive lungo la Loira.\nLa Rivoluzione francese vide un gran numero di questi castelli distrutti o saccheggiati, i loro tesori rubati. Durante le grandi guerre mondiali, alcuni castelli furono utilizzati come quartieri generali militari.\nDei castelli sopravvissuti, alcuni vengono utilizzati come dimore private, permettendo delle visite guidate turistiche, mentre altri sono utilizzati come hotel o bed and breakfast. Molti sono stati comprati dai comuni locali mentre, i pi\u00f9 grandi come il castello di Chambord sono gestiti direttamente dal governo francese ed attraggono centinaia di migliaia di visitatori ogni anno.\nIl Medioevo e la pulzella d'Orl\u00e9ans.\nCon la nascita del feudalesimo si vede una crescita dell'importanza dei baroni sempre in conflitto fra di loro che utilizzano i castelli per sottolineare la propria importanza.\nNel Medioevo, la Valle della Loira fu il teatro di combattimenti quasi continui dal decimo al quindicesimo secolo. \nPrima i combattimenti in seguito alla prima successione alla corona britannica, quindi lo scontro fra Capetingi e Plantageneti per il possesso del regno di Francia. \nL'ultimo capitolo di questi scontri fu la guerra dei cent'anni (1340-1453) che rivide gli inglesi, gi\u00e0 dominatori di met\u00e0 del paese, cingere d'assedio la citt\u00e0 di Orl\u00e9ans. \nCompare allora la pulzella d'Orl\u00e9ans Giovanna d'Arco che riesce a risvegliare l'orgoglio francese e cacciare gli inglesi dalla Francia, iniziando dal successo nella liberazione della citt\u00e0 di Orleans l'8 maggio 1429, data che viene commemorata ogni anno sin dal 1430, durante le feste Giovannine.\nRinascimento.\nIl Rinascimento fu il culmine dell'importanza della Valle della Loira nel regno di Francia. Da Luigi XI, che costru\u00ec la sua capitale a Tours nel 1461, fino ad Enrico IV che torn\u00f2 a Parigi nel 1594, il centro del potere rimase costantemente in questa regione. I Valois, che scoprirono in Italia una nuova estetica ed un nuovo modo di vivere, furono rapidamente acquisiti nella Valle, richiamando qui numerosi artisti e artigiani dall'Italia, il pi\u00f9 famoso fra di essi, Leonardo da Vinci (che mor\u00ec proprio nelle vicinanze di Amboise). Qui nacque il primo Rinascimento Francese, durante il quale fu costruito il Castello di Montsoreau, unico castello costruito nel letto della Loira e durante il quale furono rinnovati i castelli reali di Amboise e Blois. Durante il Rinascimento francese furono anche costruiti i castelli di corte, il pi\u00f9 famoso dei quali \u00e8 sicuramente Chambord.\nL'universit\u00e0 di Orl\u00e9ans attrae numerosi artisti importando nuove idee artistiche ed architettoniche. Le nuove idee vengono diffuse grazie alla nascente stampa, la cui invenzione \u00e8 legata alla citt\u00e0 di Angers nel 1477.\nInsieme al rinnovamento artistico, con il Rinascimento giunge nella Valle anche una trasformazione religiosa. In questa situazione le idee di Lutero e di Calvino, il quale abita per alcuni anni proprio ad Orl\u00e9ans, incontrano grande seguito. La chiesa procede ad una forte repressione arrivando a bruciare i predicatori contrari al cattolicesimo. Lo scontro fra cattolici e protestanti \u00e8 inevitabile ed esplode nella congiura di Amboise, episodio che fa da prologo a quarant'anni di stragi di migliaia di persone dall'una e dall'altra parte.\nDalla Rivoluzione ad oggi.\nDurante il diciassettesimo ed il diciottesimo secolo, la regione vide crescere il proprio ruolo di punto di comunicazione dell'intera Francia, grazie alla creazione di canali artificiali fluviali (a Briare e Orl\u00e9ans), che fecero crescere la navigazione della Loira.\nLa Rivoluzione fu ben accolta nelle zone della valle che ospitavano i pi\u00f9 grandi centri cittadini, come la Turenna e la zona di Orl\u00e9ans, mentre nelle zone pi\u00f9 agricole come il Maine e Loira e l'Angi\u00f2 ci fu maggiore resistenza che port\u00f2 ad una vera sollevazione popolare. Qui ebbe particolare seguito la risposta dei fedeli del re che si organizzarono per contrastare la rivoluzione in atto nelle grandi citt\u00e0, dando luogo alla Guerra di Vandea.\nNel diciannovesimo secolo, l'avvento della ferrovia introdusse dei cambiamenti radicali nel paesaggio della Loira, facendo scomparire la navigazione fluviale e la fisionomia delle citt\u00e0 con la scomparsa dei porti.\nDurante la seconda guerra mondiale la Valle della Loira assistette nella citt\u00e0 di Montoire all'incontro tra Philippe P\u00e9tain e Adolf Hitler che vide la firma della resa incondizionata che sanc\u00ec il passaggio del possesso di Parigi, del nord e di tutta la costa atlantica alla Germania.\nIl buon mangiare ed il buon bere.\nFamosissima per i vitigni che producono uno dei migliori vini del mondo, la Valle vitivinicola della Loira si sviluppa da Nantes, fino ad Orl\u00e9ans. L'area include 87 tipologie di vino AOC (il corrispettivo del nostro DOCG) VDQS (simile al nostro DOC). Mentre la maggior parte della produzione \u00e8 vino bianco dall'uva Chenin blanc, dell'uva Sauvignon blanc e dai grappoli di Melon de Bourgogne; ci sono anche alcuni vini rossi (in special modo intorno alla regione Chinon) del Cabernet francese. In aggiunta ai vini fermi, ros\u00e8 e frizzanti, vengono prodotti anche vini per dessert. La zona della Loira \u00e8 il secondo maggior produttore di vini frizzanti, dopo lo Champagne. Fra tutti questi diversi tipi di vini, i vini della Loira mostrano caratteristiche di fruttuosit\u00e0 e freschezza, sapore secco in special modo nella loro giovinezza. La valle della loira ha una lunga storia di produzione di vini che deriva sin dal primo secolo. Nel medioevo, i vini della valle della Loira furono i pi\u00f9 stimati vini di tutta Inghilterra e Francia, persino pi\u00f9 premiati di quelli di Bordeaux. Dagli anni 1990, la valle della Loira \u00e8 la culla dei vini naturali: sempre pi\u00f9 vignaioli hanno smesso di usare prodotti chimici per voltarsi verso metodi tradizionali di vinificazione."}
{"id": "1656720", "revid": "1305772", "url": "https://it.wikipedia.org/wiki?curid=1656720", "title": "Stazione meteorologica di Castel del Piano", "text": "La stazione meteorologica di Castel del Piano \u00e8 la stazione meteorologica di riferimento relativa alla cittadina di Castel del Piano.\nCoordinate geografiche.\nLa stazione meteorologica \u00e8 situata nell'Italia centrale, in Toscana, in provincia di Grosseto, nel comune di Castel del Piano, a 693 metri s.l.m. e alle coordinate geografiche .\nDati climatologici 1961-1990.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 4,6\u00a0\u00b0C; mentre quella del mese pi\u00f9 caldo, agosto, \u00e8 di +21,6\u00a0\u00b0C.\nLe precipitazioni medie annue si attestano a 918,6\u00a0mm, con minimo in estate, picco massimo in autunno e massimo secondario in inverno.\nTemperature estreme mensili dal 1926 al 1998.\nDi seguito sono riportati i valori estremi mensili delle temperature massime e minime registrate dal 1926 al 1998.\nIn base alle suddette rilevazioni, la temperatura massima assoluta \u00e8 stata registrata il 12 agosto 1998 con +37,5\u00a0\u00b0C, mentre la minima assoluta di -13,4\u00a0\u00b0C \u00e8 datata 7 gennaio 1985."}
{"id": "1656725", "revid": "1318658", "url": "https://it.wikipedia.org/wiki?curid=1656725", "title": "Arrows A22", "text": "La Arrows A22 \u00e8 una vettura di Formula 1, la ventottesima dell'omonimo team, impiegata nel corso della stagione 2001.\nProgetto.\nDisegnata da Mike Coughlan e Eghbal Hamidy, la A22 era costruita con una monoscocca in fibra di carbonio e risultava essere una monoposto anticonvenzionale rispetto a quelle schierate dagli altri costruttori per via di diverse soluzioni tecniche adottate, ma scontava importanti problemi di affidabilit\u00e0..\nPiloti.\nInizialmente era prevista la riconferma di entrambi i piloti della stagione precedente, ovvero Pedro de la Rosa e Jos Verstappen, tuttavia in Gennaio il pilota iberico venne appiedato dopo che il suo sponsor, la Repsol, annunci\u00f2 che non intendeva continuare a versare nelle casse del team i 16 milioni di dollari dell'annata precedente, riducendo alla met\u00e0 il suo apporto. Al suo posto venne quindi ingaggiato il debuttante brasiliano Enrique Bernoldi, supportato economicamente dalla Red Bull; poco prima dell'inizio della stagione, si un\u00ec alla squadra anche Johnny Herbert, come test driver.\nPreparazione della stagione.\nPer la stagione 2001 Tom Walkinshaw, patron della Arrows, si ritrov\u00f2 a far fronte a diversi cambiamenti. Anzitutto il direttore sportivo Steve Nielsen pass\u00f2 alla Benetton, andando a ricoprire il medesimo ruolo, mentre Eghbal Hamidy, progettista della squadra, a febbraio and\u00f2 alla Jordan. Per sostituirlo Walkinshaw contatt\u00f2 inizialmente Gary Anderson, licenziato dalla Jaguar, ma di fronte al rifiuto di quest'ultimo vennero assunti Sergio Rinland, in uscita dalla Sauber, e Nicol\u00f2 Petrucci per lo sviluppo dell'aerodinamica. Sul fronte delle assunzioni vi fu anche quella di Michael-Alan Ainsley Cowlishaw, nel ruolo di coordinatore tecnico. Per l'inizio stagione la squadra arriv\u00f2, dunque, a contare un organico di 168 unit\u00e0. Il team complet\u00f2 anche l'acquisto della galleria del vento DERA a Bedford, considerata tra le pi\u00f9 evolute d'Europa.\nI problemi pi\u00f9 rilevanti, per\u00f2, arrivarono dal ridotto budget a disposizione della scuderia., che avrebbero limitato lo sviluppo della vettura.\nPresentazione.\nSebbene gi\u00e0 dal 1\u00ba febbraio fosse stata completata la creazione delle vetture, la presentazione ufficiale avvenne solamente un mese dopo, il 1\u00ba marzo, sul circuito Albert Park, a Melbourne. Walkinshaw si dichiar\u00f2 moderatamente ottimista sulla stagione, affermando che vi era la possibilit\u00e0 di un miglioramento rispetto a quanto visto l'anno precedente. Dello stesso tenore anche le dichiarazioni di Mike Coughlan, mentre Verstappen si dimostr\u00f2 cauto nel suo giudizio, pur riconoscendo la presenza di buone indicazioni durante i test invernali.\nLivrea.\nNonostante nelle prime uscite stagionali la Arrows avesse adottato una livrea completamente nera e quasi priva di sponsor, in occasione della presentazione ufficiale vennero confermati i colori arancione e nero, gi\u00e0 utilizzati nella stagione precedente. Le eventuali modifiche riguardarono, pi\u00f9 che altro, gli sponsor presenti, vista la dipartita della Repsol, sostituita dalla Red Bull.\nSviluppo.\nLa Arrows A22 si presentava come un'evoluzione della monoposto precedente, nonostante alcune differenze tecniche dovute, in maggior parte, alle nuove regole imposte dalla Fia in materia di crash test. Il progetto venne portato avanti sotto la guida di Mike Coughlan, in collaborazione con Eghbal Hamidy, addetto alla cura dell'aerodinamica. Il tecnico iraniano venne poi sostituito a febbraio, dopo il suo passaggio alla Jordan, da Nicol\u00f2 Petrucci a cui durante la stagione fu affiancato Sergio Rinland, in uscita dalla Sauber.\nNel complesso la vettura, pur mostrando alcuni sprazzi di competitivit\u00e0, pag\u00f2 soprattutto l'elevata inaffidabilit\u00e0, con quindici ritiri in diciassette gare, e alcune soluzioni particolarmente azzardate, tra cui il fatto di avere il serbatoio meno capiente in assoluto di tutto il mondiale e un passo estremamente corto. Inoltre, come sottolineato dal collaudatore Herbert la vettura mancava di carico aerodinamico, soprattutto all'avantreno e ogni volta che si tentavano modifiche nella parte anteriore sorgevano problemi al retrotreno.\nMotore.\nCol ritorno ufficiale della Renault in F1 come partner della Benetton e il conseguente ritiro della Supertec, la Arrows per il 2001 dovette cercare una nuova motorizzazione e la scelta cadde sui V10 forniti gratuitamente dalla Asiatech: il propulsore, denominato Asiatech 001, era in realt\u00e0 il Peugeot A20 utilizzato nel 2000 dalla Prost e presentava una potenza di 780 CV, un regime di rotazione di 16.500 giri al minuto ed un peso di 110 kg. Per ovviare ai problemi di affidabilit\u00e0 registrati l'anno precedente, dovuti alla scarsa tenuta dei basamenti e delle testate, lo sviluppo venne affidato al centro Peugeot-Sport di V\u00e9lizy-Villacoublay, diretto da Enrique Scalabroni.\nAll'inizio del campionato la squadra fu costretta a montare grandi radiatori per non compromettere l'affidabilit\u00e0 del propulsore, poi leggermente ridotti durante la stagione, portando la temperatura massima a 120 gradi. Inoltre i consumi di benzina si dimostrarono molto elevati, compromettendo, di fatto, la decisione della squadra di utilizzare un serbatoio poco capiente. Durante l'anno vennero eseguite pi\u00f9 di quaranta modifiche, a causa di vari imprevisti, e questo imped\u00ec al team e alla Asiatech di effettuare prove adeguate per lo sviluppo del motore.\nSospensioni.\nPer quel che riguarda le sospensioni la novit\u00e0 pi\u00f9 importante per il team fu l'abbandono dello schema pull road, utilizzato nel 2000, per tornare al pi\u00f9 tradizionale push rod nella parte anteriore. Questo cambiamento fu dovuto al fatto che la A21, in certe occasioni, aveva evidenziato problemi di stabilit\u00e0 e si era rivelata difficile da guidare, ragion per cui i tecnici optarono per il ritorno al vecchio schema. Le sospensioni posteriori, invece, non subirono nessuna rilevante modifica.\nPrima dell'inizio della stagione, all'interno della scuderia, era sorta l'idea di predisporre due soluzioni da applicare alla nuova monoposto, una con il sistema pull rod e l'altra con il push rod, da intercambiare a seconda del tipo di circuito, ma venne poi accantonata per la difficolt\u00e0 nel realizzarla e nell'adattarla alle eventuali evoluzioni della monoposto.\nAerodinamica.\nRispetto alla A21, la A22 si caratterizzava per una forma delle fiancate diversa, pi\u00f9 lunghe ed alte che le conferivano un aspetto massiccio.\nCarriera agonistica.\nI test.\nIl primo esemplare di Arrows A22, con livrea completamente nera, fece il suo esordio il 1\u00ba febbraio 2001, compiendo pochi giri sul circuito di Silverstone con Jos Verstappen, prima che il pilota olandese fosse costretto a rientrare ai box a causa del fumo che usciva dal retrotreno della monoposto. Il problema era dovuto ad uno scarico del motore che toccava la carrozzeria.\nIl 7 febbraio la scuderia si spost\u00f2 all'Estoril e, nel primo giorno di prove, Enrique Bernoldi fece segnare il miglior tempo, staccando nettamente sia il compagno di squadra che Jean Alesi e Giancarlo Fisichella. In totale i due piloti della Arrows compirono quasi cento giri. I test sul tracciato portoghese, che in origine dovevano prolungarsi fino al 14, vennero interrotti il 9 febbraio a causa delle avverse condizioni climatiche e ripresero il 10 a Valencia, in cui venne portato sia un esemplare della nuova vettura che una A21 ibrida con cui i due piloti si invertirono alla guida. Sul circuito spagnolo erano impegnate anche le McLaren e le Jaguar. Proprio Mika H\u00e4kkinen, nel primo giorno di test, gir\u00f2 su tempi velocissimi staccando le altre scuderie di oltre un secondo.\nLe prove in Spagna durarono fino al 14 febbraio, dopodich\u00e9 la Arrows si spost\u00f2 a Silverstone il 19, concludendo le sue sessioni di test.\nLa stagione.\nFin dall'inizio della stagione, la A22 dimostr\u00f2 di essere decisamente pi\u00f9 lenta in qualifica rispetto alla A21, oltre a registrare numerosi ritiri per guasti; tuttavia nella fase iniziale del campionato il team ebbe anche diversi exploit: in Malesia infatti, nei primi giri, Verstappen approfitt\u00f2 dell'ingresso della Safety Car (a causa della forte pioggia) per guadagnare la 3\u00aa posizione, che mantenne per circa 10 giri, dopodich\u00e9 rimase a lungo in zona punti lottando contro avversari ben pi\u00f9 veloci quali la McLaren di Mika H\u00e4kkinen e la Williams di Ralf Schumacher, concludendo per\u00f2 solo 7\u00b0; in Austria l'olandese raccolse l'unico punto della stagione arrivando 6\u00ba dopo un'ottima gara in cui era riuscito a tenere dietro la McLaren di David Coulthard per 22 giri, ritrovandosi perfino a viaggiare brevemente in zona podio; a Montecarlo Bernoldi fu tra i protagonisti della giornata, riuscendo a resistere agli attacchi dello stesso Coulthard per ben 35 giri; in Canada poi Verstappen rimase per quasi tutta la gara in zona punti ritirando si per\u00f2 a 4 giri dal termine, per un guasto ai freni, mentre era 6\u00b0.\nDa questo momento per\u00f2, a fronte di un'affidabilit\u00e0 leggermente migliorata, le prestazioni della vettura subirono un brusco calo, con i due piloti spesso confinati nelle retrovie; in Belgio entrambe le monoposto non riuscirono addirittura a rientrare nel 107% del tempo della pole, ma vennero comunque ammesse alla corsa.\nLa stagione si concluse con un misero 10\u00ba posto in classifica con 1 solo punto conquistato, davanti solo alla Minardi. "}
{"id": "1656727", "revid": "1305772", "url": "https://it.wikipedia.org/wiki?curid=1656727", "title": "Perastro", "text": "Esistono vari tipi di perastro in botanica:"}
{"id": "1656735", "revid": "125349383", "url": "https://it.wikipedia.org/wiki?curid=1656735", "title": "Piena (Francia)", "text": "Piena (in francese \"Pi\u00e8ne\" o \"Pienne\", in ligure \"Penna\", in dialetto brigasco \"A Pi\u00e8na\", fino al 1862 Penna) \u00e8 una frazione del comune francese di Breglio (\"Breil-sur-Roya\") situata a 600\u00a0m s.l.m. in val Roia presso il confine con l'Italia. \u00c8 divisa in due parti, \"Piena Alta\" (\"Pi\u00e8ne-Haute\") e \"Piena Bassa\" (\"Pi\u00e8ne-Basse\").\nStoria.\nGi\u00e0 appartenente alla Contea di Ventimiglia, dal 1505 divenne parte della Repubblica di Genova, di cui rappresent\u00f2 l'estremo baluardo in valle Roja, lungo l'allora importantissima strada che collegava Torino a Ventimiglia attraverso il Colle di Tenda.\nGi\u00e0 nota come Penna, le venne modificato il nome con il decreto reale n\u00ba 942 del 26 ottobre 1862 da re Vittorio Emanuele II, che acconsent\u00ec alla modifica del nome della frazione di \"Penna\", trasformandolo nell'attuale \"Piena\".\nDal 16 marzo 1890, durante il Regno d'Italia, viene ufficialmente dichiarata l'istituzione del \"Comune di Olivetta San Michele\", tramite apposito decreto reale n\u00ba 6700, e la sede comunale fu spostata da Piena a Olivetta sulla riva destra del torrente Bevera.\nAlla mezzanotte del 16 settembre 1947 diviene parte del comune francese di Breglio assieme a Libri, altra frazione di Olivetta San Michele, in forza del trattato di pace del 1947. L'annessione viene sancita con un plebiscito che si svolge il 12 ottobre successivo con il territorio gi\u00e0 controllato militarmente e amministrativamente dalla Francia; a differenza dell\u2019alta Valle della Roia, per questa comunit\u00e0 il passaggio alla Francia non signific\u00f2 ritrovare l\u2019antico capoluogo provinciale nizzardo, dato che il paese era invece storicamente ligure e aveva piuttosto come riferimento tradizionale la citt\u00e0 di Ventimiglia. Diversamente da Tenda e Briga Marittima, le ragioni dell'annessione alla Francia sono esclusivamente di carattere militare: si voleva infatti eliminare il saliente del monte Graziano, sottopassato dal \"Tunnel du Mont Gratian\" della linea ferroviaria Breglio-Nizza che fino ad allora aveva gli imbocchi in Francia e la parte centrale in territorio italiano.\nConserva i ruderi del castello medievale e la chiesa di San Mauro, passata nel 1947 dalla diocesi di Ventimiglia alla diocesi di Nizza.\nA Piena Bassa si trova la stazione di Piena, oramai in disuso sulla ferrovia Cuneo-Ventimiglia."}
{"id": "1656736", "revid": "122008734", "url": "https://it.wikipedia.org/wiki?curid=1656736", "title": "Incidenti della partita Dinamo-Stella Rossa del 1990", "text": "Gli incidenti della partita tra Dinamo Zagabria e Stella Rossa di Belgrado sono un episodio di guerriglia calcistica avvenuto il 13 maggio 1990 allo stadio Maksimir di Zagabria tra gli ultras della Dinamo Zagreb (\"BBB\" - \"Bad Blue Boys\") e quelli della Stella Rossa Belgrado (\"Delije\").\nAntefatti.\nI due club per anni erano stati ai vertici del campionato jugoslavo e molto spesso si contendevano il titolo. L'atteso incontro tuttavia non venne neanche giocato a causa dei disordini in atto sugli spalti. Gli scontri ebbero luogo in un momento cruciale per l'ex Jugoslavia: il 6 maggio 1990 si era infatti tenuto il secondo turno di elezioni in Croazia, con la vittoria dell'Unione Democratica Croata (HDZ) di Franjo Tu\u0111man. Con questo esito la Slovenia e la Croazia, guidate da gruppi politici nuovi, erano saliti in testa al piano di riorganizzazione della Jugoslavia in una confederazione. Tale progetto aveva i suoi oppositori pi\u00f9 accesi in Serbia e in particolare nel partito socialista di Milo\u0161evi\u0107. I tumulti di Zagabria provocarono 60 feriti.\nAvvenimenti.\nPrima della partita.\nLe due squadre (e le rispettive tifoserie) nutrivano una reciproca rivalit\u00e0 da sempre, ma ad essa si aggiunsero delle tensioni nazionali extracalcistiche. Prima della partita giunsero a Zagabria circa 3.000 \"Delije\" che all'epoca erano guidati da \u017deljko Ra\u017enatovi\u0107 (in seguito noto, con il nome di Arkan, come criminale di guerra e assassino alla guida di gruppi paramilitari durante il conflitto jugoslavo), il quale si disse entusiasta di essere presente alla gara. Allo stadio erano presenti complessivamente 15.000 - 20.000 spettatori. Alcune ore prima della partita si sono registrati numerosi atti vandalici da parte della tifoseria della Stella Rossa.\nIl conflitto.\nLo scontro vero e proprio si verific\u00f2 nello stadio Maksimir. I tifosi di Belgrado, isolati nel proprio settore, iniziarono a strappare cartelloni pubblicitari e a inveire contro la tifoseria avversaria con cori da stadio offensivi (\"Zagabria \u00e8 Serbia\", \"Uccideremo Tu\u0111man\") fino ad arrivare a vere e proprie aggressioni con coltelli e sedie. La polizia, a maggioranza serba (e quindi tollerante verso i tifosi ospiti), caric\u00f2 presto i tifosi della Dinamo, servendosi di manganelli e di gas lacrimogeni. Questi reagirono invadendo il terreno di gioco e raggiunsero gli ultr\u00e0 serbi. La situazione precipit\u00f2 e la polizia ordin\u00f2 l'intervento dei reparti antisommossa, delle autoblindate e dei cannoni ad acqua. Gli scontri divampati dentro lo stadio si estesero anche fuori, per poi terminare dopo un'ora.\nBoban e l'agente di polizia.\nDurante gli scontri alcuni giocatori della Dinamo rimasero feriti sul campo, mentre i calciatori della Stella Rossa riuscirono a rifugiarsi negli spogliatoi e a fuggire con un elicottero militare. Le riprese televisive rivelarono che, nel corso degli incidenti, il capitano della Dinamo Zagabria Zvonimir Boban sferr\u00f2 un calcio a un agente di polizia che stava picchiando un sostenitore della sua squadra: pur venendo preso di mira, fu tratto in salvo da alcuni tifosi e dirigenti della Dinamo.\nIl gesto ebbe una larga eco e Boban divenne per i croati una sorta di eroe nazionale, mentre i serbi lo bollarono come nazionalista. La Federcalcio jugoslava lo sospese per nove mesi e lo condann\u00f2 a pagare le spese processuali.\nQualche anno pi\u00f9 tardi l'agente aggredito (che risult\u00f2 essere un musulmano bosniaco) perdon\u00f2 pubblicamente il gesto di Boban. Commentando la propria reazione Boban dichiar\u00f2: \"(...) posso solo dire che ho reagito a una grande ingiustizia, cos\u00ec chiara che uno (...) semplicemente non poteva rimanere indifferente e non reagire in nessun modo. (...) Ci furono sicuramente anche da parte mia abbastanza provocazioni, prima che l'agente di polizia mi colpisse e io gli restituissi il colpo (...)\".\nEpilogo e conseguenze.\nTale avvenimento fu in seguito indicato come il preludio alla guerra d'indipendenza croata nonch\u00e9 uno degli episodi pi\u00f9 emblematici della fine della Jugoslavia.\nEpisodio analogo.\nPoco pi\u00f9 di un anno prima, il 22 marzo 1989, i tifosi della Dinamo Zagabria si scontrarono con i tifosi del Partizan Belgrado, in casa dei tifosi serbi. Anche in questo caso durante e dopo la partita vi furono scambi di insulti su temi politici, nonch\u00e9 lanci di sassi, autobus distrutti e cartelloni pubblicitari divelti. Si presume che gli scontri (che registrarono 7 feriti e 32 arresti) siano cominciati quando i tifosi della Dinamo spararono dei petardi per festeggiare la vittoria per 2-0. "}
{"id": "1656737", "revid": "163662", "url": "https://it.wikipedia.org/wiki?curid=1656737", "title": "Stella dell'Assassino", "text": ""}
{"id": "1656738", "revid": "838137", "url": "https://it.wikipedia.org/wiki?curid=1656738", "title": "Quinto Azio Varo", "text": "Biografia.\nAppartenente all'antica e patrizia Gens Atia, fu prefetto della cavalleria nell'esercito di Gaio Giulio Cesare durante la conquista della Gallia. \u00c8 menzionato nell'VIII libro del \"De bello Gallico\" nel contesto della campagna del 51 a.C. contro le trib\u00f9 centro-occidentali. Viene identificato col Quinto Varo menzionato nel 48 a.C. dal \"Bellum Civile\" come prefetto della cavalleria sotto il comando di Domizio Calvino. \nDai discendenti di Quinto Azio Varo, che si unirono alla fara longobarda degli Ottifredi, sembra discendano i Compagnoni, una nobile famiglia italiana. Questa affermazione, che storicamente rimane un'ipotesi, pu\u00f2 essere confermata dall'albero genealogico della famiglia, il cui capostipite \u00e8 Atto Ottifredo (880 d.C.), figlio delle nozze fra gli Ottifredi (scesi al tempo degli Ottoni come altre famiglie) e gli Attoni (ultimi discendenti della Gens Atia)"}
{"id": "1656741", "revid": "287204", "url": "https://it.wikipedia.org/wiki?curid=1656741", "title": "Ernest Fourneau", "text": "Direttore del laboratorio di chimica terapeutica dell'Istituto Pasteur di Parigi, fece ricerche sull'azione farmacologica degli \"amminoalcoli\", dell'efedrina, dei sulfamidici, di alcuni alcaloidi, antistaminici, barbiturici, anestetici ed altro. Il farmaco Orsanina \u00e8 sotto il suo nome.\nScrisse: \"Pr\u00e9paration des m\u00e9dicaments organiques\"."}
{"id": "1656743", "revid": "1805885", "url": "https://it.wikipedia.org/wiki?curid=1656743", "title": "Arrows A5", "text": "L' Arrows A5 fu una vettura di Formula 1 che fece il suo debutto al Gran Premio di Svizzera 1982 guidata da Marc Surer, ottenendo il quindicesimo posto in gara. Progettata da Dave Wass veniva spinta dal motore Ford Cosworth, montato su una monoscocca di alluminio. Dotata di cambio Hewland FGA400 e pneumatici Pirelli, fu lanciata nella parte terminale della stagione 1982 per sostituire la Arrows A4.\nNon ottenne punti ma Marc Surer con essa giunse settimo nell'ultimo impegno della stagione, a Las Vegas."}
{"id": "1656745", "revid": "767487", "url": "https://it.wikipedia.org/wiki?curid=1656745", "title": "L'isola nel sole", "text": "L'isola nel sole \u00e8 un film diretto da Robert Rossen nel 1957 con James Mason, Joan Fontaine e Joan Collins."}
{"id": "1656746", "revid": "1924342", "url": "https://it.wikipedia.org/wiki?curid=1656746", "title": "Androgyny", "text": "Androgyny \u00e8 un singolo del gruppo musicale statunitense Garbage, pubblicato il 24 settembre 2001 come primo estratto dal terzo album in studio \"Beautifulgarbage\".\nLa canzone rappresenta un netto cambiamento delle sonorit\u00e0 dei Garbage rispetto ai lavori precedenti, e anticipava l'uscita del terzo album del gruppo. Tuttavia la promozione del disco avvenne in concomitanza con gli attacchi dell'11 settembre 2001, e per questo non gli fu prestata l'attenzione sperata. Il risultato di vendite pertanto fu piuttosto deludente, anche se in Grecia ed in Messico il singolo ha raggiunto la posizione numero uno della classifica dei singoli pi\u00f9 venduti.\nVideo musicale.\nIl video musicale \u00e8 stato girato da Don Cameron e messo in onda per la prima volta nel settembre 2001."}
{"id": "1656757", "revid": "228587", "url": "https://it.wikipedia.org/wiki?curid=1656757", "title": "Arie de Jong", "text": "Riformatore della lingua artificiale volap\u00fck, creata da Johann Martin Schleyer, contribu\u00ec a far guadagnare nuova forza al movimento volap\u00fck nei Paesi Bassi.\nNon si limit\u00f2 solamente a revisionare il volap\u00fck, ma diede anche vita (insieme ad altri volap\u00fckisti contemporanei) al \"Volap\u00fckaklub Valemik Ned\u00e4nik\" (\"Club del Volap\u00fck Universale Olandese\") e fond\u00f2 i \"Dil\u00e4d valemik Feda Volap\u00fckaklubas\". Fu inoltre fondatore ed editore del \"Volap\u00fckagased pro Ned\u00e4nap\u00fckans\", un giornale indipendente in volap\u00fck pubblicato dal 1932 al 1963. Scrisse la \"\", una grammatica della lingua completamente in volap\u00fck, e un dizionario tedesco-volap\u00fck, il \"W\u00f6rterbuch der Weltsprache\" (\"Dizionario della Lingua Mondiale\"). Tradusse inoltre il dal greco, insieme a molti altri testi letterari. Arie de Jong \u00e8 equanimemente riconosciuto il pi\u00f9 importante volap\u00fckista di una nuova era della storia di questa lingua.\nPrimi anni e carriera medica.\nArie de Jong nacque il 18 ottobre 1865 a Batavia, la moderna Giacarta, nelle allora Indie Orientali Olandesi. Nel 1873 la sua famiglia si trasfer\u00ec a Leida, nei Paesi Bassi, dove fu studente alla scuola di grammatica (1873-1883) e studi\u00f2 medicina (1883-1891) presso l'Universit\u00e0 di Leida. Nel febbraio 1891 ricevette il suo dottorato di diploma; in marzo divenne un ufficiale medico militare (dislocato nell'India orientale); subito dopo, l'8 settembre, divenne un medico universitario a Friburgo in Brisgovia grazie alla sua dissertazione \"\u00dcber Diuretin\" (\"A proposito della diuresi\").\nIl 18 febbraio 1892 de Jong spos\u00f2 Maria Elisabeth Wilhelmina Clarkson a Ginneken, e il 22 marzo, ad appena un mese dalle nozze, la coppia salp\u00f2 per mare a bordo della nave \"Princess Sophie\", alla volta delle Indie Orientali Olandesi. Maria, tuttavia, il primo di aprile mor\u00ec a bordo della nave sul Mar Rosso. Novanta giorni dopo, Arie raggiunse la citt\u00e0 di Batavia da solo, e il 25, decise di partire per lavoro alla volta di Makassar.\nNel 1893, venne riassegnato a Bonthain (ora Bantaeng nel Sulawesi Meridionale); nel 1896 a Padang e ad Atjeh; nel 1898 a Sintang, dove si spos\u00f2 per la seconda volta con Elise Marie Wilhelmine Gerardine Chavannes. Nel 1900, divenne un ufficiale medico di prima classe; nel 1902, venne nuovamente riassegnato, prima a Semarang e poi a Oengarang; nel 1904 ritorn\u00f2 a Semarang. A quel punto aveva gi\u00e0 perso i suoi due figli: Marie Eug\u00e8ne, che nacque nel 1900 e mor\u00ec l'anno seguente, e un altro bambino che nacque morto.\nIl 1904 fu per lui un anno sabbatico, che trascorse in Europa. Ritornato nelle Indie Orientali nel 1905, venne inviato a Pelantoengan, nel 1908 a Djokjakarta, e nel 1911 a Magelang, dove in otto anni sarebbe diventato un ufficiale medico di seconda classe. Nel 1912 venne riassegnato a Bandjermasin; l'anno successivo trascorse nove mesi di riposo in Europa. Quando torn\u00f2 nelle Indie Orientali, vende inviato a Surabaya dove, alla fine del 1914 divenne un ufficiale medico di prima classe d'alto rango. Nel 1915 venne inviato a Malano, dove mor\u00ec la sua seconda moglie, Elise Marie.\nIn quel periodo le Indie Orientali Olandesi avevano ancora molto bisogno di essere organizzate e migliorate. Arie de Jong ebbe un ruolo importante in quegli anni nella lotta contro molte malattie tropicali, considerando che nuovi trattamenti e metodi precedentemente negati fecero la loro comparsa solo alla fine del secolo. Aiut\u00f2 i lebbrosi migliorando le loro condizioni di vita, facendo in modo che potessero utilizzare semplici strumenti e rendendo possibile per loro svolgere semplici lavori; ed in quel periodo, quando questo genere di azioni non erano molto popolari.\nDopo la morte di sua moglie nel 1919, Arie de Jong ritorn\u00f2 nei Paesi Bassi. L'anno successivo, all'et\u00e0 di 54 anni, si trasfer\u00ec a L'Aia. Nel 1921, si spos\u00f2 per la terza volta con Louise van Dissel da cui ebbe tre figli: Louisa Cornelia (nata nel 1922), Arie de Jong, Jr. (1924), e G\u00ffsbertus Hendrienus (1926).\nAdesione al movimento volap\u00fck.\nDurante i suoi studi a Leida, de Jong venne a contatto con il volap\u00fck ed inizi\u00f2 a studiarlo. Il 20 marzo 1891 (una settimana dopo essere diventato ufficiale medico), all'et\u00e0 di 25 anni, ricevette il suo diploma da insegnante di volap\u00fck, e dieci mesi dopo, il suo diploma d'istruttore di volap\u00fck. Dopo solo un anno, nel maggio 1893, divenne un professore di volap\u00fck, per cui, l'anno successivo, venne segnalato sul giornale \"Nuns blefik se Volap\u00fckavol\" (\"Notizie Brevi nel Mondo del Volap\u00fck\").\nDurante la sua permanenza nelle Indie Orientali, l'interesse di de Jong per il volap\u00fck non venne mai meno, com'\u00e8 possibile riscontrare nella sua corrispondenza con vari volap\u00fckisti e giornali in volap\u00fck. Il 5 giugno 1901, divenne un membro dell'Accademia del Volap\u00fck, e nel 1930, ricevette il \"cifal\", il rango pi\u00f9 elevato nel mondo del volap\u00fck."}
{"id": "1656761", "revid": "1793900", "url": "https://it.wikipedia.org/wiki?curid=1656761", "title": "Lago Amadjuak", "text": "Il lago Amadjuak \u00e8 situato nella regione meridionale dell'Isola di Baffin, nel territorio canadese del Nunavut.\nHa una superficie di 3.115\u00a0km\u00b2, posto ad un'altezza di 113\u00a0m sul livello del mare, \u00e8 uno dei due laghi (l'altro \u00e8 il lago Nettilling), situati nella grande pianura del Koukdjuak nelle regioni centro-meridionali dell'isola di Baffin. Queste terre emersero solo 4500 anni fa (un periodo relativamente recente in termini geologici) dalle acque del bacino Foxe. Il lago \u00e8 il terzo per dimensione del Nunavut. La citt\u00e0 pi\u00f9 vicina \u00e8 Iqaluit."}
{"id": "1656762", "revid": "53410038", "url": "https://it.wikipedia.org/wiki?curid=1656762", "title": "Piena Alta", "text": ""}
{"id": "1656764", "revid": "767487", "url": "https://it.wikipedia.org/wiki?curid=1656764", "title": "Charqueadas", "text": "Charqueadas \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di S\u00e3o Jer\u00f4nimo."}
{"id": "1656766", "revid": "53410011", "url": "https://it.wikipedia.org/wiki?curid=1656766", "title": "Piena Bassa", "text": ""}
{"id": "1656767", "revid": "958185", "url": "https://it.wikipedia.org/wiki?curid=1656767", "title": "Upton Sinclair", "text": "Biografia.\nCresciuto in un ambiente colto e raffinato ma in mezzo a costanti ristrettezze economiche, fu spinto fin dalla giovinezza verso ideali socialisti. Come narratore ottenne un clamoroso successo fin dall'inizio con il romanzo \"La giungla\" (\"The Jungle\" 1906), sulla scandalosa condizione dei lavoratori ai mercati di bestiame di Chicago. Il libro, che fu definito da Jack London \"la \"Capanna dello zio Tom\" degli schiavi salariati\", fu recensito da Churchill e per esso Shaw ebbe parole di viva ammirazione. \"La giungla\" viene inoltre ricordato per aver contribuito all'attuazione del Pure Food and Drug Act (1906), una legge sulla purezza di alimenti e medicinali.\nUnendo la sua attivit\u00e0 di romanziere a quella di scrittore di \"pamphlet\" politici e di appassionato assertore del socialismo, Sinclair affront\u00f2 tutti gli aspetti negativi della societ\u00e0 americana in saggi, romanzi e racconti di robusta vena narrativa: una produzione che occupa circa 90 volumi. Nel 1927 scrisse il romanzo \"Oil!\" (\"Petrolio!\") da cui, nel 2007, \u00e8 stato tratto il film \"Il petroliere\". Durante la crisi del 1930 fu candidato democratico alla carica di governatore della California.\nAlla vigilia della seconda guerra mondiale inizi\u00f2 il suo ciclo pi\u00f9 ambizioso di romanzi, nei quali si propose di ripercorrere la storia degli avvenimenti mondiali dal 1915, seguendo le vicende del personaggio di Lanny Budd: il ciclo si apr\u00ec con \"Fine del mondo\" (\"World's End\", del 1940) e si chiuse con \"Return of Lanny Budd\" (\"Il ritorno di Lanny Budd\", del 1953). Nel 1943 vinse il Premio Pulitzer per il romanzo uscito l'anno prima, \"Dragon's Teeth\" (\"I denti del drago\"). Nel 1960 pubblic\u00f2 anche una sua autobiografia, \"My Lifetime in Letters\" (\"La mia vita nelle lettere\"). Alla sua morte, la salma venne tumulata nel Cimitero di Rock Creek, a Washington."}
{"id": "1656768", "revid": "1793900", "url": "https://it.wikipedia.org/wiki?curid=1656768", "title": "Lago Nettilling", "text": "Il lago Nettilling [nech'iling] () \u00e8 un lago d'acqua dolce situato nella regione centro-meridionale dell'isola di Baffin, nel territorio canadese del Nunavut. Con i suoi 5.066\u00a0km\u00b2 di superficie \u00e8 il pi\u00f9 grande lago presente sull'isola e si trova ad un'altezza di 30 metri sul livello del mare all'interno della grande pianura del Koukdjuak, circa 280\u00a0km a nord-ovest di Iqaluit. Il punto di massima profondit\u00e0 \u00e8 raggiunto a 132 metri sotto la superficie, e misura 123\u00a0km di larghezza. Il circolo polare artico passa sopra il lago, tagliandolo idealmente a met\u00e0. Il nome del lago \u00e8 di origine inuktitut(netsilak).\nIl Nettilling \u00e8 il pi\u00f9 grande lago del Nunavut. \u00c8 alimentato dal secondo pi\u00f9 grande lago presente sull'isola di Baffin, il lago Amadjuak, oltre a molti altri piccoli laghi e torrenti. Ad ovest vi \u00e8 il suo emissario, il fiume Koukdjuak che sfocia nel bacino Foxe, nella baia di Hudson.\nProssime alle sponde orientali si trovano un gran numero di piccole isole. Il lago \u00e8 ghiacciato per la maggior parte dell'anno. L'ambiente che circonda il Nettilling \u00e8 quello tipico della tundra.\nIl Nettilling \u00e8 l'undicesimo lago per dimensione del Canada. Franz Boas esplor\u00f2 la sua sponda meridionale nel 1883."}
{"id": "1656778", "revid": "339392", "url": "https://it.wikipedia.org/wiki?curid=1656778", "title": "Etnologia europea", "text": ""}
{"id": "1656781", "revid": "2143966", "url": "https://it.wikipedia.org/wiki?curid=1656781", "title": "Stazione meteorologica di Siena Poggio al Vento", "text": "La stazione meteorologica di Siena Poggio al Vento \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale relativa alla citt\u00e0 di Siena.\nLa stazione, gestita dal 1965 dai frati cappuccini del convento di Poggio al Vento, \u00e8 rimasta presidiata fino al 1978 quando l'Aeronautica Militare decise di dismetterla. Fra il 1979 e il 2001 i frati cappuccini hanno continuato a mantenere attiva la stazione per conto del Servizio Idrologico Toscano, mentre in seguito \u00e8 stata installata la stazione automatica DCP per conto dell'Aeronautica Militare attualmente non attiva. Dal 21 novembre 2017 \u00e8 attiva una stazione meteorologica automatica gestita dal Servizio Idrologico Regionale nella stessa storica ubicazione.\nCaratteristiche.\nLa stazione meteorologica idrologica si trova nell'Italia centrale, in Toscana, nel comune di Siena, a nord del centro storico, presso il convento dei frati cappuccini di Poggio al Vento, a 348 metri s.l.m. e alle coordinate geografiche .\nLa stazione meteorologica ha mantenuto l'originario codice WMO della dismessa stazione meteorologica di Siena Ampugnano, che era rimasta attiva fino al 31 ottobre 1966 presso l'area aeroportuale di Ampugnano.\nDati climatologici 1951-1980.\nIn base alla media trentennale 1951-1980, effettivamente elaborata tra il 1951 e il 1978 e non dissimile dalla media del trentennio di riferimento climatico 1961-1990 dell'Organizzazione Meteorologica Mondiale, la temperatura media del mese pi\u00f9 freddo, gennaio, si attesta a +5,7\u00a0\u00b0C, mentre la temperatura media del mese pi\u00f9 caldo, luglio, \u00e8 di +22,9\u00a0\u00b0C.\nLe precipitazioni medie annue fanno registrare il valore di 750 mm, con minimo in estate e picco massimo in autunno.\nTemperature estreme mensili dal 1951 ad oggi.\nDi seguito sono riportati i valori estremi mensili delle temperature massime e minime registrate dal 1951 ad oggi.\nIn base alle suddette rilevazioni, la temperatura massima assoluta \u00e8 stata registrata il 6 luglio 1952 con +39,6\u00a0\u00b0C, mentre la minima assoluta di -11,1\u00a0\u00b0C \u00e8 datata 7 febbraio 1991."}
{"id": "1656784", "revid": "986213", "url": "https://it.wikipedia.org/wiki?curid=1656784", "title": "Antonio Caetani (cardinale XV secolo)", "text": "Biografia.\nProveniente dalla nobile famiglia dei conti di Fondi, che aveva dato alla Chiesa papa Bonifacio VIII, Antonio intraprese fin da adolescente la carriera ecclesiastica.\nEletto Patriarca di Aquileia il 27 gennaio 1395, prese possesso della sede il 12 febbraio successivo, tuttavia continu\u00f2 a risiedere a Roma. Rassegn\u00f2 le proprie dimissioni da patriarca nel 1402.\nBonifacio IX lo elev\u00f2 alla dignit\u00e0 cardinalizia nel concistoro del 27 febbraio 1402. Fu prima cardinale presbitero di Santa Cecilia, quindi il 12 giugno 1405 divenne cardinale vescovo di Palestrina.\nNel 1405 fu nominato grande penitenziere e arciprete della basilica del Laterano; partecip\u00f2 al concilio di Pisa nel marzo del 1409 e per tale ragione fu deposto da papa Gregorio XII.\nPartecip\u00f2 al conclave del 1409 che elesse l'antipapa Alessandro V. Il nuovo antipapa lo nomin\u00f2 cardinale vescovo di Porto e Santa Rufina e amministratore della diocesi di Fiesole. Non partecip\u00f2 al conclave del 1410 che elesse l'antipapa Giovanni XXIII.\nMor\u00ec a Roma nel 1412 e fu sepolto nella cappella di papa Bonifacio VIII nella basilica di San Pietro in Vaticano; pi\u00f9 avanti venne traslato nella basilica di Santa Maria sopra Minerva e sepolto alla sinistra dell'altar maggiore, come ringraziamento per la ristrutturazione della basilica stessa.\nFra le opere degne di nota che comp\u00ec in quanto patriarca di Aquileia si ricordano il debellamento dei briganti nel Carso e la riorganizzazione dell'archivo e cancelleria patriarcali."}
{"id": "1656785", "revid": "1226", "url": "https://it.wikipedia.org/wiki?curid=1656785", "title": "Aristore", "text": ""}
{"id": "1656786", "revid": "72811", "url": "https://it.wikipedia.org/wiki?curid=1656786", "title": "Yat Anshin Uchuu Ryokou", "text": ""}
{"id": "1656788", "revid": "1272592", "url": "https://it.wikipedia.org/wiki?curid=1656788", "title": "Raimondo Annecchino", "text": "\u00c8 considerato lo storico flegreo pi\u00f9 importante del XX secolo. Ha ricoperto l'incarico di sindaco di Pozzuoli e fu Presidente della Congrega delle Opere Pie riunite di Pozzuoli.\nBiografia.\nRaimondo Annecchino nacque a Pozzuoli il 27 maggio 1874 dal barone Achille Annecchino, medico, e dalla nobildonna Giulia d'Anna. Fu avvocato e sindaco di Pozzuoli dal 6 maggio 1944 al 20 giugno 1952, e come politico riscosse numerosi consensi per onest\u00e0 e rettitudine morale. Fu, inoltre, direttore e scrittore per diverse testate giornalistiche, tra le quali fond\u00f2 e diresse il \"Bollettino Flegreo\", ove pubblic\u00f2 gran parte dei suoi saggi, mentre diresse il mensile letterario \"Mente e Cuore\" e i giornali locali \"Corriere Puteolano\", \"Don Checco\" (1892) e \"Puteoli\" (1903).\nOpere.\nLa sua produzione \u00e8 vasta e ricca di riferimenti documentali d'archivio e spazia dall'antichit\u00e0 fino agli eventi suoi contemporanei. Tra le sue numerose opere vanno citate:\nDediche.\nA Raimondo Annecchino \u00e8 intitolata l'omonima Scuola media di Pozzuoli e una via cittadina in localit\u00e0 Arco Felice."}
{"id": "1656789", "revid": "1498232", "url": "https://it.wikipedia.org/wiki?curid=1656789", "title": "Number One Crush", "text": "Nel 1996, la canzone venne remixata da Nellee Hooper e Marius de Vries per la colonna sonora del film di Baz Luhrman \"Romeo + Giulietta di William Shakespeare\". Il remix di \"#1 Crush\" raggiunse la posizione numero 1 della classifica \"Billboard Hot Modern Rock Tracks\", dove rimase per quattro settimane, e fu nominata come \"miglior canzone tratta da un film\" al MTV Movie Awards del 1997.\nNella canzone \u00e8 presente un campionamento del singolo del 1994 di Madonna, \"Bedtime Story\". Il produttore di entrambi i pezzi \u00e8 Nellee Hooper e lui stesso scelse di inserire il campionamento nella canzone."}
{"id": "1656790", "revid": "1226", "url": "https://it.wikipedia.org/wiki?curid=1656790", "title": "Arestoride", "text": ""}
{"id": "1656793", "revid": "2199982", "url": "https://it.wikipedia.org/wiki?curid=1656793", "title": "Pseudomonas savastanoi", "text": "Pseudomonas savastanoi \u00e8 un batterio Gram negativo responsabile della malattia della rogna dell'olivo. Il batterio \u00e8 secondariamente associato all'oleandro, sul quale provoca una malattia analoga detta rogna dell'oleandro.\nSi manifesta principalmente sui rami giovani, le branche e fusti con piccole escrescenze di forma tondeggiante e con superficie corrugata di colore bruno e a volte fessurata. Tali escrescenze possono raggiungere le dimensioni di alcuni centimetri.\nPu\u00f2 attaccare anche le foglie e i frutti. \nStoria.\nUno dei primi studiosi a studiare in modo approfondito e scientifico la rogna dell'ulivo fu Giuseppe Maria Giovene (1753-1837), il quale, nella sua pubblicazione \"Sulla rogna degli ulivi\" (1789), espose le sue idee innovative sulla malattia.\nPathovars (Pathological varieties).\nLe specie sono divise in pathovar in base agli ospiti che possono attaccare. Una pathovar non causa sintomi sugli ospiti delle altre pathovar.\nCiclo biologico.\nIl batterio penetra all'interno della pianta attraverso microlesioni che possono essere causate da grandine, fitofagi nonch\u00e9 a pratiche come la potatura effettuata con attrezzi non sterilizzati e la raccolta delle olive tramite abbacchiatura. Viene anche trasmesso dalla mosca dell'olivo. Una volta entrato nell'ospite \"P. savastanoi\" si insinua sino al cambio, dove stimola la pianta ad una sovrapproduzione di ormoni della crescita (auxine e citochinine), causando un'iperproliferazione delle cellule vegetali. Pertanto le escrescenze non sono tumori, non vi \u00e8 alcuna trasformazione cellulare, i tubercoli sono formati da tessuti identici a quelli della pianta. Inizialmente hanno forma regolare e ovoidale, poi si formano delle anfrattuosit\u00e0 che causano un'anomala disposizione dei tessuti. I tubercoli si accrescono finch\u00e9 \u00e8 presente il batterio; possono raggiungere un diametro massimo di 3 cm. \nEsso si diffonde all'interno della pianta attraverso il flusso linfatico.\nLotta.\nLa lotta per la rogna dell'olivo \u00e8 di tipo preventivo. Essa si basa principalmente su:"}
{"id": "1656795", "revid": "1447008", "url": "https://it.wikipedia.org/wiki?curid=1656795", "title": "Arrows A1", "text": "La Arrows A1 fu una vettura di Formula 1 impiegata dalla scuderia inglese nella parte finale della stagione 1978. Disegnata da Tony Southgate e Dave Wass, in monoscocca d'alluminio. Era spinta dal tradizionale motore Ford Cosworth DFV, aveva il cambio Hewland FGA400 ed era gommata Goodyear. La vettura fu concepita nel corso della stagione per sostituire la Arrows FA1 che era al centro di una battaglia legale con la Shadow, che la considerava una copia della sua DN9. \nRischiando (come poi avvenne) di non potendo pi\u00f9 utilizzare la FA1 il team avvi\u00f2 la costruzione di quest'altra vettura in anticipo alla sentenza. Per fare ci\u00f2, senza interferire con le gare in corso si appoggi\u00f2 per la costruzione pratica alla strutta di Mike Pilbeam, che l'anno prima aveva realizzato la LEC di David Purley.\nOttenne tre punti con Riccardo Patrese nell'ultimo Gran premio dell'anno, in Canada. Patrese giunse quarto anche nel gran premio non valido per il mondiale corso a Imola.\nFormula Aurora.\nLa vettura fu impiegata con grande successo nella stagione seguente in Formula Aurora. Rupert Keegan vinse ben 5 gare, aggiudicandosi anche la serie. Una vittoria venne siglata anche da Ricardo Zunino."}
{"id": "1656796", "revid": "36426", "url": "https://it.wikipedia.org/wiki?curid=1656796", "title": "Tesoro di Reka Devnja", "text": "Il tesoro di Reka Devnja \u00e8 il pi\u00f9 rilevante ritrovamento di monete romane d'argento del periodo 64 - 238 che sia stato pubblicato. \nComposizione.\nIl tesoro prende il nome dal fiume (\"reka\" in bulgaro significa fiume) che scorre nella citt\u00e0 di Devnja, l'antica Marcianopolis, in Bulgaria.\nIl tesoro \u00e8 costituito da 81.044 denari trovati nel 1929. Le pi\u00f9 vecchie sono quelle di Marco Antonio di cui ne sono state trovate 29, e le pi\u00f9 recenti sono quelle di Erennio Etrusco. Il tesoro fu diviso in due parti: 68.783 monete furono inviate al museo di Sofia, e 12.261 a Varna. \nLa pubblicazione dei dati del ritrovamento \u00e8 inestimabile perch\u00e9 ha permesso di ricostruire la sequenza cronologica delle monetazione dell'epoca e per stimare il volume originale della produzione dei singoli tipi.\nMolti personaggi rari sono rappresentati in questo tesoro. Esempi di rari denari presenti a Varna comprendono 13 denari di Nerone, 8 di Galba, 7 di Otone, 22 di Vitellio, 24 di Lucio Elio Cesare, 21 di Clodio Albino, 51 di Macrino, 18 di Diadumeniano, e 42 di Giulia Paula. \nTuttavia \u00e8 stato abbastanza difficile determinare una rarit\u00e0 comparativa reale per alcuni dei tipi pi\u00f9 rari perch\u00e9 alcune esemplari di Varna furono certamente sottratti prima della pubblicazione dei dati del tesoro. Dozzine di denari rari di Pertinace, Aquilia Severa e Sallustia Orbiana sono stati trovati nelle monete di Sofia mentre in quelle di Varna mancano quasi completamente con l'eccezione di un esemplare di Pertinace ed uno di Aquilia Severa. "}
{"id": "1656799", "revid": "120985934", "url": "https://it.wikipedia.org/wiki?curid=1656799", "title": "Marco Licinio Crasso (questore)", "text": "Biografia.\nFiglio maggiore del triumviro Marco Licinio Crasso, serv\u00ec sotto Gaio Giulio Cesare nel corso delle campagne di conquista della Gallia (anche il fratello minore, Publio Licinio, fu un valente protagonista della guerra gallica). Nel \"De bello Gallico\" Cesare lo menziona come questore in Gallia nel 54 a.C., anno in cui fu mandato con una legione presso i Bellovaci.\nEgli secondo alcuni sarebbe per\u00f2 stato questore gi\u00e0 nel 55 a.C. Infatti Cesare dice che durante la seconda spedizione in Britannia affid\u00f2 il comando di alcune navi a un questore. Ci\u00f2 ha portato a concludere che Crasso si trovasse in Gallia gi\u00e0 nel 55 a.C. Nell'inverno di questo stesso anno Cesare, mossosi per aiutare Quinto Tullio Cicerone, assediato da Ambiorige, ordin\u00f2 a Crasso di raggiungerlo ad Amiens, lasciandogli poi la difesa della citt\u00e0. Sempre con il rango di questore nel 53 a.C. prese parte alla campagna militare contro i Menapi.\nAll'inizio del 49 a.C. Cesare gli affid\u00f2 il governo della Gallia Cisalpina, ma \u00e8 probabile che egli mor\u00ec poco dopo, dato che nel 48 a.C. il governatore di questa provincia era Marco Calidio. Spos\u00f2 Cecilia Metella Cretica, figlia del console Quinto Cecilio Metello Cretico, della quale rimane il famoso mausoleo. Da Cecilia Metella ebbe un figlio anche lui chiamato Marco, console nel 30 a.C."}
{"id": "1656814", "revid": "2143966", "url": "https://it.wikipedia.org/wiki?curid=1656814", "title": "Stazione meteorologica di San Gimignano", "text": "La stazione meteorologica di San Gimignano \u00e8 la stazione meteorologica di riferimento per il Servizio Idrologico Regionale della Toscana relativa al centro di San Gimignano.\nCaratteristiche.\nLa stazione meteorologica idrologica si trova nell'Italia centrale, in Toscana, in provincia di Siena, nel comune di San Gimignano, a 306 metri s.l.m. e alle coordinate geografiche . \u00c8 gestita dal Servizio Idrologico Regionale, al quale i dati raccolti vengono trasmessi in tempo reale.\nDati climatologici 1961-1990.\nSecondo le medie elaborate dall'ENEA, sulla base delle osservazioni meteorologiche effettuate nel trentennio 1961-1990, la temperatura media del mese pi\u00f9 freddo, gennaio, \u00e8 di +6,3\u00a0\u00b0C; quella dei mesi pi\u00f9 caldi, luglio e agosto, si attesta a +23,6\u00a0\u00b0C. Le precipitazioni medie annue, attorno ai 700\u00a0mm e mediamente distribuite in 83 giorni di pioggia, presentano un minimo relativo in estate ed un picco in autunno .\nTemperature estreme mensili dal 1959.\nNella tabella sottostante sono indicate le temperature massime e minime mensili registrate a partire dal 1959. La temperatura minima assoluta della serie storica esaminata \u00e8 -9,5\u00a0\u00b0C, registrata il 7 gennaio 1985, mentre la temperatura massima assoluta \u00e8 +42,6\u00a0\u00b0C, del 29 luglio 1983.\nNeve.\nLa neve non \u00e8 rara, ma forma accumuli modesti soltanto una o due volte all'anno e difficilmente rimane al suolo pi\u00f9 di un paio di giorni, salvo in occasione di forti ondate di gelo, come nel febbraio del 2005 e nel 2012.\nNel febbraio 1956 la neve rimase al suolo per lungo tempo, favorita dal gelo che produsse gravi danni a vigneti e oliveti. \nRecentemente, i fenomeni nevosi pi\u00f9 rilevanti sono avvenuti dal 22 al 25 febbraio del 2005 (4 giorni di neve con accumulo massimo di 30\u00a0cm), il 18 dicembre 2009 (20\u00a0cm), il 17 dicembre 2010 (20\u00a0cm) ed il 9 marzo 2010 (25\u00a0cm, ma oltre 70\u00a0cm nelle colline adiacenti a 600 m di quota)."}
{"id": "1656819", "revid": "1522738", "url": "https://it.wikipedia.org/wiki?curid=1656819", "title": "Radio Koper", "text": "Radio Koper \u00e8 una emittente radiofonica regionale in lingua slovena della radiotelevisione pubblica slovena. Ha sede in via Fronte della Liberazione 15, a Capodistria.\nViene prodotta dal centro regionale di Capodistria di RTV Slovenjia ma possiede anche uno studio a Nova Gorica.\nTrasmette su frequenze autonome dal 1979. Prima di tale data infatti il programma in lingua italiana e quello in lingua slovena condividevano la stessa frequenza di Radio Koper-Capodistria, dal 1949.\nRadio Koper pu\u00f2 essere ascoltata:\nI canali radio RTV SLO affiliati sono: Prvi program, Val202, Ars, Radio Slovenija International, Radio Capodistria, Radio Maribor, MMR-Muravid\u00e9ki Magyar R\u00e1di\u00f3.\nStoria.\nRadio Koper ha iniziato le trasmissioni il 25 maggio 1949, come \"Radio jugoslovanske cone Trsta - Radio Trieste zona Jugoslava\". Era di propriet\u00e0 di DD Radiofonia SA, societ\u00e0 istituita dall'amministrazione militare jugoslava della Zona B del Territorio Libero di Trieste. Dopo l'abolizione del Territorio Libero nel 1954, Radio Koper si \u00e8 unita a Radio Ljubljana ed \u00e8 stata nota come \"Radio Koper-Capodistria\". Fino al 1954, ha trasmesso in onda programmi in sloveno, italiano e croato.\nDal 1954 al 1979, il programma era prevalentemente in italiano, mentre due slot temporali erano riservati allo sloveno, alla mattina e alla sera. Nel 1979 le due versioni linguistiche della radio si sono separate, ciascuno con la propria rete di trasmettitori.\nLo studio Nova Gorica \u00e8 divenuto operativo nel 1980 e dal 1992 la radio pubblica slovena ha ampliato Radio Koper con una programmazione giornaliera completa.\nProgrammazione e valutazione.\nRadio Koper \u00e8 la stazione radio pi\u00f9 ascoltata nel litorale sloveno e su entrambi i lati del confine sloveno-italiano. Molti ascoltatori sono presenti anche dall'Istria croata. Nel 2011 Radio Koper \u00e8 stata tra i dieci stazioni radio pi\u00f9 ascoltate in Slovenia (radiometria dati ufficiali effettuati dall'agenzia Mediapool).\nRadio Koper vanta un palinsesto di programmi informativi, culturali, educativi, per bambini, musica, spettacolo e sport. La programmazione inizia alle 5:00 e termina alle 24:00. Nel corso della programmazione, la radio trasmette tre radiogiornali regionali, cinque programmi e varie trasmissioni in diretta di approfondimento e musica. Durante la notte diffonde il programma notturno di Radio Slovenija 1, che Radio Koper stessa prepara ogni venerd\u00ec dagli studi di Capodistria e Nova Gorica.\nRadio Koper si distingue per la sua ricchezza di produzioni musicali e come promotore di eventi culturali e sociali in tutta la regione costiera, compresa quella in Italia, dove \u00e8 stanziata la minoranza slovena.\nInfrastrutture.\nLo studio Hendrix di Radio Koper \u00e8 stato progettato per la registrazione e la produzione di musica classica, corale e musica pop. Viene utilizzato per gli spettacoli musicali dalle pi\u00f9 alte esigenze tecniche, tavole rotonde e dibattiti. Si tratta di uno studio di produzione musicale tecnologicamente moderno, che per molti anni \u00e8 stato famoso per le sue ottime caratteristiche acustiche, come la scatola di controllo di registrazione.\nLa \"Fonoteka\" di Radio Koper contiene gli archivi di musica e registrazioni dall'inizio della trasmissione del programma sloveno e italiano su diversi media. Sugli scaffali ha anche pi\u00f9 di 25.000 strisce, 44.000 LP, CD 22100, 2000 CD-casa di produzione - registrate nello Studio Hendrix e oltre 1100 nastri DAT. Allo stato attuale, l'intero archivio \u00e8 in corso di digitalizzazione.\nRadio Koper \u00e8 dotata di uno studio di regia mobile per reportage RA 3, dotato della tecnologia digitale pi\u00f9 moderna, che permette le registrazioni sonore di eventi musicali e trasferimenti di eventi ad alto contenuto tecnologico in luoghi esterni."}
{"id": "1656822", "revid": "287204", "url": "https://it.wikipedia.org/wiki?curid=1656822", "title": "Aspiratore (medicina)", "text": " \nLaspiratore di secreti \u00e8 un macchinario elettrico usato in ambito ospedaliero ed extraospedaliero per aspirare i liquidi corporei che potrebbero ostruire gli orifizi del paziente.\nNel primo soccorso esso \u00e8 utilizzato in particolare dagli equipaggi delle ambulanze per rimuovere sangue, saliva o vomito che, presenti nelle vie aeree superiori, rendono difficoltosa se non impossibile la respirazione del paziente.\nIn chirurgia gli aspiratori sono invece utilizzati per rimuovere il sangue fuoriuscito durante le operazioni, in modo da permettere ai medici di vedere chiaramente l'area di lavoro.\nPossono essere inoltre usati per la rimozione del sangue a seguito di un'emorragia cerebrale\nIl principio \u00e8 lo stesso di un comune aspirapolvere: un motore crea una pressione negativa all'interno di un contenitore a cui \u00e8 collegato un tubo in gomma. All'estremo del tubo deve essere applicata una cannula sterile da scartare e utilizzare nel momento del bisogno. In base alle dimensioni delle vie aeree del paziente deve essere scelta la cannula adatta, identificabile tramite i diversi colori delle estremit\u00e0. Per praticit\u00e0, spesso viene utilizzata la stessa serie di colori (in rapporto alle dimensioni) delle cannule oro-faringee."}
{"id": "1656823", "revid": "729019", "url": "https://it.wikipedia.org/wiki?curid=1656823", "title": "Tito Sestio", "text": "Fu legato di Gaio Giulio Cesare nel corso della conquista della Gallia, dal 53 al 51 a.C. e forse anche nel 50. Forse questore nel 54, l'anno successivo prese servizio sotto Cesare in Gallia. Rimasto fedele a Cesare durante la guerra civile, nel 44 a.C. fu nominato proconsole dell'Africa Nova (Numidia). Alla morte di Cesare si schier\u00f2 con Marco Antonio. Nel corso del secondo triumvirato (accordo stretto tra Marco, Ottaviano e Lepido, egli attacc\u00f2 la provincia dell'Africa Vetus, governata da Cornificio, che era stato proscritto dai triumviri. Dopo alcune vittorie fu per\u00f2 sconfitto e costretto a riparare nella sua provincia, dove fu attaccato dalle forze nemiche. Alla fine rovesci\u00f2 a sua favore la situazione e si impadron\u00ec di tutta l'Africa, cedendola poi all'inviato di Ottaviano, Fuficio Fangone. Successivi accordi tra i triumviri tolsero l'Africa ad Ottaviano e la diedero ad Antonio e cos\u00ec la moglie di quest'ultimo, Fulvia, spinse Sestio ad attaccare Fangone. Alla fine, sconfitto rovinosamente, Fangone si suicid\u00f2. Nel 40 a.C., Sestio cedette per\u00f2 l'Africa al triumviro Marco Emilio Lepido e da questo momento scompare dalle fonti."}
{"id": "1656827", "revid": "78273", "url": "https://it.wikipedia.org/wiki?curid=1656827", "title": "Caio Claudio Nero", "text": ""}
{"id": "1656829", "revid": "87909", "url": "https://it.wikipedia.org/wiki?curid=1656829", "title": "Ordinato", "text": ""}
{"id": "1656830", "revid": "767487", "url": "https://it.wikipedia.org/wiki?curid=1656830", "title": "Kai Hahto", "text": "Carriera.\nDurante la sua carriera ha fatto parte di numerosi gruppi musicali finlandesi di genere heavy metal, tra cui Cartilage, Wings, Rotten Sound, Arthemesia (in cui militava anche Jari M\u00e4enp\u00e4\u00e4), Enochian Crescent e Vomiturition. Nel 1999 ha inoltre dato vita al progetto blues rock Max on the Rox, con cui ha finora pubblicato tre album.\nHa svariati soprannomi acquisiti durante la militanza nelle diverse band in cui ha suonato, tra cui \"K\" (con i Rotten Sound), \"Caer Hallam Generis\" (con gli Enochian Crescent), \"Dr. K.H.\" (con gli Arthemesia) e \"The Grinder\" (con i Wintersun).\n\u00c8 endorser per la Meinl, batterie Pearl, pedali Pearl Eliminator, bacchette Balbex e Roland V-Drums."}
{"id": "1656831", "revid": "767487", "url": "https://it.wikipedia.org/wiki?curid=1656831", "title": "Christian Sinding", "text": "Biografia.\nDopo aver studiato negli anni della prima et\u00e0 il violino e il pianoforte, comp\u00ec pi\u00f9 regolari corsi di studio presso il Conservatorio di Lipsia, perfezionandosi poi a Berlino, Dresda e Monaco.\nRivelato all'attenzione del mondo musicale da un \"Quintetto\" che aveva entusiasmato \u010cajkovskij, Sinding si dedic\u00f2 alla composizione, accogliendo spesso nella musica le tradizioni del suo Paese.\nAutore di preziose pagine sinfoniche, da camera e vocali, sopravvisse al suo tempo con un pezzo pianistico esile ma felice, il \"Mormorio di Primavera\", risalente al 1893 e diffuso in numerosissime trascrizioni.\nDel resto proprio nella musica da camera, vocale (ben duecento liriche per canto e pianoforte) e strumentale, incentrata sul breve respiro melodico e sostenuto da personali tessiture armoniche, \u00e8 da ricercare il momento pi\u00f9 vivo della sua arte."}
{"id": "1656843", "revid": "339392", "url": "https://it.wikipedia.org/wiki?curid=1656843", "title": "Airbus 318", "text": ""}
{"id": "1656846", "revid": "28057", "url": "https://it.wikipedia.org/wiki?curid=1656846", "title": "Otto H\u00f6lder", "text": " \nContribu\u00ec, in particolare, alla teoria dei gruppi e all'analisi matematica.\nIstruzione.\nH\u00f6lder studi\u00f2 ingegneria al \"Polytechnikum\" di Stoccarda per un anno, quindi, nel 1877, si trasfer\u00ec all'universit\u00e0 di Berlino. A Berlino fu studente di Leopold Kronecker, Karl Weierstra\u00df e Ernst Kummer. Nel 1882 prese il dottorato all'Universit\u00e0 di Tubinga con una tesi dal titolo \"Beitr\u00e4ge zur Potentialtheorie\" (ossia \"contributi a una teoria potenziale\"). Lavor\u00f2 all'universit\u00e0 di Lipsia dal 1899 fino alla pensione.\nContributi.\nOtto H\u00f6lder lavor\u00f2 sulla convergenza delle serie di Fourier e nel 1884 enunci\u00f2 la disuguaglianza che porta il suo nome.\nIl teorema di Jordan-H\u00f6lder stabilisce che, per ogni gruppo, tutte le serie di composizione sono equivalenti.\nIl teorema di H\u00f6lder implica che la funzione Gamma non soddisfi alcuna equazione differenziale algebrica.\nLa condizione di H\u00f6lder \u00e8 usata, ad esempio, nella teoria delle equazioni alle derivate parziali e degli spazi di funzioni.\nH\u00f6lder classific\u00f2, inoltre, i gruppi semplici di ordine minore o uguale a 200 e dimostr\u00f2 che ogni gruppo linearmente ordinato che soddisfi la propriet\u00e0 archimedea \u00e8 isomorfo a un sottogruppo del gruppo additivo dei numeri reali."}
{"id": "1656853", "revid": "2011175", "url": "https://it.wikipedia.org/wiki?curid=1656853", "title": "Ventarola", "text": "Ventarola \u00e8 una frazione del comune di Rezzoaglio.\nSi trova alla fine di una strada asfaltata che parte da Parazzuolo. Punto di passaggio e sosta (presenza di un rifugio con possibilit\u00e0 di pernottamento gestito dall'ente Parco naturale regionale dell'Aveto per \"L'Alta Via dei Monti Liguri\"). Vi scorre accanto il torrente omonimo, dove la pesca \u00e8 vietata perch\u00e9 zona di ripopolamento della trota fario. Fa parte della Comunit\u00e0 Montana Valli Aveto, Graveglia e Sturla."}
{"id": "1656854", "revid": "1924342", "url": "https://it.wikipedia.org/wiki?curid=1656854", "title": "Lovefool (The Cardigans)", "text": "Lovefool \u00e8 un brano pop scritto da Peter Svensson e Nina Persson per il terzo album della band svedese The Cardigans, \"First Band on the Moon\". \u00c8 stato pubblicato il 14 settembre 1996 come primo singolo tratto dall'album e ha ottenuto il disco d'oro in Australia.\nIl brano divenne il primo grande successo del gruppo, raggiungendo la vetta dalla classifica Billboard Hot 100 ed entrando nelle classifiche di numerosi paesi europei.\nLa canzone venne inserita nel film \"Romeo + Giulietta di William Shakespeare\". In seguito \u00e8 stata anche utilizzata nel telefilm \"Nip/Tuck\" e nei film \"Cruel Intentions\" e \"Hot Fuzz\". La canzone \u00e8 stata pure cantata in Glee nell'episodio 5x17 \"Opening Night\" da Rachel Berry. Nel 2020 i Twocolors ne hanno realizzato una cover.\nDella canzone fu realizzata una cover dai The Hush Sound e, pi\u00f9 recentemente, dai New Found Glory.\nVideo musicale.\nIl video musicale di \"Lovefool\" per il mercato statunitense \u00e8 stato diretto da Geoff Moore e vede i componenti del gruppo come equipaggio di un sottomarino, mentre nel frattempo si seguono le vicende di un giovane naufrago su un'isola minuscola, che invia un messaggio d'amore all'interno di una bottiglia alla sua amata che lo aspetta sulla terraferma.\nLa versione europea, realizzata da Bjorn Lindgren, vede la cantante del gruppo Nina Persson spiare degli uomini entrare in un magazzino abbandonato. All'interno gli uomini vengono intrattenuti da alcune anziane prostitute, mentre un uomo anziano suona la batteria. La Persson esegue il brano altrove, sdraiata su un divano, con l'espressione pensierosa, fino a quando decide di andare nel magazzino ed affrontare direttamente uno degli uomini, evidentemente oggetto del suo sentimento. Quest'ultimo, tuttavia, non sembra essere interessato alle prostitute, sebbene una di loro gli stia ballando davanti, quanto ad una musicassetta, su cui si suppone sia registrata la canzone."}
{"id": "1656863", "revid": "92723", "url": "https://it.wikipedia.org/wiki?curid=1656863", "title": "Lucio Roscio Fabato", "text": "Prest\u00f2 servizio come questore o legato di Gaio Giulio Cesare nel corso della conquista della Gallia, dal 54 a.C. \"Praefectus monetalis\" nel 64 o nel 58 a.C. e probabilmente il proponente, forse nel 59 a.C., della \"lex Manilia Roscia Peducaea Alliena Fabia\". Questa era probabilmente una norma attuativa della \"lex Iulia agraria campana\" del 59 a.C., voluta da Cesare, che istituiva un collegio di venti persone che dovevano dare esecuzione alle norme di questa legge.\nDopo la seconda spedizione in Britannia, Cesare lo invi\u00f2 a svernare nel territorio degli Esuvi con la tredicesima legione.\nNel 49 a.C., egli viene menzionato dalle fonti con la carica di pretore. E in questa veste sarebbe stato l'autore della legge portante il suo nome, che concedeva la cittadinanza romana agli abitanti della Gallia Cisalpina.\nCerc\u00f2 in tutti i modi di evitare lo scoppio della guerra civile tra Cesare e Pompeo. Ma una volta iniziata la guerra, si schier\u00f2 con Cesare. Nel 43 a.C. mor\u00ec nella battaglia di Modena, alla quale partecip\u00f2, sembra, nelle file dell'esercito senatorio contro Marco Antonio."}
{"id": "1656867", "revid": "921202", "url": "https://it.wikipedia.org/wiki?curid=1656867", "title": "Peraluman", "text": "Peraluman \u00e8 il nome commerciale di una serie di leghe di alluminio in cui l'elemento principale \u00e8 il magnesio presente in percentuali fino al 5,6%. Il magnesio conferisce a queste leghe ottime caratteristiche di resistenza alla corrosione, anche in ambiente marino, buone caratteristiche di saldabilit\u00e0 e ottima duttilit\u00e0.\nLe leghe di peraluman sono designate come \"serie 5000\". Hanno caratteristiche meccaniche che possono essere aumentate con lavorazioni a freddo, ma non a caldo. Queste caratteristiche restano comunque inferiori a quelle delle leghe di alluminio della \"serie 2000\" dette anche duralluminio o Avional. Per questa ragione, le leghe peraluman trovano meno impiego nell'industria aeronautica e maggiore impiego nell'industria automobilistica per la costruzione di carrozzerie in parti strutturali con basse sollecitazioni, dove invece la saldabilit\u00e0 \u00e8 una qualit\u00e0 apprezzabile.\nIl peraluman nell'automobilismo sportivo.\nNel 1954, dopo un incidente, un'Alfa Romeo Giulietta, venne ricostruita in lega di alluminio leggera con una diminuzione di peso di 135 kg per favorirne il rapporto peso/potenza. Ma \u00e8 nel 1970 che il Campionato Europeo Turismo, venne vinto da una Alfa Romeo Giulia GTA guidata da Toine Hezemans e costruita interamente in peraluman con un alleggerimento di 245 kg.\nDopo questa affermazione anche altre case automobilistiche decisero di passare ai telai in peraluman ed in leghe leggere anzich\u00e9 in metallo semplice."}
{"id": "1656871", "revid": "4711", "url": "https://it.wikipedia.org/wiki?curid=1656871", "title": "Ko\u0161arka\u0161ki klub Svjetlost Brod", "text": ""}
{"id": "1656876", "revid": "135224", "url": "https://it.wikipedia.org/wiki?curid=1656876", "title": "Estricatore", "text": ""}
{"id": "1656879", "revid": "1784492", "url": "https://it.wikipedia.org/wiki?curid=1656879", "title": "Prva hrvatska ko\u0161arka\u0161ka liga", "text": "La Prva hrvatska ko\u0161arka\u0161ka liga, nota anche come A1 Liga, \u00e8 la massima serie del campionato croato di pallacanestro.\nStoria.\nQuando la Croazia faceva parte della Jugoslavia socialista le squadre locali partecipavano al campionato jugoslavo. Con la dissoluzione della Jugoslavia e l'indipendenza dello stato croato, nacque anche il massimo campionato di pallacanestro.\nDa allora \u00e8 incontrastato il dominio del Cibona Zagabria, che ha vinto ben diciotto campionati, lasciando poco spazio ad altri club blasonati come Zadar e Spalato, mentre negli ultimi anni \u00e8 salito alla ribalta il Cedevita Zagabria."}
{"id": "1656883", "revid": "599013", "url": "https://it.wikipedia.org/wiki?curid=1656883", "title": "Blanca Fern\u00e1ndez Ochoa", "text": "Fu una delle poche sciatrici spagnole a vincere in Coppa del Mondo e inoltre vinse la medaglia di bronzo nello slalom speciale ai XVI Giochi olimpici invernali di ; fu due volte portabandiera della Spagna durante la cerimonia d'apertura dei Giochi olimpici invernali, a e ad .\nBiografia.\nSpecialista delle prove tecniche in attivit\u00e0 tra la fine degli anni 1980 e il successivo decennio, era sorella di Dolores, Francisco, Juan Manuel e Luis, anch'essi sciatori alpini.\nStagioni 1980-1984.\nDebutt\u00f2 in campo internazionale partecipando, non ancora diciassettenne, ai suoi primi Giochi olimpici invernali, , dove si classific\u00f2 18\u00aa nello slalom gigante. Nella stagione successiva ottenne il primo piazzamento in Coppa del Mondo (15\u00aa nello slalom gigante di Zwiesel del 4 febbraio) e s'impose ai vertici della Coppa Europa: a fine stagione risult\u00f2 vincitrice della classifica di slalom gigante e 3\u00aa sia in quella generale, sia in quella di slalom speciale.\nAi XIV Giochi olimpici invernali di , dopo essere stata portabandiera della Spagna durante la cerimonia di apertura, fu 6\u00aa nello slalom gigante e non complet\u00f2 lo slalom speciale. Poco pi\u00f9 tardi, il 21 marzo a Zwiesel, ottenne il suo primo podio in Coppa del Mondo: 3\u00aa in slalom gigante.\nStagioni 1985-1992.\nAi Mondiali di Bormio 1985 si piazz\u00f2 9\u00aa nello slalom gigante e 14\u00aa nello slalom speciale, mentre il 3 marzo dello stesso anno colse a Vail la prima vittoria in Coppa del Mondo, in slalom gigante. Due anni dopo, ai Mondiali di Crans-Montana 1987, fu 10\u00aa nel supergigante e 5\u00aa sia nello slalom gigante, sia nello slalom speciale. Ai XV Giochi olimpici invernali di fu vicina a vincere la medaglia d'oro nello slalom gigante: in vantaggio nella seconda manche fino a poche porte dall'arrivo, cadde poco prima di tagliare il traguardo; si classific\u00f2 inoltre 21\u00aa nel supergigante e 5\u00aa nello slalom speciale.\nAi Mondiali di Vail 1989 ottenne il suo miglior piazzamento iridato in carriera, 4\u00aa nello slalom speciale, e si piazz\u00f2 7\u00aa nello slalom gigante. Nel corso della sua ultima stagione agonistica, 1991-1992, ottenne la sua ultima vittoria in Coppa del Mondo, il 1\u00ba dicembre nello slalom speciale di Lech, e partecip\u00f2 ai XVI Giochi olimpici invernali di : dopo essere stata nuovamente portabandiera durante la cerimonia di apertura, conquist\u00f2 la medaglia di bronzo nello slalom speciale vinto da Petra Kronberger davanti ad Annelise Coberger e fu 12\u00aa nello slalom gigante. Il 21 marzo seguente il suo ultimo piazzamento in carriera fu anche il suo ultimo podio in Coppa del Mondo: 2\u00aa nello slalom gigante di Crans-Montana.\nScomparsa e morte.\nDopo essere stata vista l'ultima volta il 23 agosto 2019 nella localit\u00e0 di Aravaca, presso Madrid, la famiglia ne segnal\u00f2 la scomparsa il 29. Dopo ricerche che coinvolsero centinaia di persone tra poliziotti, membri della Guardia Civil e volontari, il suo corpo fu ritrovato il 4 settembre nei pressi di un'area ricreativa di Cercedilla, sulla Sierra de Guadarrama, una zona di montagna nota per l'escursionismo, attivit\u00e0 che la ex sciatrice aveva l'abitudine di praticare.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "1656891", "revid": "290948", "url": "https://it.wikipedia.org/wiki?curid=1656891", "title": "Resistenza di terra", "text": "La resistenza di terra \u00e8 la resistenza opposta da un terreno alla dispersione della corrente elettrica generata da una differenza di potenziale applicata tra due punti tramite elettrodi (dispersori).\nQuesta caratteristica del terreno \u00e8 misurabile con una misura voltamperometrica in funzione della distanza tra i due punti. In presenza di fenomeni di disturbo come ad esempio reti di tubazioni metalliche nei centri urbani, si esegue la verifica con uno strumento denominato \"loop tester\".\nLa misura della resistenza di terra (resistivit\u00e0 del terreno) \u00e8 preliminare alla stesura di qualunque progetto di sicurezza di un impianto elettrico/elettronico (messa a terra) o di apparecchiature di protezione dalle scariche atmosferiche (parafulmine).\nAd impianto ultimato, nelle condizioni normali di esercizio, la misura della resistenza di terra in fase di collaudo non si deve discostare da quella di progetto.\nAd impianto funzionante sar\u00e0 necessario eseguire periodicamente (ogni 2-4 anni) delle misure di controllo per verificare il mantenimento nel tempo delle caratteristiche dell'impianto. Ci\u00f2 \u00e8 molto importante, per esempio, dopo la caduta di un fulmine per verificare che non ci siano stati danni all'impianto quali interruzioni di continuit\u00e0 elettrica nei discendenti o perdita di capacit\u00e0 di dispersione nel sistema di messa a terra.\nMisura della resistenza di terra.\nLa misura pu\u00f2 essere eseguita con strumenti portatili a 3 o 4 morsetti dotati di generatore interno. Si collegano al generatore di corrente i morsetti del dispersore in prova e di un dispersore ausiliario ad una distanza almeno 5 volte superiore a quella su cui si effettuer\u00e0 la misurazione voltmetrica (metodo dei 3 punti).\nSe \u00e8 disponibile nelle vicinanze del dispersore in prova un dispersore ausiliario a resistenza trascurabile (rete idrica metallica interrata estesa) si misura direttamente la tensione tra i due punti dopo averli collegati al generatore di corrente (metodo dei 2 punti)."}
{"id": "1656892", "revid": "121809085", "url": "https://it.wikipedia.org/wiki?curid=1656892", "title": "Mamozio", "text": "Mamozio \u00e8 un personaggio immaginario ideato a Pozzuoli, legato al ritrovamento di una statua di epoca romana.\nStoria.\nNel 1704 a Pozzuoli, durante gli scavi per l'edificazione della chiesa di san Giuseppe, fu ritrovata una statua acefala attribuita al console romano Lolliano Mavorzio. Come d'uso all'epoca, il capo mancante fu reintegrato, ma da una testa sproporzionatamente piccola rispetto al corpo che conferiva alla statua un'aria imbambolata.\nIl nome \"Mavortio\" fu distorto dai puteolani in \"Mamozio\", che ha assunto da allora il significato di persona stupida e sciocca.\nLa statua venne collocata nella piazza del mercato, nelle vicinanze di una statua raffigurante il vescovo Mart\u00edn de Le\u00f3n C\u00e1rdenas, e veniva chiamata dal popolo con il nome di \"santo Mamozio\", che divenne un po' il protettore dei \"verdummari\" (gli ortolani) del luogo, i quali gli rivolgevano suppliche e pare anche che gli lanciassero, quando la stagione era propizia, offerte di fichi e pomodori. Questi gesti frequenti indussero le autorit\u00e0 nel 1918 a spostare la statua nell'anfiteatro flavio per proteggerla da possibili danni.\nDa allora questo titolo \u00e8 stato trasferito alla statua del vescovo spagnolo presente nella stessa piazza..\nAneddoti.\nTra gli aneddoti che vi si narrano, un contadino avrebbe portato fescina di fichi per ingraziarsi il \"santo\", e dopo avergli lanciato una manciata di fichi, notando che quelli maturi si appiccicavano alla statua, mentre quelli acerbi cadevano ai suoi piedi, avrebbe pronunciato, nel dialetto locale:\nUn altro aneddoto legato invece al monumento dedicato al vescovo spagnolo afferma che la sua traslazione scateni una serie di catastrofi naturali: infatti, secondo l'esperto di storia e folclore locale Antonio Isabettini, casualmente le calamit\u00e0 che hanno colpito la citt\u00e0 nel secolo scorso ebbero inizio pochi mesi dopo il trasferimento della statua nei giardinetti del Carmine nel 1964, ed ebbero fine solo nel 1987, quando la statua ritorn\u00f2 al suo posto.\nMamozio oltre Pozzuoli.\nA Procida la tradizione popolare usava il nome Mamozio per un mascherone che orna la rosta del portone del palazzo Emanuele del XIX secolo.\nA Ponza prese il nome di Mamozio una nota statua romana rinvenuta nel 1700, e decapitata nel 1809 da un soldato francese. La testa fu reintegrata nel 1844 ad opera di uno scultore locale, e in seguito rimossa definitivamente.\nA Isernia, a guardia dell'arco che attraversa la torre campanaria della Cattedrale, in zona di mercato, si trovano quattro statue togate di et\u00e0 romana. Queste statue, originariamente acefale e in seguito integrate da teste pi\u00f9 piccole rispetto al corpo, sono conosciute nella tradizione locale come \"mamozi\".\nA Napoli con Mamozio si intende un sempliciotto, facilmente raggirabile.\nMamozio nel cinema.\nNel film \"Il monaco di Monza\", Erminio Macario interpreta il personaggio di fra' Mamozio, compare di Tot\u00f2."}
{"id": "1656893", "revid": "6923", "url": "https://it.wikipedia.org/wiki?curid=1656893", "title": "Harry &quot;Choo Choo&quot; Romero", "text": ""}
{"id": "1656895", "revid": "123177900", "url": "https://it.wikipedia.org/wiki?curid=1656895", "title": "Primera Divisi\u00f3n de Costa Rica 1936", "text": "La Primera Divisi\u00f3n costaricana del 1936, sedicesima edizione della massima serie del campionato costaricano di calcio, fu vinta dal Cartagin\u00e9s, al suo secondo titolo. Retrocedette invece il Deportivo Alajuela Junior che non ritorn\u00f2 pi\u00f9 in massima serie.\nVi parteciparono sette squadre.\nIl campionato si articol\u00f2 in dodici giornate ma la parit\u00e0 di punti tra il Cartagin\u00e9s e il Club Sport La Libertad rese necessario lo spareggio articolato, a causa di due pareggi, in tre giornate aggiuntive.\nAvvenimenti.\nNel 1936 ritorn\u00f2 a giocare in massima serie vincendo il campionato il Cartagin\u00e9s, che vi mancava dal 1926. Al termine di quell'anno infatti un grosso incendio distrusse gli impianti sportivi di Cartago rendendo impossibile l'iscrizione della squadra al massimo campionato. Questa si sfald\u00f2 e il calcio abbandon\u00f2 momentaneamente la citt\u00e0. Solo la costituzione del Corsarios nel 1930 riport\u00f2 il calcio in citt\u00e0 ma la squadra partecip\u00f2 solo al campionato di quell'anno. Alcune persone rifondarono allora il Cartagin\u00e9s nel 1934 iscrivendolo nelle serie inferiori e aspettando fino a questa stagione il ritorno tra i grandi del calcio costaricano.\nIl campionato fu una lotta tra il Cartagin\u00e9s e il La Libertad che terminarono il campionato a parit\u00e0 di punteggio. Questo rese necessario lo spareggio: la prima gara 1-1, la ripetizione 2-2 e la seconda ripetizione 1-0 per la squadra di Cartago, che vinse il suo secondo titolo nazionale.\nAnche in questo campionato si segnalarono alcune partite per il numero dei gol realizzati: il Cartagin\u00e9s super\u00f2 per 8-0 la Gimn\u00e1stica Espa\u0148ola e per 10-3 i campioni in carica dell'Herediano, l'Ori\u00f3n sconfisse 9-2 la Gimn\u00e1stica Espa\u0148ola e con lo stesso risultato l'Herediano batt\u00e9 l'Alajuelense.\nClassifica.\nSpareggi per la vittoria del campionato.\nSpareggio\nRipetizione\nSeconda ripetizione"}
{"id": "1656896", "revid": "320578", "url": "https://it.wikipedia.org/wiki?curid=1656896", "title": "Primera Division Costaricana 1936", "text": ""}
{"id": "1656897", "revid": "287204", "url": "https://it.wikipedia.org/wiki?curid=1656897", "title": "Gaio Vulcacio Tullo", "text": "Avrebbe militato, non si con quale carica (forse come questore forse come legato), nell'esercito di Gaio Giulio Cesare durante la conquista della Gallia. Fu forse al servizio di Cesare ininterrottamente dal 53 al 48 a.C. Nel 53 a.C. fu lasciato a presidiare il ponte sul Reno con 12 coorti. Partecip\u00f2 anche alla guerra civile tra Cesare e Pompeo: le fonti lo ricordano a Durazzo nel 48 a.C., quando condusse un'azione vittoriosa contro le forze pompeiane."}
{"id": "1656902", "revid": "1305772", "url": "https://it.wikipedia.org/wiki?curid=1656902", "title": "Love Kills", "text": "Per Love Kills si pu\u00f2 intendere:"}
{"id": "1656905", "revid": "976949", "url": "https://it.wikipedia.org/wiki?curid=1656905", "title": "De La Rue", "text": "De La Rue \u00e8 una societ\u00e0 tipografica britannica, fondata da Thomas de la Rue e situata a Basingstoke, Hampshire. Semplicemente nota come \"De La Rue\" il nome di fondazione \u00e8 \"Thomas De La Rue &amp; Company Limited\". \u00c8 attiva nella stampa di francobolli, banconote, passaporti ed altro.\nNotizie storiche.\nNel 1880 la tipografia De La Rue introdusse la meccanizzazione della gommatura dei francobolli. Attraverso una macchina simile ad una pressa da stampa si procedeva a spalmare sul foglio contenenti i francobolli un sottile strato di gomma formata da amido di grano, fecola di patate e gomma arabica..\nNel 1882 la tipografia De La Rue a scopo promozionale present\u00f2 alle varie amministrazioni europee un prototipo di biglietto postale che aveva come impronta affrancatrice l'effigie di Vittorio Emanuele II.\nIn Italia \u00e8 famosa per aver stampato la Prima serie definitiva di francobolli del Regno d'Italia, emessa ufficialmente il primo di dicembre 1863; in ambito collezionistico, \u00e8 appunto nota come la serie \"De La Rue\". La produzione di questa serie di francobolli fu seguita amministrativamente da Warren De La Rue, figlio del fondatore Thomas De La Rue che oltre ad essere abile dirigente era inventore del fotoeliografo con cui nel 1860 venne studiata l'eclissi di sole. Nel 1865 presso la tipografia perfezioner\u00e0 il suo apprendistato l'incisore italiano Lodovico Bigola che sar\u00e0 seguito personalmente da Warren De La Rue. Successivamente Bigola torner\u00e0 in Italia per seguire la produzione dei primi francobolli dell'Officina Carte Valori di Torino: opificio che in origine era stato ideato come succursale della De La Rue.\nBanconote.\nDe La Rue vende carta di sicurezza e tecnologie di stampa per oltre 150 valute nazionali. Affermano di essere la pi\u00f9 grande azienda del mondo in questo settore.\nDe la Rue produce carta e stampa banconote per molte banche in tutto il mondo, tra cui:"}
{"id": "1656907", "revid": "1149807", "url": "https://it.wikipedia.org/wiki?curid=1656907", "title": "KimiKiss", "text": " \u00e8 un videogioco prodotto nel 2006 dalla Enterbrain per PS2, ed adattato successivamente in vari manga, light novel ed una serie anime nel 2007.\nTrama.\nIl gioco.\nIn KimiKiss, il giocatore ha la parte di un giovane delle superiori al ritorno da una solitaria vacanza estiva. Finir\u00e0 anche l'anno scolastico senza aver ricevuto neppure un solo bacio? Il giocatore \u00e8 allora portato a decidere di passare il nuovo anno in modo da avere qualche possibilit\u00e0 di ricevere baci.\nFortunatamente, al ritorno a scuola, il giocatore si ritrova in compagnia di sei bellissime ragazze. Il gioco inizia con il primo giorno di scuola, e continua per tutto un mese, sino al festival della scuola. Lo scopo \u00e8 di far innamorare di s\u00e9 almeno una delle sei ragazze, e durante il festival, scambiarsi un bacio. Il gioco lascia la possibilit\u00e0 di muoversi abbastanza liberamente intorno alla scuola, potendo anche scegliere determinati luoghi dalla mappa dell'intera scuola. Durante le interazioni con le ragazze, attraverso il gioco si pu\u00f2 scegliere l'argomento migliore da poter parlare con ciascuna di loro.\nL'anime.\nSanada Kouichi si risveglia da un sogno dove il giovane se stesso stava piangendo. Quando va ad aprire la porta della sua casa, si ritrova davanti una bellissima donna. Approfittando della sorpresa del ragazzo, la donna entra velocemente dentro, assieme a tutte le sue cose, approfittando anche della doccia. Un Kouichi confuso cerca di ricordare se per caso conoscesse la ragazza, magari per un fortuito incontro nel passato, ma proprio in quel momento arriva Aihara Kazuki, un suo amico. Appena la prima donna esce dal bagno si crea un enorme fraintendimento, anche se i due giovani mostrano di conoscersi gi\u00e0: la misteriosa donna \u00e8 infatti Mizusawa Mao, un'amica d'infanzia di Kazuki. Ricordato della ragazza, Kouichi la invita a rimanere, notando col tempo quanto la ragazza sia cambiata.\nAdattamenti.\nManga.\nOltre al primo manga iniziale principale, sono state create nel 2006 altre tre diverse serie cartacee, col titolo:\nLight novel.\nDal gioco \u00e8 stata tratta anche una light novel, curata da Famits\u016b Bunko.\nAnime.\nL'anime, intitolato \"Kimikiss ~ pure rouge\", \u00e8 iniziato in Giappone il 6 ottobre 2007, La serie \u00e8 prodotta dallo J.C.Staff ed ha la regia di Kenichi Kasai, gi\u00e0 regista in passato di famose serie come Nodame Cantabile e Honey and Clover. La serie si focalizza maggiormente sulle sei ragazze e sulla loro vita quotidiana, col risultato di creare una serie maggiormente romantica.\nSigle.\nLa sigla di apertura \u00e8:\nLe due sigle di chiusura sono:"}
{"id": "1656909", "revid": "76963", "url": "https://it.wikipedia.org/wiki?curid=1656909", "title": "Chay Santini", "text": "\u00c8 cresciuta tra Porto Rico e Tampa (Florida). \u00c8 poi stata a Tallahassee (Florida) e ha frequentato la Florida State University.\nModella.\nCome modella \u00e8 comparsa in pubblicit\u00e0 di Motorola e Avon. \u00c8 stata eletta \"Avon Latina Model\" del 1998.\nNel 2000 \u00e8 arrivata seconda alle selezioni di Miss Mondo per Porto Rico.\nAttrice.\nHa preso parte ai seguenti film:\nLingerie football.\nChay Santini ha disputato il campionato del 2005 della Lingerie Football League con la squadra delle Dallas Desire. Oltre alle prove sportive, il torneo comprendeva anche una prova di ballo durante la quale Chay si \u00e8 distinta anche per il bacio sulle labbra tra lei e la compagna di squadra Linda Overhue. Le Desire sono per\u00f2 state sconfitte dalle Los Angeles Temptation (vincitrici del torneo)."}
{"id": "1656911", "revid": "123233210", "url": "https://it.wikipedia.org/wiki?curid=1656911", "title": "Someone to Watch Award", "text": "Il Someone to Watch Award \u00e8 un premio cinematografico statunitense assegnato annualmente dal 1996 nell'ambito degli Independent Spirit Awards a filmmakers indipendenti di eccezionale talento che non hanno ancora ricevuto i meritati riconoscimenti.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1656912", "revid": "179037", "url": "https://it.wikipedia.org/wiki?curid=1656912", "title": "Goldmar", "text": ""}
{"id": "1656913", "revid": "179037", "url": "https://it.wikipedia.org/wiki?curid=1656913", "title": "Vollmar", "text": ""}
{"id": "1656914", "revid": "179037", "url": "https://it.wikipedia.org/wiki?curid=1656914", "title": "Volmar", "text": ""}
{"id": "1656915", "revid": "767487", "url": "https://it.wikipedia.org/wiki?curid=1656915", "title": "Centrino 2", "text": "Centrino 2 \u00e8 il nome commerciale della quinta generazione della piattaforma Centrino sviluppata da Intel per i computer portatili. La prima piattaforma a prendere il nome di Centrino 2 \u00e8 quella conosciuta attraverso il nome in codice Montevina arrivata con circa un mese di ritardo sul previsto, il 14 luglio 2008, che \u00e8 l'evoluzione della precedente Santa Rosa commercializzata per\u00f2 ancora con il marchio Centrino Duo (ovvero il nome commerciale attraverso cui vengono indicate la terza e quarta generazione di Centrino).\nI motivi del nuovo nome commerciale.\nGi\u00e0 al momento del passaggio alla terza generazione della piattaforma Centrino (conosciuta come Napa), Intel si rese conto che per far percepire pi\u00f9 facilmente le innovazioni tecnologiche apportate all'intero sistema, era necessario aggiornare anche il nome commerciale. Dato che la nuova CPU (conosciuta con il nome in codice di Yonah) era di tipo dual core e venne rinominata Core Duo, sembr\u00f2 abbastanza logico riprenderne il nome anche nel marchio dell'intera piattaforma che divent\u00f2 appunto la nuova Centrino Duo.\nAl momento del passaggio alla quinta generazione Intel si \u00e8 posta lo stesso problema, decidendo cos\u00ec di creare il nuovo marchio Centrino 2, che nella maniera pi\u00f9 efficace e semplice possibile rende ben evidente il salto generazionale della piattaforma.\nProprio grazie alla spinta data dalle varie generazioni della piattaforma Centrino, il mercato dei sistemi mobile ha registrato dal 2003 una crescita sempre maggiore, al punto che diversi analisti prevedono che nel 2008 i sistemi mobile commercializzati a livello globale supereranno per la prima volta il numero dei sistemi desktop (in alcune nazioni questo \u00e8 gi\u00e0 avvenuto nel 2007).\nNel corso del 2007 Intel ha commercializzato un totale di 100 milioni di processori per sistemi notebook e l'azienda ne prevede la vendita di 123 milioni nel corso del 2008 per poi salire negli anni successivi a 145, 169 e 195 milioni, rispettivamente nel 2009, 2010, 2011. Da questi numeri si capisce come sia importante per Intel promuovere in tutti i modi possibili, il lancio delle nuove piattaforme mobile convincendo il consumatore al rinnovo generazionale.\nI 3 componenti chiave della piattaforma Centrino Duo.\nCos\u00ec come le prime 4 generazioni di piattaforma Centrino (Carmel, Sonoma, Napa e Santa Rosa) erano basate su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi, anche per la nuova Centrino 2 Intel ha mantenuto gli stessi requisiti, e solo se un sistema integra tutti e 3 i componenti suggeriti dalla casa madre, esso potr\u00e0 fregiarsi del \"logo Centrino 2\", mentre se un produttore decider\u00e0 di utilizzare solo la CPU suggerita ma una diversa scheda di rete wireless, esso potr\u00e0 solo portare il logo relativo alla CPU impiegata e non quello dell'intera piattaforma.\nCaratteristiche principali della piattaforma Centrino 2.\nLe piattaforme precedenti a Centrino 2, vale a dire la Centrino vera e propria e la successiva Centrino Duo, sono state basate su 2 differenti generazioni, vale a dire Carmel e Sonoma per Centrino e Napa e Santa Rosa per Centrino Duo. Al momento non \u00e8 ancora dato sapere se anche Centrino 2 seguir\u00e0 la stessa strada dato che per la piattaforma successiva a Montevina, Intel non ha ancora annunciato il nome commerciale.\nMontevina.\nPochi mesi dopo la presentazione della seconda generazione di Centrino Duo e quindi del Core 2 Duo Merom, a gennaio 2008 Intel ha presentato il suo successore, ovvero il secondo processore mobile ad essere basato sull'architettura Intel Core Microarchitecture, conosciuto come Core 2 Duo Penryn. In questo caso non si tratta di un processore completamente nuovo, dato che l'architettura \u00e8 rimasta la stessa di Merom, ma \u00e8 caratterizzato da diversi affinamenti che lo rendono in grado di \"spremere\" al meglio le potenzialit\u00e0 dell'architettura \"Core\". Al pari di quanto gi\u00e0 avvenuto in passato, il lancio del nuovo processore non ha coinciso immediatamente con il lancio della nuova piattaforma; inizialmente infatti si \u00e8 visto solo un aggiornamento della sola CPU nei sistemi pensati per la piattaforma Centrino Duo Santa Rosa. Per questo motivo la piattaforma di riferimento rimane ancora Santa Rosa, sebbene basata sul nuovo processore, e quindi rinominata formalmente \"Santa Rosa Refresh\". Si tratta in effetti dello stesso approccio che Intel aveva gi\u00e0 utilizzato al momento della presentazione del secondo Pentium M (Dothan) che aveva in un primo tempo semplicemente aggiornato la piattaforma Carmel precedente, e anche al momento della presentazione del Core 2 Duo Merom che aveva a sua volta aggiornato la piattaforma Napa. Molto probabilmente il produttore ha intenzione di conservare tale approccio anche per il futuro per successive generazioni di Centrino.\nIl 14 luglio 2008 \u00e8 arrivato l'atteso aggiornamento dell'intera piattaforma che prende il nome di Montevina. Di seguito i 3 componenti chiave della piattaforma:\nAltre innovazioni di Centrino 2 rispetto a Centrino Duo.\nLe innovazioni della prima generazione della piattaforma Centrino 2 rispetto all'ultima generazione della precedente Centrino Duo, non sono cos\u00ec eclatanti come \u00e8 successo in passato nel passaggio da Centrino a Centrino Duo, ma mirano soprattutto ad affinare tutta una serie di aspetti legati ai diversi componenti dell'intera piattaforma.\nSecondo Intel, i nuovi elementi della piattaforma Montevina consentono di ottenere un ingombro complessivo pari al 60% delle piattaforme precedenti, permettendo cos\u00ec numerose possibilit\u00e0 di implementazione che possono spaziare da sistemi notebook tradizionali a particolari soluzioni subnotebook.\nLa prima generazione, Montevina, inoltre, porte con s\u00e9 anche un'evoluzione della tecnologia Robson (conosciuta anche come Intel Turbo Memory), la 2.0, che vede l'adozione di 2 GB di memoria flash in grado di interfacciarsi alle tecnologie \"ReadyDrive\" e \"ReadyBoost\" del sistema operativo Microsoft Windows Vista.\nTracce di Centrino 2 in anteprima su iMac.\nA fine aprile 2008 Apple ha aggiornato la propria linea di soluzioni desktop conosciuta come iMac con alcune soluzioni hardware che ricordano molto da vicino le specifiche previste per la prima generazione della piattaforma Centrino 2 (Montevina) che per\u00f2, come detto, sarebbero poi arrivate solo a luglio; nella nuova linea venivano utilizzati processori Core 2 Duo Penryn con BUS a 1066\u00a0MHz, che non erano ancora stati annunciati da Intel. Si \u00e8 poi saputo che non si trattava dei processori attesi con Montevina, ma di specifiche varianti dei Core 2 Duo Penryn gi\u00e0 sul mercato in cui per\u00f2 il BUS era stato portato dagli originali 800\u00a0MHz a 1066\u00a0MHz, per espressa volont\u00e0 di Apple. Il modello di punta funzionava a 3,06\u00a0GHz, ma non era il successivo Core 2 Duo X9100 che consuma solo 44 W, ma una variante leggermente meno ottimizzata (probabilmente basata anche su uno stepping diverso) dal consumo di 55 W.\nLa scelta di offrire in esclusiva ad Apple alcuni particolari versioni dei propri processori non \u00e8 inedita per Intel: a inizio 2008 infatti, al momento della presentazione del MacBook Air era stato annunciato che tale sistema era basato su una particolare modifica del progetto Merom (predecessore di Penryn) realizzata con un package ridotto del 60% per venire incontro alle particolari esigenze di \"spazio\" richieste dal nuovo prodotto Apple. Poco dopo, altri produttori (tra i quali Lenovo) mostrarono il proprio interesse per questi nuovi prodotti che consentono di semplificare la realizzazione di sistemi molto compatti come i subnotebook e sulla scia di tale successo Intel ha poi annunciato ufficialmente che i futuri Core 2 Duo Penryn pensati per la piattaforma Montevina saranno disponibili sia in versione con package tradizionale sia con package ridotto, ma in questo caso non si tratter\u00e0 pi\u00f9 di un'esclusiva Apple.\nOltre a Centrino 2, anche Centrino 2 vPro.\nCos\u00ec come la precedente piattaforma Santa Rosa \u00e8 stata commercializzata non solo sotto il nome di Centrino Duo ma anche con il nuovo Centrino Pro (poi rinominata in Centrino vPro per uniformit\u00e0 con l'altra piattaforma simile del settore desktop) che \u00e8 in sostanza una particolare versione di Centrino Duo con l'aggiunta di alcune tecnologie che possono essere utili in ambito business, anche per Centrino 2, Intel ha coniato una versione \"professionale\" chiamata semplicemente Centrino 2 vPro. Le differenza principali tra Centrino 2 e Centrino 2 vPro sono molto simili a quelle esistenti tra Centrino Duo e Centrino Pro, e tra queste si possono citare la presenza della tecnologia iAMT per l'amministrazione remota del sistema e il supporto BIOS alla tecnologia di virtualizzazione Vanderpool; si tratta, ancora una volta, di 2 caratteristiche mutuate dalla piattaforma desktop vPro.\nLa piattaforma successiva.\nCome detto sopra, non \u00e8 ancora chiaro se Centrino 2 sar\u00e0 ancora basata su 2 differenti generazioni di piattaforma oppure no, e quindi al momento non \u00e8 dato sapere se la piattaforma di sesta generazione che seguir\u00e0 a Montevina, che comunque \u00e8 gi\u00e0 stata annunciata attraverso il nome in codice di Calpella, verr\u00e0 ancora commercializzata con il marchio Centrino 2 oppure vedr\u00e0 la nascita di un altro marchio, verosimilmente \"Centrino 3\". In ogni caso sar\u00e0 basata sul successore del processore Penryn, ovvero la prima CPU mobile basata sulla futura architettura Nehalem."}
{"id": "1656916", "revid": "767487", "url": "https://it.wikipedia.org/wiki?curid=1656916", "title": "Harry Romero", "text": ""}
{"id": "1656918", "revid": "1428919", "url": "https://it.wikipedia.org/wiki?curid=1656918", "title": "Effetto suolo (automobilismo)", "text": "Nell'automobilismo, per effetto suolo si intende l'insieme delle azioni deportanti derivanti dallo strato d'aria che corre sotto il fondo della vettura.\nDescrizione.\nNelle vetture progettate con questi criteri, il fondo, il corpo del veicolo e talvolta anche i flussi interni (aria di raffreddamento, soffio degli scarichi) vengono studiati in modo che la vettura nel suo insieme si comporti come un'ala rovesciata. \nIn tale ottica il fondo della vettura assume il ruolo del dorso dell'ala e questa geometria pu\u00f2 essere apprezzata anche in automobili sportive di serie.\nSpesso la connotazione di vettura ad effetto suolo \u00e8 riferita alle monoposto di Formula 1 che hanno corso fra la seconda met\u00e0 degli anni settanta e il 1982, anche se venne studiato ancor prima nelle vetture del Campionato CanAm, in particolar modo le Chaparral nella loro serie numero 2.\nInfatti in quell'epoca per massimizzare il flusso d'aria destinato al fondo della vettura vennero adottate svariate tecniche in seguito proibite dal regolamento quali le bandelle striscianti o \"minigonne\", il fondo sagomato lungo tutta la scocca e i dispositivi di aspirazione come quello della Brabham BT46B.\nIn riferimento alle forme adottate nelle vetture da gara (in special modo formula e Sport) da met\u00e0 anni 80 fino ad oggi, il diffusore posteriore ottimizza il flusso inferiore, raccordandolo con quello che lambisce la parte superiore del corpo vettura e col profilo dell'ala posteriore riducendo possibilmente anche le scie.\nLo scopo di questo dispositivo \u00e8 quello di favorire la fuoriuscita del flusso da sotto la vettura in modo tale da permettere l'ingresso della maggior quantit\u00e0 possibile di aria fresca dal davanti e generare, cos\u00ec, il maggiore effetto suolo possibile.\nFunzionamento.\nL'effetto suolo \u00e8 spiegabile con le leggi della fluidodinamica: il potere energetico di un flusso \u00e8 dato dalla sua velocit\u00e0 (contributo cinetico) e dalla propria pressione. A meno di dissipazioni, per l'equazione di Bernoulli, la somma di questi due termini energetici si mantiene costante ed \u00e8 quindi possibile convertire la velocit\u00e0 in pressione e viceversa.\nLa vettura viene investita da un flusso d'aria (che ha ovviamente parametri energetici uniformi), si fa in modo che l'aria che si insinua al di sotto della vettura aumenti la propria velocit\u00e0 riducendo la sezione di attraversamento, a questo corrisponde una riduzione della pressione. Al di sopra della vettura questo invece non avviene e di conseguenza avremo una differenza di pressione che preme verso il basso la vettura.\nTale effetto pu\u00f2 quindi essere sfruttato per aumentare la forza deportante che spinge il fondo della vettura verso il basso; in questo modo si ottiene un maggiore carico aerodinamico senza dover usare altre appendici aerodinamiche deportanti, che causano resistenza all'avanzamento. L'effetto suolo permette quindi una maggiore aderenza e forza d'attrito statico tra le parti a contatto (come gli pneumatici degli autoveicoli)."}
{"id": "1656924", "revid": "2083096", "url": "https://it.wikipedia.org/wiki?curid=1656924", "title": "Un'altra te", "text": "Un'altra te \u00e8 una canzone cantata da Eros Ramazzotti, e scritta assieme a Piero Cassano e Adelio Cogliati pubblicata il 4 aprile . \u00c8 il secondo singolo estratto dall'album \"Tutte storie\".\nIl video della canzone \u00e8 stato diretto da Dario Piana, e la protagonista femminile \u00e8 l'attrice Francesca Neri. Il singolo \u00e8 arrivato in quattordicesima posizione in Islanda."}
{"id": "1656926", "revid": "74801", "url": "https://it.wikipedia.org/wiki?curid=1656926", "title": "\u0218andra", "text": "\u0218andra (in ungherese \"S\u00e1ndorh\u00e1za\", in tedesco \"Alexanderhausen\" o \"Schandern\", in dialetto svevo \"Schanderhaas\") \u00e8 un comune della Romania di abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: \u0218andra e Uihei.\n\u0218andra \u00e8 divenuto comune autonomo nel 2004, staccandosi dal comune di Biled."}
{"id": "1656937", "revid": "2091133", "url": "https://it.wikipedia.org/wiki?curid=1656937", "title": "Kup Bosne i Hercegovine", "text": "La Coppa di Bosnia ed Erzegovina di calcio (bosniaco: \"Kup Bosne i Hercegovine\"/\"\u041a\u0443\u043f \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0435\") \u00e8 la coppa nazionale calcistica che si tiene annualmente in Bosnia ed Erzegovina. Seconda manifestazione pi\u00f9 importante del Campionato bosniaco di calcio dopo la Premijer Liga Bosne i Hercegovine, la squadra vincente si qualifica per la UEFA Europa League.\nDal 1992 (anno in cui le squadre bosniache abbandonarono la Coppa di Jugoslavia) al 2000 venivano organizzate tre separate manifestazioni di coppa, una per ogni entit\u00e0 etnica del Paese. Nel 1998, per la prima volta, la Bosnia Erzegovina ebbe un suo primo vincitore unificato a seguito della \"Super finale\" tra il FK Sarajevo e il HNK Ora\u0161je (vincitori di due differenti manifestazioni; la vincente della zona serba non partecip\u00f2). Nel 1999-00 venne organizzata la prima edizione con un format tradizionale da parte della Federazione calcistica della Bosnia ed Erzegovina. Dalla stagione 2000-01, club da tutte le aree del paese partecipano alla manifestazione.\n1992\u20132000.\nPrima del 2000 venivano giocate tre differenti coppe, una per ogni componente etnica del paese. Quella disputata dai bosgnacchi era riconosciuta dalla UEFA e considerata l'unica ufficiale. Dal 1998 \u00e8 stata aggiunta anche la Kup FBiH, che vedeva protagoniste le migliori squadre della parte bosgnacca e croata.\nA tutt'oggi vengono disputate solo la Kup Republike Srpske e la Kup FBiH, che fungono da qualificazione per la coppa nazionale."}
{"id": "1656939", "revid": "486946", "url": "https://it.wikipedia.org/wiki?curid=1656939", "title": "Coppa di Bosnia-Erzegovina", "text": ""}
{"id": "1656944", "revid": "4507", "url": "https://it.wikipedia.org/wiki?curid=1656944", "title": "Morozzo della Rocca", "text": ""}
{"id": "1656945", "revid": "1573940", "url": "https://it.wikipedia.org/wiki?curid=1656945", "title": "Maurizio Vigiani", "text": " \nPartecip\u00f2 alla Resistenza. Rappresentante del mondo sindacale ed operaio, nel 1948 venne candidato dalla Democrazia Cristiana nella circoscrizione del Mugello, che veniva considerata di sicura assegnazione al Partito Comunista. Vigiani, con grande sorpresa soprattutto da parte dei membri del suo partito, vinse una battaglia considerata ormai persa (da allora da tale circoscrizione sono stati eletti solo candidati afferenti ai partiti della sinistra). Successivamente l'impegno politico di Vigiani si \u00e8 indirizzato principalmente al sostegno del mondo delle cooperative edificatrici e del volontariato. Fu anche consigliere comunale a Fiesole per 25 anni."}
{"id": "1656964", "revid": "212348", "url": "https://it.wikipedia.org/wiki?curid=1656964", "title": "Oina", "text": "La oina \u00e8 uno sport di squadra tradizionale della Romania.\nRegolamento.\nQuesta disciplina risale almeno al 1364 secondo fonti documentate che descrivono il gioco praticato all'epoca prevalentemente da pastori della Valacchia. Il regolamento ha sub\u00ecto varie modifiche ma ha conservato le originarie regole principali che si possono paragonare a quelle del baseball e per certi aspetti allo tsan praticato in Valle d'Aosta (dove per\u00f2 non esiste il concetto di basi da conquistare). Sostanzialmente lo scopo del gioco \u00e8 quello di conquistare \"basi\" correndo dopo che un battitore della propria squadra ha lanciato la palla, pesante circa 140 g, colpendola con una mazza affinch\u00e9 gli avversari prendano la palla nel maggior lasso di tempo possibile. Ogni squadra schiera 11 atleti in campo oltre le riserve; ogni partita dura mezz'ora e vince chi conquista pi\u00f9 basi. Campionati nazionali di oina si disputano in Romania e Moldavia."}
{"id": "1656967", "revid": "729019", "url": "https://it.wikipedia.org/wiki?curid=1656967", "title": "Quinto Atrio", "text": "Serv\u00ec sotto Gaio Giulio Cesare nel corso della conquista della Gallia e partecip\u00f2 alla seconda spedizione in Britannia nel 54 a.C., quando fu lasciato con alcune coorti e 300 cavalieri a guardia delle navi sulla spiaggia mentre Cesare marciava nell'interno dell'isola."}
{"id": "1656968", "revid": "125589177", "url": "https://it.wikipedia.org/wiki?curid=1656968", "title": "Tecniche di vendita", "text": "Tecniche di vendita \u00e8 il termine con cui si indica l'insieme delle metodologie classificate e riconoscibili che vengono utilizzate nel corso di una trattativa di vendita allo scopo di ottenere l'esplicito consenso all'acquisto di un prodotto o di un servizio da parte di un potenziale compratore.\nDescrizione.\nL'ambito di riferimento \u00e8 quello del processo negoziale messo in atto da chi svolge professionalmente l'attivit\u00e0 di venditore (in qualit\u00e0 di dipendente o di intermediario commerciale) per conto di aziende che si rivolgono ad uno o pi\u00f9 mercati di clientela business e consumer.\nObiettivo generale dell'insieme delle Tecniche di Vendita \u00e8 quello di creare le condizioni e favorire la decisione del cliente di acquistare un determinato prodotto o servizio. Un modo per influenzare le decisioni del cliente \u00e8 quello di sperimentare un percorso per livelli progressivi che permettano di dare tangibilit\u00e0 al processo di avvicinamento verso la chiusura della vendita. Questo percorso progressivo pu\u00f2 essere rappresentato attraverso sei fasi: \"approccio\", \"esplorazione\", \"proposta\", \"gestione delle obiezioni\", \"chiusura\" e \"post vendita\".\nIn funzione del tipo di mercato e della complessit\u00e0 dei prodotti/servizi che il venditore offre, si possono distinguere varie Tecniche di Vendita applicabili: si delinea cos\u00ec un range ideale che va da quelle in cui gli obiettivi e le necessit\u00e0 del cliente sono il punto focale della negoziazione, cosiddetta vendita consulenziale, sino a quelle in cui la pressione esercitata per indurre all'acquisto \u00e8 tale da mettere in evidenza tratti riconducibili ad una persuasione di tipo \"pseudo manipolatoria\". \nConsiderata la centralit\u00e0, per qualsiasi tipo di tecnica, della dinamica della relazione che si sviluppa tra venditore e acquirente,\nsi comprende come l'approfondimento delle condizioni psicologiche che motivano all'acquisto sia un fattore chiave e sia un comune denominatore degli interventi formativi svolti in aula e sul campo a beneficio dei venditori professionisti.\nCos\u00ec come accade per qualsiasi tipo di competenza basata sullo studio e l'osservazione dinamica dei comportamenti, anche le Tecniche di Vendita si modificano e si adattano al mutamento degli scenari in cui vengono applicate. Il proliferare di mezzi di comunicazione di massa da cui i compratori, privati o aziendali, possono attingere informazioni sempre pi\u00f9 dettagliate sulle offerte disponibili in un determinato mercato aumenta il grado di consapevolezza critica e di aspettativa degli stessi nei confronti dei prodotti/servizi disponibili. Come conseguenza, le Tecniche di Vendita si spostano progressivamente da una dimensione di hard selling, dove l'ottenimento dell'ordine da parte del cliente \u00e8 l'obiettivo primario da perseguire indipendentemente dalle reali necessit\u00e0 del cliente stesso, ad uno scenario di soft selling o vendita consulenziale, dove l'obiettivo primario \u00e8 quello di comprendere i bisogni espliciti ed impliciti del cliente per poi creare sintonia, laddove possibile, tra questi e la reale offerta che il venditore \u00e8 in grado di proporre.\nL'ascolto attivo, un comportamento assertivo e un \"coinvolgimento emozionale\" a tutto tondo del cliente sono oggi alcune delle dimensioni universalmente riconosciute come imprescindibili per uno Stile di Vendita professionale che punti a risultati sia qualitativi che quantitativi degni di successo personale.\nViste le qualit\u00e0 necessarie, ed il costante bisogno di esercizio e sviluppo delle stesse, \u00e8 abbastanza intuitivo comprendere\ncome l'attivit\u00e0 del venditore professionista sia un contesto progressivamente sempre pi\u00f9 selettivo in cui operare.\nNon vi \u00e8 una esatta stima su quanti operatori del settore abbandonino questo percorso lavorativo dopo pochi anni, se non dopo pochi mesi, poich\u00e9 la necessit\u00e0 di sapersi costantemente automotivare deve rappresentare i tratti essenziali della quotidianit\u00e0."}
{"id": "1656970", "revid": "124108992", "url": "https://it.wikipedia.org/wiki?curid=1656970", "title": "Santalales", "text": "Santalales \u00e8 un ordine di piante angiosperme a distribuzione cosmopolita.\nSistematica.\nIl Sistema Cronquist (1981) considera come facenti parte dell'ordine le seguenti famiglie: \nLa classificazione APG II (2003) riconosce solo le seguenti:\nLa famiglia Medusandraceae, non pi\u00f9 accettata, comprendeva due generi: \"Soyauxia\" e \"Medusandra\". Evidenze molecolari attribuiscono il primo alla famiglia Peridiscaceae dell'ordine Saxifragales, e il secondo all'ordine Malpighiales.\nLa famiglia Dipentodontaceae, che comprende un unico genere (\"Dipentodon\"), \u00e8 attribuita al nuovo ordine Huerteales, assieme alle Tapisciaceae e al genere \"Perrottetia\" in precedenza attribuito alle Celastraceae."}
{"id": "1656975", "revid": "287204", "url": "https://it.wikipedia.org/wiki?curid=1656975", "title": "Tarnava Piccolo", "text": ""}
{"id": "1656986", "revid": "287204", "url": "https://it.wikipedia.org/wiki?curid=1656986", "title": "Cubat\u00e3o", "text": "Cubat\u00e3o \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Santos."}
{"id": "1656989", "revid": "984922", "url": "https://it.wikipedia.org/wiki?curid=1656989", "title": "Stazione meteorologica di Poggibonsi Strozzavolpe", "text": "La stazione meteorologica di Poggibonsi Strozzavolpe \u00e8 la stazione meteorologica di riferimento relativa alla cittadina di Poggibonsi.\nCoordinate geografiche.\nLa stazione meteo si trova nell'Italia centrale, in Toscana, in provincia di Siena, nel comune di Poggibonsi, in localit\u00e0 \"Strozzavolpe\", a 241 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, \u00e8 di +5,4 \u00b0C; quella del mese pi\u00f9 caldo, luglio, si attesta a +23,1 \u00b0C .\nLe precipitazioni medie annue nel medesimo trentennio si attestano a 754 mm, con moderato picco in autunno e distribuzione relativamente costante nelle altre tre stagioni con minimo relativo in estate."}
{"id": "1656991", "revid": "76963", "url": "https://it.wikipedia.org/wiki?curid=1656991", "title": "Agust\u00ed Chalaux i de Subir\u00e0", "text": "Egli ha creato un modello politico, economico e sociale, che aveva lo scopo di ridurre il pi\u00f9 possibile gli abusi del potere, la miseria e la corruzione.\nBiografia.\nNacque il 19 luglio del 1911 a Sant Gen\u00eds dels Agudells, che allora era un villaggio di 15 abitanti prossimo a Barcellona. Suo padre era un industriale francese che aveva una fabbrica di tinture per la lana in strada de los Almog\u00e0vers, a Barcellona. Sua madre apparteneva alla famiglia dei Subir\u00e0, di tradizione carlista catalana. All'et\u00e0 di quattro anni fu iscritto alla scuola Montessori, una delle prime ad essere inaugurate in Europa. A nove anni and\u00f2 in Francia a studiare, e rimase a Tolone fino alla fine della maturit\u00e0.\nQuando aveva 14 anni conobbe il banchiere Horace Finaly, che ebbe una grande influenza su di lui fino ai 28 anni, e che gli sugger\u00ec di studiare Chimica. Agust\u00ed Chalaux fece questi studi nella scuola di chimica di Mulhouse. Qui egli impar\u00f2 il metodo scientifico applicato ai fenomeni fisici e chimici, e questo risvegli\u00f2 in lui il desiderio di impostare lo studio dei fenomeni sociali ed economici con una precisione ed un rigore simili.\nFu in contatto con gruppi politici dapprima catalanisti e poi libertari. Trascorse la guerra civile spagnola a Barcellona, dove prosegu\u00ec con le sue riflessioni e gli studi, mentre allo stesso tempo svolgeva il suo compito di direttore nella fabbrica famigliare, che non fu mai nazionalizzata n\u00e9 collettivizzata, ma collaborando con i sindacalisti, che lo chiamavano \u00ab\"Xal\u00f3\"\u00bb.\nNel 1939 and\u00f2 in esilio a Parigi, dove lo colse l'inizio della seconda guerra mondiale. Fu mobilitato nella Scuola Ufficiali di artiglieria. Dopo l'occupazione tedesca, il governo di P\u00e9tain lo smobilit\u00f2 e pot\u00e9 riprendere i suoi studi.\nRitorn\u00f2 in Catalogna nel 1945. Fu un lettore assiduo di \u00ab\"La Semana Internacional\"\u00bb (\u00ab\"La Settimana Internazionale\"\u00bb), pubblicata in Cile da Joan Bardina, che esercit\u00f2 anche lui un'importante influenza sul nostro personaggio.\nNel 1956, l'occupazione dell'Ungheria gli fece capire che la violenza non era la strada giusta per imporre un cambiamento politico.\nNel 1968 lasci\u00f2 il suo lavoro di chimico. Prese parte nella \u00ab\"Universitat al Carrer\"\u00bb (l'\u00ab\"Universit\u00e0 della Strada\"\u00bb), che pi\u00f9 tardi divenne ufficiale con il nome di \u00ab\"Institut de Cultura Popular\"\u00bb (\u00ab\"Istituto di Cultura Popolare\"\u00bb).\nConvinse Llu\u00eds Maria Xirinacs a creare, assieme ad altri, una nuova associazione per studiare il suo modello politico, economico e sociale, che allora era nuovo, e il 25 ottobre del 1984 fondarono il \u00ab\"Centre d'Estudis Joan Bardina\"\u00bb (\u00ab\"Centro Studi Joan Bardina\"\u00bb), con sede nell'antica fabbrica famigliare.\nPubblic\u00f2, fra altri, i libri \u00ab\"Assaig sobre moneda, mercat i societat\"\u00bb (\u00ab\"Saggi su valuta, mercato e societ\u00e0\"\u00bb), e \u00ab\"Moneda telem\u00e0tica i estrat\u00e8gia de mercat\"\u00bb (\u00ab\"Moneta telematica e strategia di mercato\"\u00bb). Nel documento \u00ab\"Disseny de Civisme\"\u00bb (\u00ab\"Progetto di Civismo\"\u00bb) formul\u00f2 le sue proposte programmatiche.\nAgust\u00ed Chalaux mor\u00ec a Barcellona il 26 aprile del 2006."}
{"id": "1656992", "revid": "1543377", "url": "https://it.wikipedia.org/wiki?curid=1656992", "title": "Guaruj\u00e1", "text": "Guaruj\u00e1 \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Santos."}
{"id": "1656993", "revid": "1784938", "url": "https://it.wikipedia.org/wiki?curid=1656993", "title": "Benjamin Fondane", "text": "Biografia.\nAppartenente ad un'importante famiglia di intellettuali ebrei, di origine tedesca, cambia il suo originario cognome Wechsler in quello di Fundoianu, nome del territorio di provenienza e dalla fusione dei nomi del nonno materno con quello del nonno paterno. Si trasferisce a Parigi nel 1923 ove continua la sua attivit\u00e0 di scrittore e pensatore. Diviene amico di \u0160estov e si appassiona alla filosofia. Oltre al pensiero di \u0160estov studia l'opera dei massimi filosofi occidentali tra cui Nietzsche e Heidegger.\nIn seguito si impegna nella formulazione di un pensiero che fosse il superamento del razionalismo occidentale. \nDurante gli anni trenta, Fondane si trova al centro della vita intellettuale francese ed anche europea. Per il polemista Fondane, il pensiero si definisce come una lotta, come anche per \u0160estov, che reputava che la filosofia non fosse conoscenza ma una lotta accanita contro la morte per la libert\u00e0. \u00c8 in questo spirito che egli suscita un dibattito nel 1936 sull'interpretazione di Kierkegaard in Francia. Egli punta pi\u00f9 in particolare a Denis de Rougemont, a Rachel Bespaloff, cos\u00ec come a Jean Wahl.\nNel marzo del 1944 viene arrestato dalla polizia di Vichy; i suoi amici (principalmente Emil Cioran che si rec\u00f2 di persona al commissariato con un importante redattore della Gallimard) riescono a ottenere la sua liberazione, ma Fondane non vuole abbandonare sua sorella Line. Viene allora deportato dapprima al campo di internamento di Drancy, poi ad Auschwitz il 30 marzo, dove muore il 2 ottobre.\nIl suo nome resta legato soprattutto ad un trattato di estetica dal curioso titolo, \"Faux Trait\u00e9 d'esth\u00e9tique. Essai sur la crise de r\u00e9alit\u00e9\", pubblicato nel 1938.\nIl pensiero.\nIl suo pensiero \u00e8 centrato sulla necessit\u00e0 di resistere a tutte quelle teorie elaborate presupponendo il primato della razionalit\u00e0, le quali propongono un concetto di creazione poetica da cui \u00e8 espunta, per un processo di purificazione, ogni \u00abrealt\u00e0\u00bb e ogni derivazione fisiologica del prodotto artistico. Il suo programma \u00e8 riassunto in questa affermazione riferita al \"Trattato\": \u00abLo studio non affronta nessuna delle questioni serene che nel corso dei secoli ci hanno proposto gli estetologi\u00bb\nRimprovera alla tradizione occidentale il progetto di \u00abintellettualizzare\u00bb la poesia facendola divenire un sorta di sottoprodotto della riflessione filosofica."}
{"id": "1656997", "revid": "119991", "url": "https://it.wikipedia.org/wiki?curid=1656997", "title": "Stazione meteorologica di Poggibonsi", "text": ""}
{"id": "1656998", "revid": "122338451", "url": "https://it.wikipedia.org/wiki?curid=1656998", "title": "Raffaele Adimari", "text": "Il \"Sito\" era una rielaborazione di pagine \u00absparse\u00bb composte dal dottor don Adimario Adimari, rettore di Sant'Agnese e figlio del cavalier Nicol\u00f2.\nBiografia.\nRaffaele non dice quale sia la parentela che lo lega al sacerdote. Altrove offre un utile indizio. Racconta la congiura antimalatestiana di domenica 20 gennaio 1498 contro Pandolfo, e scrive che essa fu organizzata nella casa dei suoi \u00abantecessori\u00bb, cio\u00e8 il cavalier Nicol\u00f2 e \u00abAdimario suo Padre\u00bb (II, p. 54).\nQuesto Nicol\u00f2 padre del prete-scrittore Adimario, e morto nel 1565, come apprendiamo dallo storico Gaetano Urbani (\"Raccolta di scrittori e prelati riminesi\", ms. 195, Biblioteca Civica Gambalunga di Rimini [BGR], inizio sec. XIX, p. 2), ebbe altri quattro figli: Tiberio e Cesare (entrambi senza prole), Antonio ed Ottaviano.\nRaffaele \u00e8 quindi figlio di uno di questi ultimi due. Ed il prete-scrittore \u00e8 uno zio (e non prozio come talora si legge) di Raffaele.\nNicol\u00f2 Adimari rinnova il nome del nonno, racconta lo storico settecentesco Filippo Gaetano Battaglini. \nDa Battaglini sappiamo che Adimario il congiurato aveva sposato Isabetta degli Atti (figlia di un fratello di Isotta degli Atti, prima concubina e poi moglie di Sigismondo Pandolfo Malatesti), che ebbe fama di donna \u00abmodestissima e spirituale\u00bb.\nNel 1498 Adimario ed il figlio Nicol\u00f2 tentano di cacciare Pandolfo Malatesti. Ma, spiega Raffaele, la loro iniziativa \u00abnon hebbe effetto buono\u00bb (II, p. 54). Adimario pot\u00e9 rientrare soltanto nel 1504, perdonato dai veneziani a cui l'anno prima la citt\u00e0 era stata ceduta da Pandolfo (detto per questo \u00abultimo\u00bb).\nRaffaele Adimari racconta nel II tomo (p. 75) del \"Sito\" di aver tra gli antenati il cardinale Alamanno Adimari vissuto dal 1362 al 1422.\nAttribuzione.\nMons. Giacomo Villani (1605-1690) erroneamente attribuisce il \"Sito\" all'olivetano di Scolca (al Covignano di Rimini) padre Ippolito Sal\u00f2, matematico, nipote di mons. Paolo che fu al servizio del cardinal Carlo Borromeo.\nRaffaele Adimari ricevette in dono le 62 carte \u00absparse\u00bb (\"Elogio del sito riminese\", ms. 617, BGR) di don Adimario il 20 dicembre 1605 dal nobile Francesco Rigazzi che le possedeva (Schede Gambetti 111 e 113 fasc. 1; 25, fasc. 76, BGR). Rigazzi \u00e8 il fondatore del collegio dei Gesuiti di Rimini."}
{"id": "1656999", "revid": "767487", "url": "https://it.wikipedia.org/wiki?curid=1656999", "title": "Angelo Pierleoni", "text": "Anche suo fratello Luigi era un centrocampista offensivo che ha giocato per 18 anni tra la C2 e la C1 (tra cui Francavilla e Teramo); suo figlio Jacopo ha giocato nelle giovanili del Teramo in C poi in campionati dilettantistici, mentre suo nipote Manuel (figlio di Luigi) \u00e8 un calciatore professionista.\nCarriera.\nGiocatore.\nCentrocampista, \u00e8 cresciuto tra Teramo e Fermana; con quest'ultima squadra ha vinto un campionato interregionale in posizione di attaccante e ha militato anche l'anno dopo in C2. Poi ha svolto gran parte della sua lunga carriera tra Serie B e Serie C, raggiungendo per\u00f2 anche la massima divisione con (annate 1989-1990 e 1990-1991) e (annata 1991-1992).\nIn carriera ha totalizzato complessivamente 52 presenze e 3 reti in Serie A e 131 presenze e 20 reti in Serie B (con le maglie di Messina, Brescia e Ascoli, con cui ha ottenuto la promozione in A nell'annata 1990-1991.\nAllenatore.\nLa pi\u00f9 significativa esperienza da allenatore \u00e8 sulla panchina della Fidelis Andria che nel 2002 lo assume formalmente come allenatore, anche se la guida tecnica \u00e8 affidata a Roberto Cappellacci, appena ritiratosi e perci\u00f2 ancora sprovvisto di patentino. Lascia consensualmente la panchina del Luco Canistro dopo la seconda giornata del campionato di Serie D 2010-2011."}
{"id": "1657000", "revid": "767487", "url": "https://it.wikipedia.org/wiki?curid=1657000", "title": "Frank Costello faccia d'angelo", "text": "Frank Costello faccia d'angelo (\"Le Samoura\u00ef\") \u00e8 un film del 1967 diretto da Jean-Pierre Melville.\nTrama.\nFrank Costello (Jef nella versione originale), killer solitario, uccide su commissione il padrone di un night. Preciso e determinato, si costruisce un alibi inattaccabile costruito in due fasi distinte, grazie anche all'aiuto della sua fidanzata Jane Lagrange. Nel night viene per\u00f2 visto dalla pianista Val\u00e9rie proprio dopo avere commesso il crimine. Stranamente lei lo copre, facendo finta di non riconoscerlo durante l'interrogatorio. Frank viene anche aiutato da Jane, che testimonia come i due siano stati insieme nell'orario dell'omicidio, e viene inoltre riconosciuto da Wiener, che cos\u00ec ne conferma l'alibi quale amante di Jane.\nRilasciato, Frank si trova cos\u00ec ad essere braccato da ogni parte. La polizia, in particolare l'ispettore incaricato delle indagini, non crede al suo alibi meticolosamente preparato, e cerca in ogni modo di intrappolarlo. I mandanti dell'omicidio, temendo che le indagini possano arrivare sino a loro, lo vogliono eliminare. Costello riesce a sfuggire ai pedinamenti grazie alla conoscenza perfetta di strade, vicoli e metropolitana. Gli viene commissionato un altro omicidio, e questa volta il bersaglio \u00e8 la pianista del night. In un finale memorabile sar\u00e0 lui l'arbitro del proprio destino.\nCommento.\nIl film segna l'inizio della collaborazione tra Jean-Pierre Melville e Alain Delon che sarebbe continuata con \"I senza nome\" (1970) e \"Notte sulla citt\u00e0\" (1972), sino alla morte del regista.\n\u00c8 forse uno dei punti pi\u00f9 elevati del polar (connubio, alla francese, dei generi poliziesco e noir). In effetti, sin dalla frase che appare all'inizio (\"Non esiste solitudine pi\u00f9 profonda del samurai, se non quella della tigre nella giungla\") e che spiega il titolo originale (\"Le Samoura\u00ef\"), \u00e8 evidente l'ispirazione di Melville, da sempre ambasciatore del cinema americano in Francia a quel modello di \"killer esistenziale\", di cui Renato Venturelli (in \"L'et\u00e0 del noir\", 2007) individua il prototipo nel Philip Raven, interpretato da Alan Ladd, in \"Il fuorilegge\" di Frank Tuttle, ispirato al romanzo \"Una pistola in vendita\" di Graham Greene. (\"...non il gangster come esponente della malavita organizzata o comunque come criminale immerso in un preciso quadro sociale, ma assassino solitario che si distacca anche dagli abituali connotati etnici per risolvere il suo tragitto in un personale confronto con la morte\").\nLa tessitura del film \u00e8 arricchita da riferimenti alla cultura giapponese, come la sobria e perfezionistica ritualit\u00e0 dei gesti nello svolgere i suoi lavori - ma che rimanda anche al Robert Bresson di \"Diario di un ladro\" o di \"Un condannato a morte \u00e8 fuggito.\"\nDa segnalare il contributo di Henri Deca\u00eb, direttore della fotografia ed esponente di spicco della Nouvelle Vague, in questo film notturno, soprattutto nel pedinamento del protagonista negli oscuri anfratti in cui la tigre cerca di sottrarsi alla caccia dei lupi."}
{"id": "1657001", "revid": "585241", "url": "https://it.wikipedia.org/wiki?curid=1657001", "title": "John Shea", "text": "Fu un malfattore di Boston che spacciava narcotici, grazie al capo della banda criminale Winter Hill Gang, James \"Whitey\" Bulger, negli anni ottanta. Shea fu accusato di spaccio di cocaina, nel 1990 e per questo trascorse 12 anni di galera.\nShea scrisse un libro chiamato \"Ratto Bastardo\" (\"Rat Bastards\"); \"La Storia del Pi\u00f9 Onorabile Malfattore Irlandese della Boston Meridionale\" (\"The Story of South Boston's Most Honorable Irish Mobster\"), basata sulla sua esperienza con la Winter Hill Gang."}
{"id": "1657002", "revid": "1305772", "url": "https://it.wikipedia.org/wiki?curid=1657002", "title": "Praia Grande (San Paolo)", "text": "Praia Grande \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Santos."}
{"id": "1657013", "revid": "287204", "url": "https://it.wikipedia.org/wiki?curid=1657013", "title": "Priestfield Stadium", "text": "Il Priestfield Stadium, anche noto come Priestfield e, per esigenze di sponsorizzazione, come KRBS Priestfield Stadium, \u00e8 uno stadio di calcio di Gillingham, citt\u00e0 del Regno Unito nella contea del Kent.\nEsso \u00e8 lo stadio del Gillingham FC da quando il club \u00e8 stato fondato nel 1893, e fu, contemporaneamente la casa del Brighton &amp; Hove Albion Football Club, per due stagioni durante gli anni 90.\nNegli ultimi ann lo stadio ha subito varie modifiche come la riduzione di posti da 20.000 a 11.582.Dal 1997 sono iniziati i lavori per la costruzione delle quattro tribune e di servizi all'interno dell'impianto"}
{"id": "1657016", "revid": "110157", "url": "https://it.wikipedia.org/wiki?curid=1657016", "title": "Itanha\u00e9m", "text": "Itanha\u00e9m \u00e8 un comune del Brasile nello Stato di San Paolo, parte della mesoregione del Litoral Sul Paulista e della microregione di Itanha\u00e9m."}
{"id": "1657017", "revid": "1543377", "url": "https://it.wikipedia.org/wiki?curid=1657017", "title": "\u0218tiuca", "text": "\u0218tiuca (in ungherese \"Csuk\u00e1s\", in tedesco \"Ebendorf\") \u00e8 un comune della Romania di 1.804 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: Dragomire\u0219ti, Olo\u0219ag, \u0218tiuca, Zgribe\u0219ti."}
{"id": "1657021", "revid": "287204", "url": "https://it.wikipedia.org/wiki?curid=1657021", "title": "Stiuca", "text": ""}
{"id": "1657025", "revid": "18941932", "url": "https://it.wikipedia.org/wiki?curid=1657025", "title": "Riviera Apuana", "text": ""}
{"id": "1657029", "revid": "287204", "url": "https://it.wikipedia.org/wiki?curid=1657029", "title": "Mongagu\u00e1", "text": "Mongagu\u00e1 \u00e8 un comune del Brasile nello Stato di San Paolo, parte della mesoregione del Litoral Sul Paulista e della microregione di Itanha\u00e9m."}
{"id": "1657031", "revid": "119717101", "url": "https://it.wikipedia.org/wiki?curid=1657031", "title": "Stazione meteorologica di Pienza", "text": "La stazione meteorologica di Pienza \u00e8 la stazione meteorologica di riferimento relativa alla localit\u00e0 di Pienza.\nStoria.\nLa stazione meteorologica venne attivata nel 1885 presso la torre dell'osservatorio del complesso architettonico del Conservatorio di San Carlo, al n. 6 dell'omonima via del centro storico. L'osservatorio meteorologico entr\u00f2 a far parte della rete di stazioni del Regio Ufficio Centrale di Meteorologia; i dati venivano raccolti dal personale del conservatorio e pubblicati negli annali dell'Ufficio Centrale di Meteorologia prima e negli annali idrologici del Ministero dei lavori pubblici poi.\nAttorno alla met\u00e0 del Novecento inizi\u00f2 il lento declino del conservatorio fino alla sua definitiva soppressione avvenuta nel 1958. Nel frattempo, il Compartimento di Pisa del Servizio Idrografico e Mareografico Nazionale aveva gi\u00e0 provveduto nel 1936 all'attivazione della stazione meteorologica denominata di Pienza Madonnina in un'ubicazione diversa all'interno della cittadina: dopo la definitiva chiusura del conservatorio, le osservazioni meteorologiche a Pienza proseguirono unicamente presso la nuova stazione, i cui dati sono stati pubblicati fino al 1996 negli annali idrologici del compartimento pisano.\nCoordinate geografiche.\nLa stazione meteorologica si trova nell'Italia centrale, in Toscana, in provincia di Siena, nel comune di Pienza.\nL'ubicazione originaria del Regio Osservatorio Meteorologico di Pienza era presso il complesso architettonico del conservatorio di San Carlo, a 499 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +4,8\u00a0\u00b0C; quella dei mesi pi\u00f9 caldi, luglio e agosto, si attesta a +22,8\u00a0\u00b0C .\nLe precipitazioni medie annue nel medesimo trentennio si attestano a 689\u00a0mm, con moderato picco in autunno e distribuzione relativamente costante nelle altre tre stagioni con minimo relativo in estate.\nTemperature estreme mensili dal 1921 al 1996.\nDi seguito sono riportati i valori estremi mensili delle temperature massime e minime registrate a Pienza dal 1921 al 1996, presso l'osservatorio meteorologico tra il 1921 e il 1952 e in localit\u00e0 Madonnina tra il 1953 e il 1996.\nIn base alle suddette rilevazioni, la temperatura massima assoluta \u00e8 stata registrata nell'agosto 1974 con +39,0\u00a0\u00b0C, mentre la minima assoluta di -11,5\u00a0\u00b0C \u00e8 datata dicembre 1940."}
{"id": "1657032", "revid": "767487", "url": "https://it.wikipedia.org/wiki?curid=1657032", "title": "Love Kills (Ramones)", "text": "Love Kills \u00e8 un singolo della band punk Ramones. \n\u00c8 stato pubblicato nell'album \"Animal Boy\" del 1986.\nNel 1996 Dee Dee Ramone fu invitato all'ultimo show dei Ramones al The Palace a Los Angeles dove esegu\u00ec le parti vocali per \"Love Kills\". Dimentic\u00f2 due versi (anche se scrisse la canzone), cant\u00f2 fuori tono, inizi\u00f2 prima e ricorse subito a parlare allegramente.\nStoria.\nLa canzone, scritta da Dee Dee Ramone, narra della storia d'amore fra Sid Vicious e la sua compagna, Nancy Spungen. Sid viene glorificato come \"il re del punk rock\", al contrario di Nancy, descritta come una \"regina rotta\" e disprezzata ripetutamente nella canzone (Nancy \u00e8 stata la causa dell'avvicinamento di Sid Vicious nel mondo della droga da cui non \u00e8 mai riuscito ad uscire).\n\u00c8 incentrata sull'amore fra i due, amore che trasciner\u00e0 Sid verso la droga e l'overdose fatale.\n\u00c8 anche presente una forte critica relativa all'uso di eroina:\nRimane curioso che una critica cos\u00ec pesante all'eroina fosse stata scritta da Dee Dee Ramone, noto consumatore abituale della sostanza."}
{"id": "1657033", "revid": "1442080", "url": "https://it.wikipedia.org/wiki?curid=1657033", "title": "Segavecchia", "text": "Segavecchia pu\u00f2 far riferimento a:"}
{"id": "1657036", "revid": "287204", "url": "https://it.wikipedia.org/wiki?curid=1657036", "title": "Peru\u00edbe", "text": "Peru\u00edbe \u00e8 un comune del Brasile nello Stato di San Paolo, parte della mesoregione del Litoral Sul Paulista e della microregione di Itanha\u00e9m."}
{"id": "1657040", "revid": "110157", "url": "https://it.wikipedia.org/wiki?curid=1657040", "title": "Itariri", "text": "Itariri \u00e8 un comune del Brasile nello Stato di San Paolo, parte della mesoregione del Litoral Sul Paulista e della microregione di Itanha\u00e9m."}
{"id": "1657042", "revid": "466539", "url": "https://it.wikipedia.org/wiki?curid=1657042", "title": "Uli Edel", "text": "Biografia.\nDopo aver studiato storia del teatro a Monaco, fu accettato nella Hochschule f\u00fcr Fernsehen und Film insieme a Bernd Eichinger. Nel 1981 realizza insieme a Eichinger e Herman Weigel \"Christiane F. - Noi, i ragazzi dello zoo di Berlino\". Nel 1986 \u00e8 la volta di \"Ultima fermata Brooklyn\". \nAltri suoi film sono \"Body of Evidence\", \"Tyson\", \"Rasputin - Il demone nero\", \"Il mio amico vampiro\" e \"Purgatory\", cos\u00ec come le miniserie \"Le nebbie di Avalon\", \"Giulio Cesare\" e \"La saga dei Nibelunghi\", basata sulla Saga dei Volsunga e su quella dei Nibelunghi."}
{"id": "1657043", "revid": "254059", "url": "https://it.wikipedia.org/wiki?curid=1657043", "title": "Bianca Bentivoglio", "text": "Insieme alla famiglia, \u00e8 raffigurata nella pala di Lorenzo Costa.\nSpos\u00f2 nel 1479 il mantovano Niccol\u00f2 Maria Rangoni (1455 \u2013 1500), Signore di Spilamberto e Cordignano. \nDiscendenza.\nLa coppia ebbe quattro figli maschi ed due femmine:\nBianca e il marito sono raffigurati in una pala di Francesco Bianchi Ferrari, conservata nella Galleria Estense."}
{"id": "1657047", "revid": "91475", "url": "https://it.wikipedia.org/wiki?curid=1657047", "title": "Vibrioni", "text": ""}
{"id": "1657051", "revid": "729019", "url": "https://it.wikipedia.org/wiki?curid=1657051", "title": "Trevor Woodman", "text": "Fu parte della selezione che vinse la in Australia e, dopo il ritiro, \u00e8 divenuto commentatore sportivo e allenatore; dal 2014 \u00e8 tecnico degli avanti del .\nBiografia.\nPrima di diventare professionista, Woodman gioc\u00f2 nelle giovanili del Plymouth Albion e poi del .\nA gennaio 1996 fu ingaggiato dal , in cui rimase 8 stagioni.\nNel frattempo, messosi in evidenza come pilone, fu chiamato a giocare per l' con la quale disput\u00f2 7 incontri.\nL'esordio in Nazionale maggiore avvenne in preparazione alla Coppa del Mondo 1999, in un \"test match\" contro gli , anche se poi non fu convocato nella rosa che partecip\u00f2 alla competizione.\nUn infortunio occorsogli nel 2000 lo tenne fuori dal \"tour\" inglese in Sudafrica.\nChiamato successivamente per il \"tour\" nordamericano non fu mai utilizzato.\nLa sua seconda partita in Nazionale, quindi, fu disputata a quasi 3 anni di distanza dall'esordio, in un \"test\" autunnale nel 2002 contro la , poi di nuovo 3 mesi di inattivit\u00e0 dovuti a un infortunio al collo.\nAnche il suo terzo incontro, nel marzo 2003 contro la nel Sei Nazioni di quell'anno fu disputato partendo dalla panchina, cos\u00ec come quello successivo, contro l'.\nDivenne titolare in vista della Coppa del Mondo 2003 in Australia, nella quale disput\u00f2 cinque incontri compresa la finale di Sydney, e si impose come uno dei migliori piloni del torneo, a dispetto di una carriera costellata da infortuni.\nNel 2004 Woodman annunci\u00f2 il suo cambio di club, dal Gloucester al Sale Sharks, e contemporaneamente si ritir\u00f2 dall'attivit\u00e0 internazionale. Un infortunio alla schiena nel settembre 2004 lo tenne fuori per buona parte della stagione e, nel 2005, a soli 29 anni, annunci\u00f2 il ritiro definitivo dall'attivit\u00e0 agonistica.\nDopo il ritiro Woodman si \u00e8 dedicato all'attivit\u00e0 di commentatore sportivo. Tra le sue collaborazioni di rilievo, il commento tecnico durante la Cook Cup del 2006 per le antenne di Fox Sports Australia."}
{"id": "1657053", "revid": "110157", "url": "https://it.wikipedia.org/wiki?curid=1657053", "title": "Pedro de Toledo (Brasile)", "text": "Pedro de Toledo \u00e8 un comune del Brasile nello Stato di San Paolo, parte della mesoregione del Litoral Sul Paulista e della microregione di Itanha\u00e9m."}
{"id": "1657054", "revid": "1543377", "url": "https://it.wikipedia.org/wiki?curid=1657054", "title": "John Wilmot", "text": "Rochester veniva rinomato come un genio nella Corte del re durante la Restaurazione inglese ed era una figura di spicco dei \"cavalier lyrists\", cio\u00e8 gli scrittori e i poeti che facevano parte della Corte del sovrano Carlo II. Veniva considerato il miglior \"wit\" di tutta l'Inghilterra.\nFu anche un protettore degli artisti e noto libertino, tanto da diventare, insieme a personalit\u00e0 come Vanini e de Sade, una delle figure pi\u00f9 emblematiche di questo movimento, e da guadagnarsi il soprannome di \"Il libertino\".\nFu il marito dell'ereditiera Elizabeth Malet, dalla quale ebbe quattro figli. La sua fama si deve anche alle sue numerose amanti, tra cui l'attrice teatrale Elizabeth Barry, alla quale sembra che abbia tenuto in privato delle lezioni di recitazione, rendendola un'attrice brillante, e dalla quale ebbe una figlia.\nRochester era piuttosto famoso nella corte del re e nella nobilt\u00e0 inglese non solo per il suo eroismo militare e le sue poesie, ma anche per il fatto che abusava degli alcolici (lui stesso disse allo storico Gilbert Burnet \"di essere stato continuamente ubriaco per cinque anni\") e ci\u00f2 lo rendeva \"sfarzosamente gradevole\". Tuttavia veniva rinomato non solo per le scorribande ma anche per i guai: venne cacciato e riammesso innumerevoli volte alla corte di re Carlo II, che Rochester aveva satireggiato in modo scurrile. Oltre all'alcol, la distruzione da parte sua di una meridiana regale, una rissa nella quale rimase ucciso un suo amico, Mr Downes, e vari altri avvenimenti lo portarono alla disgrazia.\nBiografia.\nJohn Wilmot, II Conte di Rochester nacque a Ditchley, nella contea di Oxfordshire. Sua madre Anna St. John, contessa di Rochester, era una realista, discendente di un'antica e nobile famiglia anglicana. Ella divenne una partigiana dei Parlamentari durante la Prima rivoluzione inglese e fu anche incline al puritanesimo. Suo padre, Henry Wilmot, era un visconte alcolizzato, anch'egli realista, come la moglie, e di origini anglo-irlandesi; era stato nominato conte di Rochester nel 1652 per servizi militari resi a Carlo II durante l'esilio del re sotto il protettorato di Oliver Cromwell.\nJohn Wilmot nacque due anni prima della decapitazione del re Carlo I e Henry Wilmot, padre di John, mor\u00ec nel 1658, due anni prima della restaurazione della monarchia in Inghilterra.\nWilmot fu iniziato dalla madre a un'istruzione esemplare sin da bambino. Egli studiava alla Burford Grammar School e a casa veniva seguito da un tutore. Era molto bravo in latino e in storia ed era particolarmente appassionato degli scritti di Augusto. Rochester veniva generalmente considerato come uno studente modello e ben educato. All'et\u00e0 di soli dodici anni Rochester frequent\u00f2 il Wadham College dell'Universit\u00e0 di Oxford. Qui, lontano dall'occhio vigile della madre, Rochester aveva cominciato a far emergere una personalit\u00e0 differente da quella che tutti conoscevano. A quattordici anni gli fu conferito un titolo di studio onorifico da Edward Hyde, primo conte di Clarendon, che era Cancelliere all'Universit\u00e0 e suo zio. In seguito di gratitudine verso il figlio di Henry Wilmot, il re Carlo II Stuart confer\u00ec a John una pensione annuale di 500 sterline. Dopo aver eseguito un Grand Tour in Francia e Italia, Rochester ritorn\u00f2 a Londra nel 1664, accompagnato da Andrew Balfour, e venne ammesso alla corte del sovrano.\nCarlo II, in funzione di \" in loco parentis\", suggerisce a Wilmot la possibilit\u00e0 di un matrimonio tra lui e una giovane e ricca ereditiera e poetessa, Elizabeth Malet.\nNel 1665 John Wilmot si invaghisce cos\u00ec di Elizabeth Malet, che tenta pi\u00f9 volte di corteggiare e con modi non sempre galanti. Tuttavia nella questione si intromettono i familiari della ragazza, anch'essi affamati di denaro, che\nsi oppongono al matrimonio tra lei e lo squattrinato Rochester, che decide quindi di prendere la situazione in mano: la sera del 28 maggio dello stesso anno, mentre Elizabeth ritorna alla sua dimora dopo aver cenato alla Whitehall, viene forzatamente trasferita dalla sua carrozza a quella di Rochester, che la rapisce e la porta via con s\u00e9, come racconta Samuel Pepys nel suo diario. Qui Elizabeth viene violentata varie volte dal conte, ma non si sa come sia riuscita a tornare a casa dopo.\nRochester venne presto catturato e rinchiuso nella Torre di Londra, dove rimase per varie settimane. Venne rilasciato solo dopo aver scritto un'apologia di pentimento a re Carlo II. Rochester, in cerca di redenzione, si offr\u00ec volontario per combattere nella Seconda guerra anglo-olandese. Il suo coraggio nella battaglia marittima di V\u00e5gen contro gli olandesi gli procur\u00f2 grandissima fama, tanto da farlo diventare un eroe di guerra. Rallegrato per la condotta di Rochester, Carlo II lo nomin\u00f2 Gentleman of the Bedchamber poco dopo il suo ritorno in patria.\nElizabeth Malet acconsent\u00ec al matrimonio con Rochester, celebrato nel gennaio 1667. Dopo le nozze e l'acquisizione del cospicuo patrimonio della moglie, Rochester e lei si trasferiscono in campagna, nella grande tenuta di Rochester, come racconta nel suo diario Samuel Pepys. Da allora Elizabeth Malet, divenuta contessa di Rochester, controll\u00f2 il denaro del marito, che quindi non poteva mai essere totalmente libero o sicuro a livello finanziario. Insieme scrissero anche un libro di poesie.\nNel 1667 Rochester ottenne il suo seggio alla Camera dei lord, nonostante le contestazioni degli stessi lord riguardo al fatto che era troppo giovane.\nLa vita di Rochester fu divisa in due parti molto distinte, cio\u00e8 quella domestica e quella di corte: la prima Rochester la trascorreva leggendo libri e scrivendo opere teatrali e poetiche, spesso mentre si alcolizzava, il che faceva preoccupare molto la moglie Elizabeth, che sembrava amarlo sinceramente; la seconda fu particolarmente burrascosa, a causa del fatto che spesso Rochester si ubriacava, faceva discorsi abbastanza \"vivaci\" e se la spassava in modo stravagante. Rochester faceva inoltre parte della \"Merry Gang\" (cos\u00ec definita da Andrew Marvell per il suo carattere cameratesco e canzonatorio), composta per lo pi\u00f9 da letterati, drammaturghi e in genere personalit\u00e0 della borghesia inglese accomunate dalla passione per il teatro. La compagnia divenne molto florida dal 1665 in poi e lo rimase per almeno quindici anni. Tra le sue fila si annoveravano personalit\u00e0 del calibro di George Etherege, William Wycherley, Charles Sackville, VI conte di Dorset, Henry Jermyn, I conte di St Albans, Sir Charles Sedley, V baronetto, Henry Killigrew, Nell Gwyn e George Villiers, II duca di Buckingham (da quest'ultimo il giovane Rochester rimase affascinato a tal punto da dedicargli alcuni versi esplicitamente erotici).\nAncor oggi Rochester viene considerato uno dei maggiori esponenti del \"libertinismo dei costumi\" non solo per le sue avventure galanti a sfondo sessuale, ma anche per la sua presunta bisessualit\u00e0, che trova conferma anche in numerosi sonetti dedicati agli amici della Marry Gang, ma sempre tuttavia legati a quella che sembra essere solo un'ammirazione artistica.\nLa comunanza di gusti e idee fa nascere tra John Wilmot e l'amico George Etherege un intenso e profondo legame, che col tempo passer\u00e0 dall'amore per la letteratura e per il teatro a un amore di tipo sessuale. I due decidono di intraprendere insieme una carriera nel mondo dello spettacolo, scrivendo varie poesie e pi\u00e8ce; in particolare, Etherege diventa un modello di stile per i lavori di Rochester e di contro il commediografo si ispirer\u00e0 alla figura eclettica e irriverente di John Wilmot per delineare il protagonista libertino Dorimante del suo \"The Man of Mode\", scritto nel 1676, un elogio teatrale al suo amico Rochester e indiscutibilmente la migliore \"comedy of manners\" scritta in Inghilterra prima dell'avvento di Congreve, nonch\u00e9 una delle pi\u00f9 emblematiche pi\u00e8ce del teatro della Restaurazione inglese.\nAvendo fatto il suo ingresso nel mondo del teatro e delle compagnie londinesi, Wilmot finanzia gli allestimenti dell'amico Etherege e conosce Elizabeth Barry, una giovane e inesperta attrice che Wilmot prende sotto la sua ala. Rochester le d\u00e0 lezioni di recitazione, rendendola in breve tempo molto brillante e capace (Elizabeth in seguito diverr\u00e0 anche sua amante e \"protetta\"). La giovane Barry diede presto a Wilmot una figlia, cos\u00ec come anche al suo amico Etherege: Barry sar\u00e0 l'acclamata protagonista di tutti i lavori teatrali di Wilmot, compresa una satira su Carlo II scritta nel 1674, conosciuta come \"Il Satiro\". Questa \u00e8 essenzialmente una critica alla tendenza del monarca a concedere privilegi e terre a ogni donna che gli si conceda, facendo ricadere il mantenimento delle sue amanti e dei suoi figli (illegittimi) sulle spalle del popolo inglese. La pi\u00e8ce, oltre a essere una violenta critica alla corte e al governo di Carlo II, mostra il sovrano preoccupato solo di quanto i suoi sudditi spendano per il sesso e di quante prostitute ci siano a Londra.\nIl re aveva invece commissionato al conte di Rochester una satira contro un suo avversario politico; Rochester una sera, alterato dagli effetti dell'alcol, consegn\u00f2 al monarca il componimento sbagliato, irritando il sovrano tanto da essere costretto a lasciare la corte. Durante il suo esilio, Wilmot spese il suo tempo ad Adderbury e pratic\u00f2 il mestiere di mercante nella citt\u00e0 vecchia di Londra.\nOrmai fallito e ridotto sul lastrico, il conte decise di operare per un certo periodo di tempo nelle vesti di un fantomatico guaritore, il \"Dottor Bendo\", esperto nella cura di impotenza, infertilit\u00e0 e altri disturbi sessuali: applicando metodi scientificamente discutibili ma all'apparenza efficaci, Rochester attir\u00f2 a s\u00e9 una clientela popolare, soprattutto femminile, della quale risolveva i problemi di infertilit\u00e0 proponendosi egli stesso come donatore di seme e visitando approfonditamente le ignare pazienti sotto le sembianze di \"Mrs. Bendo\", la \"moglie del medico\".\nVenne in seguito reintegrato nella Camera dei lord, dove riprese posto al suo seggio, dopo un'assenza di sette settimane.\nTuttavia, Rochester si ricacci\u00f2 nei guai nel 1676. Una sera tardi, a Epsom, sembra che abbia avuto una rissa con un guardiano, presumibilmente provocato dallo stesso Rochester, e che, durante questa rissa, uno degli amici di Rochester, Billy Downes, nonch\u00e9 suo amante, venne ucciso con una picca, ma il conte si dilegu\u00f2 dalla scena del delitto.\nAll'et\u00e0 di trentatr\u00e9 anni Rochester fu colpito, presumibilmente, da sifilide, gonorrea, cirrosi epatica, malattie veneree o da malattie provocate dall'uso eccessivo di alcolici. Fu inoltre malato di depressione e, secondo le sue note biografiche, accett\u00f2, solo sul letto di morte, con gli sforzi del vescovo Gilbert Burnet e di sua madre, di convertirsi al cristianesimo.\nRochester, assistito dalla madre e dalla moglie Elizabeth, mor\u00ec alle prime luci del mattino del 26 luglio 1680, \"senza un brivido o un suono\" e la sua salma fu sepolta nella chiesa di Spelsbury. Pochi mesi dopo la sua dipartita, anche la moglie Elizabeth e il figlio Charles morirono.\nOpera.\nLe tre grandi edizioni critiche di Rochester nel XX secolo hanno adottato approcci molto diversi per autenticare e organizzare il suo canone di scrittura. L'edizione del 1968 di David Vieth adotta un'organizzazione fortemente biografica, modernizzando l'ortografia e la direzione delle sezioni del suo libro \"Prentice Work\", \"Early Maturity\", \"Tragic Maturity\" e \"Disillusionment and Death\". L'edizione di Keith Walker del 1984 \u00e8 di un genere basato su approccio, tornando alle vecchie grafie, nel tentativo di presentare i testi pi\u00f9 vicini a quelli che un pubblico del XVII secolo avrebbe potuto ricevere. L'edizione della Harold Love Oxford University Press del 1999 utilizza uno standard scientifico, prende atto della variet\u00e0 della storia coscienziosamente, ma organizza le opere delle sezioni di genere ordinatamente, dal privato al pubblico. Ci sono circa 75 poesie autentificate essere di Rochester.\nL'opera poetica di Rochester varia molto in forma, genere e contenuto. Faceva parte di una \"folla di signori che scriveva con facilit\u00e0\", che hanno continuato a produrre la loro poesia nei manoscritti, piuttosto che nella pubblicazione. Di conseguenza molto dell'opera di Rochester s'accorda sul riguardo dell'attualit\u00e0, andando dalle satire degli affari di corte in libelli, alle parodie degli stili dei suoi contemporanei, come Sir Charles Scroope. Egli \u00e8 anche noto per le sue improvvisazioni, una delle quali \u00e8 un epitaffio e presa in giro di re Carlo II:\nAl che Carlo \u00e8 noto per aver risposto:\nRochester era anche interessato al teatro. Oltre a un particolare interesse per le attrici, scrisse un adattamento del \"Valentinian\" di John Fletcher (1685), una scena per Robert Howard intitolata \"La conquista della Cina\", un prologo per \"L'imperatrice del Marocco\" di Elkanah Settle (1673), e alcuni epiloghi per \"Love in the Dark\" di Francis Fane (1675) e per \"Circe, a Tragedy\" di Charles Davenant (1677).\nL'opera pi\u00f9 nota attribuita a Rochester, \"Sodom, or the Quintessence of Debauchery\", non \u00e8 mai stata confermata con successo di essere stata scritta da lui. Stampe postume del \"Sodom\", tuttavia, furono accusate del reato di oscenit\u00e0 e distrutte. Il 16 dicembre 2004 una delle poche copie superstiti del \"Sodom\" \u00e8 stata venduta dalla Sotheby's per 45.600 sterline.\nFilosofia.\nDiscepolo nichilista del filosofo Thomas Hobbes e di libertini come Th\u00e9ophile de Viau e Claude Le Petit, seguitori moderni del pensiero di Epicuro, condusse una vita fatta di avventure galanti e a sfondo sessuale, sia con donne che con uomini, e pratic\u00f2 un edonismo discreto. Wilmot scrisse che i suoi unici principi erano l'\"amore violento per il piacere\" e \"una buona disposizione per il piacere stravagante\". Il pensiero di Wilmot fu influenzato molto anche dagli scritti di Abraham Cowley, Nicolas Boileau, Fran\u00e7ois de Malherbe e Pierre de Ronsard (degli ultimi tre scrisse anche alcune imitazioni).\nSeguendo la sua propria linea scettica e cinica riguardo alla vita, Wilmot scrisse:\nDopo la morte del conte, la sua presunta rinuncia all'ateismo venne persino pubblicata e divent\u00f2 un caposaldo della \"letteratura religiosa\" inglese. Nonostante negli ultimi periodi comparissero spesso delle riflessioni teologiche e religiose negli scritti di Rochester, dal momento che il resoconto della sua conversione appare negli scritti di Burnet \u00e8 ritenuto da alcuni scolari un falso abilmente costruito dallo stesso Burnet per migliorare la propria reputazione. D'altra parte Graham Greene, nella sua biografia di Wilmot, definisce il libro di Burnet \"convincente\".\nLe sue opere, divulgate in forma manoscritta e molto note ai contemporanei, furono apprezzate da personalit\u00e0 come Voltaire e Defoe ma pubblicate organicamente sotto il suo nome solo verso gli anni sessanta del XX secolo. \u00c8 probabile che molti suoi scritti siano andati bruciati, come richiesto nella sua presunta rinuncia all'ateismo, ma quelli pervenuti fino a noi presentano dotte influenze di Seneca, Ovidio, Anacreonte, Orazio, Petronio e Lucrezio, e sono tutti pervasi da una feroce denuncia del razionalismo e dell'ottimismo imperanti che contrastano con la perfidia umana e i suoi istinti animali.\nTra queste opere gli viene attribuita la pi\u00e8ce teatrale \"Sodom, or the Quintessence of Debauchery\", la quale fu considerata molto controversa e oscena, a causa del tema della storia, nella quale \"un lussurioso re decide di stabilire la libert\u00e0 nella nazione, permettendo che la sodomia venga praticata su tutto il territorio\". Questa viene considerata come la \"prima opera teatrale al mondo a sfondo pornografico\".\nInfluenza.\nA John Wilmot non mancarono diverse critiche e ammirazioni riguardo alla sua scrittura e alla sua personalit\u00e0.\nLa scrittrice Aphra Behn lod\u00f2 le sue opere in versi e bas\u00f2 vari dei suoi personaggi, controversi e caratterizzati da condotte immorali, sul conte di Rochester. Anche il drammaturgo George Etherege, amico di Rochester, scrisse, nel 1676, una commedia basata sul conte, intitolata \"The Man of Mode\". Anne Wharton scrisse un'elegia sulla morte di Wilmot, nella quale il suddetto viene a farsi elogiare dai poeti contemporanei. Horace Walpole descrisse il conte come \"un uomo che le muse si sono appassionate a ispirare, pur avendo vergogna di confessarlo\". Daniel Defoe menzion\u00f2 frequentemente Rochester nel romanzo \"Fortune e sfortune della famosa Moll Flanders\" e parl\u00f2 del conte anche in altre opere.\nIl suo pensiero poetico e i suoi testi furono apprezzati anche da Voltaire. Quest'ultimo commentava dicendo che Rochester \"era il genio, il grande poeta\" e l\"energia e il fuoco\" intrinseci nelle sue satire, i cui alcuni versi Voltaire contribu\u00ec a tradurre in francese, \"mostravano l'illuminante immaginazione che solo sua Eccellenza (Carlo II) poteva ostentare\".\nIl pensiero e le opere di Rochester furono apprezzate molto da William Hazlitt, secondo cui i versi \"scintillano come i diamanti\" mentre \"i suoi epigrammi erano i pi\u00f9 pungenti, poco elaborati e veritieri che siano mai stati scritti\", e da Goethe, il quale afferm\u00f2 che \"il suo disprezzo per tutto ci\u00f2 che gli altri rispettano ha un qualcosa di sublime\".\nWilmot scrisse anche poesie d'amore, tra cui \"Absent from thee I languish, The Platonic Lady, A Woman's Honour, An age in her Embraces passed, I cannot change as others do, To this moment a rebel, All my past life, Ancient person from whom I, Give me leave to rail at you\". Tra le sue opere satiriche pi\u00f9 celebri si ricordano \"The Imperfect Enjoyment, Ramble in St James Park, Quoth the Duchess, A Satyre on Charles II, A Satire against Mankind, Signior Dildo, By all Love's Soft, The Disabled Debauchee\".\n\"The Libertine\".\nIl film del 2004 \"The Libertine\", diretto da Laurence Dunmore e interpretato da Johnny Depp, racconta la vita di Rochester. Il film ha vinto il premio per la miglior attrice non protagonista (Rosamund Pike, che interpreta Elizabeth Malet) al British Independent Film Awards."}
{"id": "1657055", "revid": "1543377", "url": "https://it.wikipedia.org/wiki?curid=1657055", "title": "Teremia Mare", "text": "Teremia Mare (in ungherese \"M\u00e1riaf\u00f6lde\", in tedesco \"Marienfeld\" o \"Grossteremin\") \u00e8 un comune della Romania di 4.361 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: Ner\u0103u, Teremia Mare, Teremia Mic\u0103.\nL'esistenza della localit\u00e0 \u00e8 registrata per la prima volta, con il nome \"Villa Therimthelwk\", in un documento risalente al 1257."}
{"id": "1657058", "revid": "984922", "url": "https://it.wikipedia.org/wiki?curid=1657058", "title": "Stazione meteorologica di Montepulciano", "text": "La stazione meteorologica di Montepulciano \u00e8 la stazione meteorologica di riferimento relativa alla localit\u00e0 di Montepulciano.\nCoordinate geografiche.\nLa stazione meteo si trova nell'Italia centrale, in Toscana, in provincia di Siena, nel comune di Montepulciano, a 605 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +4,4 \u00b0C; quella del mese pi\u00f9 caldo, luglio, si attesta a +23,6 \u00b0C .\nLe precipitazioni medie annue nel medesimo trentennio si attestano a 703,6 mm, con moderato picco in autunno e distribuzione relativamente costante nelle altre tre stagioni con minimo relativo in estate."}
{"id": "1657078", "revid": "599013", "url": "https://it.wikipedia.org/wiki?curid=1657078", "title": "Diritto amministrativo", "text": "Il diritto amministrativo \u00e8 un ramo del diritto pubblico le cui norme regolano l'organizzazione della pubblica amministrazione, le attivit\u00e0 di perseguimento degli interessi pubblici e i rapporti tra le varie manifestazioni del potere pubblico e i cittadini.\nStoria.\nLa sua genesi \u00e8 da collegare al principio di divisione tra i poteri dello Stato, principio elaborato da Montesquieu e da lui espresso nello scritto lo spirito delle leggi del 1748, secondo il quale il potere dello Stato deve suddividersi in: \"potere legislativo\", \"potere esecutivo\" e \"potere giudiziario\". Il potere amministrativo, originariamente definito \u00abesecutivo\u00bb, consiste nell'organizzazione di mezzi e di persone cui \u00e8 devoluta la funzione di raggiungere gli obiettivi di interesse pubblico definiti dall'ordinamento.\nL'espressione \"droit administratif\" e il termine \"fonctionnaire\" nascono per la prima volta in Francia per effetto della Rivoluzione francese e si diffondono sotto il primo impero, quando furono abbattute non solo le istituzioni politiche ma anche quelle amministrative dell'Ancien r\u00e9gime. Nella sua fase iniziale, il diritto amministrativo presentava i seguenti caratteri:\nLouis-Antoine Macarel fu il primo giurista che si impegn\u00f2 in un \"effort d'inventaire\", cio\u00e8 lo sforzo di raccogliere ed inventariare le ottantamila leggi esistenti per mettere fine al caos derivante dalla Rivoluzione francese. Nel 1818 apparve il primo volume di Macarel sulla giurisprudenza amministrativa (in molti settori non vi erano leggi regolatrici e quindi la disciplina era quella individuata di volta in volta dalla giurisprudenza) e l'anno seguente inizia un insegnamento della materia all'Universit\u00e0 di Parigi.\nI primi quattro grandi giuristi, studiosi del neonato diritto amministrativo, furono Macarel, Vivien, Cormenin e Gerando, tutti componenti del \"Conseil d'Etat\" e impegnati nella vita pratica come amministratori pubblici. In particolare, secondo quanto riferisce Tocqueville nel 1846, Cormenin e Vivien parteciparono alla redazione dello Statuto albertino.\nPartizioni del diritto amministrativo.\nIl diritto amministrativo (come molti altri rami del diritto) consta di:\nUn importante settore del diritto amministrativo \u00e8 quello denominato \"Diritto privato della pubblica amministrazione\": si tratta di una complessa ed innovativa disciplina che si viene componendo all'intersezione fra il diritto privato e il diritto amministrativo. In esso operano, accanto alle nuove regole sostanziali (si pensi alla privatizzazione delle fonti, avvenuta con la contrattualizzazione del rapporto di lavoro alle dipendenze delle pubbliche amministrazioni, la privatizzazione del diritto del lavoro pubblico, nuovi criteri di riparto della giurisdizione in particolare quello per materia), i quali sono applicabili a soggetti pubblici o privati, ed anche alle societ\u00e0 miste: si pensi a quelle create nell'ordinamento dalle riforme di privatizzazione con le quali i grandi enti pubblici nazionali sono stati trasformati in societ\u00e0 per azioni (FS, Enel, Eni, solo per citare i pi\u00f9 noti); sul versante locale analoga trasformazione ha interessato le aziende municipalizzate (Acea, Aem, Hera, ecc.).\nLe fonti del diritto amministrativo.\nLe fonti del diritto amministrativo possono essere adeguatamente rappresentate solo in chiave evolutiva, in quanto dal 1865 ad oggi vi sono stati profondi mutamenti istituzionali e ordinamentali che hanno rivoluzionato l'impianto originario.Attualmente, per il diritto amministrativo si distinguono:\nLa rilevanza pratica dell'individuazione delle fonti consiste nella possibilit\u00e0 di risolvere alcune questioni inerenti:\nPrincipi del diritto amministrativo.\nLe prerogative riconosciute all'Amministrazione sono circoscritte da ben precisi limiti, collegati, nel sistema giuridico italiano, al rispetto del principio costituzionale di legalit\u00e0, secondo il quale l'amministrazione pu\u00f2 esprimersi solo attraverso l'emanazione degli atti amministrativi previsti e tipizzati dalla legge (principio di tipicit\u00e0) e al solo scopo di perseguire il fine indicato dalla legge (principio di nominativit\u00e0). Questi ed altri principi sono alla base delle cd. norme di azione, che disciplinano l'attivit\u00e0 autoritativa dell'amministrazione: dalla violazione di tali principi e norme deriva la patologia dell'atto amministrativo, in termini di loro nullit\u00e0, inesistenza ed annullabilit\u00e0.\nStrettamente connessa alla disciplina dell'attivit\u00e0 dell'amministrazione pubblica \u00e8 dunque la possibilit\u00e0 di reagire giurisdizionalmente contro gli atti amministrativi assunti in dispregio della legge. A tale scopo, in Italia, sussiste un plesso giurisdizionale apposito, composto dai Tribunali Amministrativi Regionali, dal Consiglio di Stato e dal Consiglio di giustizia amministrativa per la Regione siciliana. Ad essi \u00e8 assegnata la funzione di annullare gli atti amministrativi illegittimi.\nIl principio di legalit\u00e0.\nNell'ordinamento giuridico italiano convivono almeno tre concezioni del principio di legalit\u00e0:\nIl principio di buon andamento e il principio di imparzialit\u00e0.\nL'art. 97 della costituzione cita inoltre il principio di buon andamento e il principio di imparzialit\u00e0.\nIl primo impone che l'amministrazione agisca nel modo pi\u00f9 adeguato e conveniente possibile.\nIl principio di imparzialit\u00e0 \u00e8 invece uno dei principi fondamentali in quanto prescrive che l'azione della pubblica amministrazione non pu\u00f2 essere faziosa e deve perseguire gli interessi collettivi e non quelli di singoli privati. Il principio di imparzialit\u00e0, oltre ad applicarsi alla attivit\u00e0 della amministrazione (la quale deve quindi prendere in considerazione tutti gli interessi in gioco), si applica anche alla organizzazione della p.a (vedi i concorsi ad evidenza pubblica per la scelta dei candidati ad un posto di lavoro oppure la scelta di una ditta per quanto riguardi gli appalti).\nLa violazione dei principi di buon andamento e di imparzialit\u00e0 pu\u00f2 essere contestata dai privati o da altre amministrazioni quando venga leso un loro interesse legittimo.\nIl principio di responsabilit\u00e0.\nL'art. 28 Cost. dice: \"I funzionari e i dipendenti dello Stato e degli enti pubblici sono direttamente responsabili, secondo le leggi penali, civili e amministrative, degli atti compiuti in violazione di diritti. In tali casi la responsabilit\u00e0 civile si estende allo Stato e agli enti pubblici\".\nGli strumenti del diritto amministrativo (atti amministrativi).\nA tal fine, la P.A. dispone, a differenza di quanto avviene nei rapporti tra privati, di strumenti peculiari che permettono di modificare unilateralmente e autoritativamente le situazioni giuridiche soggettive (diritti soggettivi e interessi legittimi) degli altri soggetti dell'ordinamento. \nTali strumenti consistono, di massima, nella categoria dei cosiddetti \"atti amministrativi\", che a loro volta si distinguono in atti amministrativi in senso stretto e in provvedimenti.\nQuesti si caratterizzano per il fatto di essere il risultato pratico dell'esercizio di una funzione pubblica, per avere efficacia esterna rispetto all'ente pubblico da cui promanano, e per essere, infine, in linea di massima, manifestazioni della volont\u00e0 dell'ente pubblico.\nIl diritto amministrativo copre tuttavia solamente una parte della sfera si attivit\u00e0 della pubblica amministrazione, che pu\u00f2 anche contrarre diritti e obblighi secondo le norme del diritto privato. Nell'esercizio dei propri poteri autoritativi, la pubblica amministrazione \u00e8 chiamata ad adottare tendenzialmente gli strumenti propri del diritto pubblico, anche nei casi in cui il diritto privato offrirebbe degli strumenti giuridici ad essi alternativi (es. compravendita vs espropriazione), al fine di perseguire e distinguere la finalit\u00e0 del pubblico interesse da quella del perseguimento dell'interesse singolare che \u00e8 tipico del diritto privato. Per tale motivo, i pubblici poteri non dovrebbero trarre un'utilit\u00e0 a favore della propria personalit\u00e0 giuridica n\u00e9, in particolare, un vantaggio patrimoniale dall'applicazione degli strumenti esclusivamente contemplati nell'ambito del diritto pubblico, a partire dalla lesione dei diritti alla propriet\u00e0 privata non strettamente necessarie o non adeguatamente indennizzate.\nFunzione giurisdizionale.\nIl diritto amministrativo \u00e8 strettamente connesso alla funzione giurisdizionale svolta dai giudici amministrativi. \nNonostante la dottrina non sia concorde, si possono annoverare tre giurisdizioni differenti all'interno del potere giurisdizionale amministrativo: \nL'opportunit\u00e0 di una funzione giurisdizionale distinta \u00e8 stata studiata in Francia nell'Ottocento, a seguito della famosa sentenza \"Arr\u00eat Blanco\"."}
{"id": "1657082", "revid": "1543377", "url": "https://it.wikipedia.org/wiki?curid=1657082", "title": "Tome\u0219ti (Timi\u0219)", "text": "Tome\u0219ti (in ungherese \"Tam\u00e1sd\", in tedesco \"Tomescht\") \u00e8 un comune della Romania di 2.244 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 6 villaggi: Balo\u0219e\u0219ti, Colonia Fabricii, Luncanii de Jos, Luncanii de Sus, Rom\u00e2ne\u0219ti, Tome\u0219ti."}
{"id": "1657083", "revid": "889336", "url": "https://it.wikipedia.org/wiki?curid=1657083", "title": "Ouadane", "text": "Ouadane (arabo: \u0648\u0627\u062f\u0627\u0646) \u00e8 una citt\u00e0 del nord-ovest della Mauritania, situata sull'altopiano dell'Adrar, a nord-est di Chinguetti. Venne fondata nel 1147 dalla trib\u00f9 berbera Idalwa el Hadji e divenne ben presto un importante tappa per le carovane nonch\u00e9 centro di commercio.\nUna stazione di posta portoghese venne stabilita qui nel 1487, ma la citt\u00e0 sub\u00ec un netto declino nel XVI secolo. La vecchia citt\u00e0 (un patrimonio dell'umanit\u00e0), nonostante sia in rovina \u00e8 ancora sostanzialmente intatta, mentre un piccolo insediamento moderno si trova subito fuori dalle sue porte.\nLa citt\u00e0 \u00e8 anche sede dell'unico comune del dipartimento (\"moughataa\") omonimo della regione di Adrar. Secondo il censimento del 2000 il dipartimento aveva 3.695 abitanti"}
{"id": "1657084", "revid": "984922", "url": "https://it.wikipedia.org/wiki?curid=1657084", "title": "Stazione meteorologica di Piancastagnaio", "text": "La stazione meteorologica di Piancastagnaio \u00e8 la stazione meteorologica di riferimento relativa alla localit\u00e0 di Piancastagnaio.\nCoordinate geografiche.\nLa stazione meteo si trova nell'Italia centrale, in Toscana, in provincia di Siena, nel comune di Piancastagnaio, a 772 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +2,7 \u00b0C; quella del mese pi\u00f9 caldo, agosto, si attesta a +21,0 \u00b0C ."}
{"id": "1657085", "revid": "767487", "url": "https://it.wikipedia.org/wiki?curid=1657085", "title": "Druids - La rivolta", "text": "Druids - La rivolta (\"Vercing\u00e9torix : La L\u00e9gende du druide roi\") \u00e8 un film del 2001 diretto da Jacques Dorfmann.\n\u00c8 tratto dal romanzo di Anne de Leseleuc e da un soggetto di Norman Spinrad.\nTrama.\nIl film racconta la sottomissione della Gallia da parte di Giulio Cesare, la presa di Alesia e la resa del capo gallico Vercingetorige.\nAccoglienza.\nIl film \u00e8 stato un fallimento sia commerciale che della critica. La produzione del film \u00e8 costata ben 15 milioni di dollari, ma il film non \u00e8 mai stato largamente pubblicato fuori dalla Francia, nonostante fosse uscito anche in Italia. \u00c8 generalmente considerato uno dei peggiori film francesi mai creati."}
{"id": "1657087", "revid": "117977750", "url": "https://it.wikipedia.org/wiki?curid=1657087", "title": "Angolo orario", "text": "In astronomia e nella navigazione astronomica, l'angolo orario \u00e8 una delle coordinate usate nel sistema di coordinate equatoriali per esprimere la direzione di un punto sulla sfera celeste. L'angolo orario di un punto \u00e8 l'angolo tra due piani: uno contenente l'asse terrestre e lo zenit (il piano meridiano), l'altro contenente l'asse terrestre e il punto dato (il cerchio orario che passa per il punto).\nL'angolo pu\u00f2 essere espresso come negativo a est del piano meridiano e come positivo a ovest, oppure come positivo verso ovest da 0\u00b0 a 360\u00b0. L'angolo pu\u00f2 essere misurato in gradi o in unit\u00e0 di tempo, ponendo 24h = 360\u00b0.\nIn astronomia, l'angolo orario \u00e8 definito come la distanza angolare sulla sfera celeste misurata verso ovest lungo l'equatore celeste a partire dal meridiano fino al cerchio orario passante per un punto. Pu\u00f2 essere espresso in gradi, in unit\u00e0 di tempo, o in rotazioni a seconda dell'applicazione. Nella navigazione astronomica, la convenzione \u00e8 quella di misurare in gradi verso ovest a partire dal meridiano primo (angolo orario di Greenwich), dal meridiano locale (angolo orario locale) o dal primo punto di Ariete (angolo orario siderale).\nL'angolo orario viene usato in coppia con la declinazione per specificare in modo completo la direzione di un punto sulla sfera celeste nel sistema di coordinate equatoriali.\nRelazione con ascensione retta.\nL'angolo orario locale (LHA) di un oggetto nel cielo dell'osservatore pu\u00f2 essere calcolato\ndove LHAoggetto \u00e8 l'angolo orario locale dell'oggetto, LST \u00e8 il tempo siderale locale, formula_3 \u00e8 l'ascensione retta dell'oggetto, GST \u00e8 il tempo siderale di Greenwich e formula_4 \u00e8 la longitudine dell'osservatore (positiva verso ovest a partire dal meridiano primo).\nCos\u00ec, l'angolo orario dell'oggetto indica quanto tempo siderale \u00e8 passato da quando l'oggetto era al meridiano locale. \u00c8 anche la distanza angolare tra l'oggetto e il meridiano, misurata in ore siderali (1h = 15\u00b0). Ad esempio, se un oggetto ha un angolo orario di 2,5h, ha attraversato il meridiano locale 2,5 ore siderali fa (cio\u00e8 ore misurate con il \"tempo siderale\"), ed \u00e8 attualmente 37,5\u00b0 a ovest del meridiano. Angoli negativi indicano quanto tempo manca al prossimo transito al meridiano locale. Un angolo orario pari a zero significa che l'oggetto si trova attualmente sul meridiano locale.\nAngolo orario solare.\nL'angolo orario di un punto sulla superficie terrestre \u00e8 l'angolo di cui la terra deve girare per portare il meridiano del punto direttamente sotto il sole. La terra ruota, quindi questo spostamento angolare rappresenta il tempo.\nQuindi, osservando il Sole dalla Terra, l'angolo solare orario \u00e8 un'espressione di tempo misurato come un angolo (di solito in gradi), a partire dal mezzogiorno solare.\nA mezzogiorno solare, alla longitudine dell'osservatore sulla terra, l'angolo orario \u00e8 di zero gradi, mentre il tempo prima di mezzogiorno solare \u00e8 espresso in gradi negativi, e l'ora locale dopo mezzogiorno solare in gradi positivi.\nL'angolo orario \u00e8 lo spostamento angolare del Sole a est o a ovest del meridiano locale a causa della rotazione della terra sul suo asse a 15\u00b0 per ora, con la mattina negativa e il pomeriggio positivo. Per esempio, alle 10:30 ora locale, l'angolo orario \u00e8 -22,5\u00b0.\nIl coseno dell'angolo orario (cos(\"h\")) diventa un semplice strumento di calcolo per determinare il termine coseno al fine di calcolare l'altezza angolare del Sole (o la distanza zenitale complementare) di qualsiasi momento del giorno. A mezzogiorno solare, h = 0 quindi, cos(h) = 1; prima e dopo il mezzogiorno solare, il termine cos (\u00b1 h) \u00e8 lo stesso valore sia di mattina (angolo orario negativo) che di pomeriggio (angolo orario positivo), nel senso che il sole \u00e8 alla stessa altezza nel cielo alle 11:00 come alle 13:00 dell'ora solare, ecc.\nAngolo orario siderale.\nL'angolo orario siderale (AOS) di un corpo sulla sfera celeste \u00e8 la sua distanza angolare ovest dal punto vernale di solito misurata in gradi. L'AOS di una stella cambia lentamente, quello di un pianeta non cambia molto rapidamente, per cui tale angolo \u00e8 un modo utile per elencare le loro posizioni in un almanacco. L'AOS viene spesso usato nella navigazione astronomica."}
{"id": "1657098", "revid": "1543377", "url": "https://it.wikipedia.org/wiki?curid=1657098", "title": "Tomnatic", "text": "Tomnatic (in ungherese \"Nagy\u00f6sz\", in tedesco \"Triebswetter\") \u00e8 un comune della Romania di 3.096 abitanti, ubicato nel distretto di Timi\u0219, nella regione storica del Banato. \nTomnatic \u00e8 divenuto comune autonomo nel 2004, staccandosi dal comune di Lovrin."}
{"id": "1657106", "revid": "1543377", "url": "https://it.wikipedia.org/wiki?curid=1657106", "title": "Topolov\u0103\u021bu Mare", "text": "Topolov\u0103\u021bu Mare (in ungherese \"Nagytopoly\", in tedesco \"Grosstoplowetz\") \u00e8 un comune della Romania di 2.767 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 6 villaggi: Cralov\u0103\u021b, Ictar-Budin\u021b, Iosifal\u0103u, \u0218u\u0219tra, Topolov\u0103\u021bu Mare, Topolov\u0103\u021bu Mic."}
{"id": "1657108", "revid": "287204", "url": "https://it.wikipedia.org/wiki?curid=1657108", "title": "Topolovatu Mare", "text": ""}
{"id": "1657112", "revid": "2143966", "url": "https://it.wikipedia.org/wiki?curid=1657112", "title": "Stazione meteorologica di Abbadia San Salvatore", "text": "La stazione meteorologica di Abbadia San Salvatore \u00e8 la stazione meteorologica di riferimento per il Centro funzionale regionale della Toscana relativa al centro di Abbadia San Salvatore.\nStoria.\nLa stazione meteorologica inizi\u00f2 ad effettuare osservazioni e registrazioni a partire dal 1930, fornendo i dati termopluviometrici al Ministero dei lavori pubblici per la loro pubblicazione negli annali idrologici del compartimento di Roma fino all'anno 2002. Pur essendo ubicata situata nel territorio regionale della Toscana, il compartimento di competenza risulta quello laziale in base al bacino idrografico di appartenenza.\nCon la regionalizzazione del Servizio idrografico nazionale, la stazione meteorologica \u00e8 entrata a far parte della rete del Ufficio idrografico e mareografico regionale del Lazio, che ha installato una nuova stazione meteorologica automatica per la fornitura dei dati in tempo reale anche al Servizio idrologico regionale della Toscana.\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +1,8\u00a0\u00b0C; quella del mese pi\u00f9 caldo, agosto, si attesta a +18,8\u00a0\u00b0C .\nTemperature estreme mensili dal 1930 ad oggi.\nNella tabella sottostante sono indicate le temperature massime e minime mensili registrate periodo dal 1930 in poi; la serie storica risulta lacunosa in alcuni periodi.\nLa temperatura minima assoluta della serie storica esaminata \u00e8 scesa a -17,8\u00a0\u00b0C il 31 gennaio 1963, mentre la temperatura massima assoluta ha toccato i +37,0\u00a0\u00b0C il 4 agosto 2017."}
{"id": "1657113", "revid": "1028602", "url": "https://it.wikipedia.org/wiki?curid=1657113", "title": "Circoncisione di Ges\u00f9", "text": "La circoncisione di Ges\u00f9 \u00e8 un evento narrato dal \"Vangelo secondo Luca\" (): otto giorni dopo la sua nascita Ges\u00f9 venne circonciso secondo la prassi ebraica della Milah.\nIn quell'occasione ricevette il nome di \"Ges\u00f9\" che deriva dalla lingua ebraica, in cui significa \"salvezza\" o \"salvatore\". Con la circoncisione Ges\u00f9 entr\u00f2 giuridicamente a far parte del popolo ebraico.\nL'evento \u00e8 ricordato dalla Chiesa cattolica di rito ambrosiano e dalla Chiesa ortodossa con la corrispondente festa liturgica celebrata il 1\u00ba gennaio del calendario giuliano, corrispondente al 14 gennaio dell'universale calendario gregoriano. La festa della Circoncisione di Nostro Signore \u00e8 una celebrazione religiosa nell'ottavo giorno dopo la nascita di Ges\u00f9 (ottava di Natale).\n\u00c8 osservato come il giorno in cui Ges\u00f9 fu circonciso \u2013 come da tradizione ebraica \u2013 e in cui ricevette il nome. Per i credenti \u00e8 una festa che celebra la prima occasione in cui Ges\u00f9 don\u00f2 il sangue per l'umanit\u00e0. Tutto ci\u00f2 dimostra non soltanto l'obbedienza di Ges\u00f9 a Dio e le antiche leggi che stavano per concludersi, ma anche la profezia della Passione e risurrezione di Ges\u00f9.\nIl giorno di festa \u00e8 celebrato dalla dalla Chiesa cattolica, da quelle ortodosse e da alcune chiese della comunione anglicana il 1\u00ba gennaio (o il 14 gennaio, che corrisponde al 1\u00ba gennaio del tradizionale calendario giuliano per coloro che continuano a usarlo).\nChiese ortodosse orientali.\nAnche le Chiese ortodosse orientali celebrano questa festa il 1\u00ba gennaio o del calendario gregoriano o del calendario giuliano, a seconda di quale venga utilizzato in ogni chiesa. In Russia il giorno della circoncisione (14 gennaio secondo il calendario gregoriano nei secoli XX e XXI) \u00e8 conosciuto come il \"Nuovo Vecchio Anno\", perch\u00e9 prima del 1918 era il giorno di Capodanno. La festa \u00e8 celebrata con una veglia notturna e i festeggiamenti sono combinati con quelli per san Basilio Magno. Dopo la liturgia i russi ortodossi spesso celebrano il nuovo anno.\nChiesa cattolica.\nLa festa della circoncisione \u00e8 celebrata dalla Chiesa cattolica come festa di precetto. Come gli ortodossi orientali, i cattolici ancora celebrano questa festa sotto questo nome; nel rito romano, con la Riforma liturgica di papa Paolo VI, la festa \u00e8 stata intitolata a Maria Santissima Madre di Dio, pur mantenendo come Vangelo del giorno il testo di Luca sulla circoncisione di Ges\u00f9. In questo giorno si celebrano entrambe le ricorrenze, oltre all'ottavo giorno dopo Natale, e la liturgia include elementi di riflessione su tutte e tre le festivit\u00e0.\nLa Chiesa cattolica di rito ambrosiano, a differenza del rito romano, ha mantenuto la solennit\u00e0 della circoncisione del Signore il 1\u00ba gennaio, poich\u00e9 la solennit\u00e0 di Maria Santissima Madre di Dio ricorre nella sesta domenica di avvento con l'appellativo di \"Divina Maternit\u00e0 della Beata Vergine Maria\" o \"Domenica dell'Incarnazione\".\nChiesa d'Inghilterra.\nIl \"Libro della preghiera comune\" riporta questo giorno come \"Circoncisione di Cristo\". La nuova liturgia osserva questo giorno come \"Nomina e Circoncisione di Ges\u00f9\"."}
{"id": "1657116", "revid": "2161507", "url": "https://it.wikipedia.org/wiki?curid=1657116", "title": "Gainbridge FieldHouse", "text": "La Gainbridge Fieldhouse (precedentemente Bankers Life FieldHouse) \u00e8 un'arena coperta situata a Indianapolis, nell'Indiana. Ospita le partite casalinghe degli Indiana Pacers di NBA e delle Indiana Fever di WNBA. \u00c8 stato costruito nel 1999 per rimpiazzare la vecchia Market Square Arena, poi demolita nel 2001. Il nome deriva dalla vendita dei diritti di denominazione alla societ\u00e0 finanziaria Conseco, che ha sede nella vicina citt\u00e0 di Carmel; in seguito alla ridenominazione dell'azienda anche l'arena ha sub\u00ecto il cambio di denominazione nel dicembre 2011.\nNel 2005, 2006, e 2007, il palazzetto \u00e8 stato classificato come la migliore arena NBA dal giornale \"Sports Business Journal/Sports Business Daily Reader Survey\". Nel 2006 The Ultimate Sports Road Trip ha classificato il Conseco Fieldhouse come il miglior impianto sportivo di tutte e 4 le maggiori leghe professionistiche americane (NBA, NFL, NHL e MLB).\nNel 2002 \u00e8 stato sede, insieme all'RCA Dome dei Campionati mondiali di basket. Nell'Ottobre 2004 ha ospitato i Mondiali di Nuoto in vasca corta; il 17 agosto 2008 ha ospitato la 21\u00aa edizione di Summerslam.\nNel 2012 invece, lo stadio ospit\u00f2 ancora un altro evento della WWE, ovvero Survivor Series.\nNel 2013 fu sede di uno dei primi eventi di MMA dell'UFC trasmessi su Fox Sports, ovvero \"\"."}
{"id": "1657117", "revid": "767487", "url": "https://it.wikipedia.org/wiki?curid=1657117", "title": "Layzie Bone", "text": "\u00c8 conosciuto anche come L-Burna, #1 Assassin e Lil' Lay. Era lui a detenere originariamente il nominativo di Bizzy Bone, che cambi\u00f2 poi in Layzie Bone.\nHa una discografia solista relativamente breve, ma non meno importante di quelle degli altri membri del gruppo.\nBiografia e carriera.\nStewen Howse nasce a Cleveland (Ohio), dove trascorre la sua adolescenza. Comincia subito a darsi allo spaccio di droga e per non finire in prigione \u00e8 costretto a trasferirsi con i suoi zii a Fort Worth, in Texas. Qui incontra Wish Bone, al quale illustra il progetto per la formazione di un gruppo musicale in futuro. Al suo ritorno a Cleveland si riunisce con Krayzie Bone, Bizzy Bone e Flesh-n-Bone per formare il gruppo B.O.N.E. Enterpri$e, che pi\u00f9 tardi diventer\u00e0 Bone Thugs-n-Harmony.\nLa sua carriera solista comincia nel 2001, con la pubblicazione dell'album \"Thug by Nature\". Nei successivi anni il rapper non pubblica altri album e preferisce rimanere a lavorare all'interno del gruppo, fino al 2006. In questo anno realizza ben tre album: il primo \u00e8 \"Thug Brothers\", in collaborazione col rapper degli Outlawz Young Noble; il secondo \u00e8 \"The New Revolution\"; il terzo \u00e8 \"Cleveland\".\nLayzie Bone \u00e8 il fratello di Flesh-n-Bone, il quale \u00e8 cugino di Wish Bone. Ha una figlia ed \u00e8 attualmente sposato con Felecia Lindsey-Howse, membro del collettivo Mo Thugs Family."}
{"id": "1657119", "revid": "287204", "url": "https://it.wikipedia.org/wiki?curid=1657119", "title": "Abram\u00f3w", "text": "Abram\u00f3w \u00e8 un comune rurale polacco del distretto di Lubart\u00f3w, nel voivodato di Lublino.&lt;br&gt;Ricopre una superficie di 84,54 km\u00b2 e nel 2014 contava 4.182 abitanti."}
{"id": "1657127", "revid": "889336", "url": "https://it.wikipedia.org/wiki?curid=1657127", "title": "Oualata", "text": "Oualata (arabo: \u0648\u0644\u0627\u062a\u0647) \u00e8 un comune del sud-est della Mauritania. Si ritiene che sia stato il primo insediamento agro-pastorale simile ai Mand\u00e9 Sarakoll\u00e9 che vissero lungo i promontori rocciosi di Tichitt-Oualata e Tagant. Qui costruirono uno tra i pi\u00f9 antichi insediamenti in pietra dell'Africa continentale. La citt\u00e0 moderna venne fondata nell'XI secolo, quando faceva parte dell'Impero del Ghana. Venne distrutta nel 1076 e rifondata nel 1224, diventando una delle principali stazioni di posta delle vie commerciali trans-sahariane, nonch\u00e9 un importante centro di educazione islamica.\nAl giorno d'oggi Oualata ospita un museo di manoscritti, ed \u00e8 nota per la sua architettura vernacolare riccamente decorata. \u00c8 anche stata dichiarata patrimonio dell'umanit\u00e0."}
{"id": "1657129", "revid": "57342", "url": "https://it.wikipedia.org/wiki?curid=1657129", "title": "Lorenzo Spallino", "text": "Lorenzo Spallino fu uno dei pochi ministri comaschi del Novecento: comasco d\u2019elezione, perch\u00e9 era nato a Cefal\u00f9, in provincia di Palermo, il 24 settembre 1897. Convinto e innamorato, per\u00f2, della citt\u00e0 in cui aveva scelto di vivere e da essa ricambiato perch\u00e9, come ebbe a dire il senatore Giovanni Maria Cornaggia Medici, essa \u00abnon l\u2019adott\u00f2, ma l\u2019assunse come uno dei suoi figli\u00bb.\nSul Lario era approdato giovanissimo e nel 1926 era gi\u00e0 iscritto al locale Ordine degli Avvocati. Veniva dall\u2019esperienza della Prima guerra mondiale, nella quale aveva combattuto come ufficiale di fanteria. Ferito, era stato decorato al valor militare con la \u201cCroce al Merito\u201d. Fin da ragazzo aveva maturato la passione per la politica. Seguace di don Luigi Sturzo, fondatore del Partito Popolare, anch\u2019egli siciliano, per\u00f2 di Caltagirone, fu tra gli animatori del giornale \u201cL\u2019Idea\u201d, creato nel 1920 come foglio della sinistra cattolica.\nSu quel periodico, dopo l\u2019assassinio del deputato socialista Giacomo Matteotti, rapito e ucciso da membri della polizia politica fascista nel giugno 1924, ma i cui resti furono ritrovati il successivo 16 agosto, Spallino scrisse: \u00abDopo il 1870 l\u2019Italia non ha avuto per fatti e idee politiche tanti morti quanti in questi ultimi tempi in cui tanto si parla di rigenerazione, grandezza, amore di Patria. Ora la misura \u00e8 colma. Noi invochiamo pace, giustizia e libert\u00e0. Tutte cose che non ci sono neanche apparentemente, perch\u00e9 per avere pace occorre sottomettersi, per avere giustizia occorre passare dall\u2019altra sponda, per avere libert\u00e0 occorre confrontarsi con i seguaci di Farinacci (segretario del Partito Nazionale Fascista, nda). Non esistono nazionalisti e antinazionalisti. Esistono dei cittadini a cui fu elargita una Costituzione che garantiva loro la libert\u00e0 di riunione, di opinione, di stampa\u00bb. Pochi mesi dopo, nel 1925, il regime fascista sospese le pubblicazioni del giornale.\nDi che pasta fosse fatto il futuro ministro, tuttavia, fu subito chiaro. E se ci\u00f2 non bastava, quel giovane di Cefal\u00f9 era anche iscritto all\u2019Azione Cattolica, al Partito Popolare e divenne avvocato del sindacato delle \u201cLeghe Bianche\u201d. Un pedigree di impegni e di ideali che, dopo l\u20198 settembre 1943, si complet\u00f2 con l\u2019attivit\u00e0 di propaganda antifascista per la quale, nel 1944, Lorenzo Spallino fu deferito al Tribunale speciale militare di Milano e arrestato. Continu\u00f2 a far parte della Resistenza, divenne membro del Comitato di Liberazione Nazionale, e nel \u201945 venne fatto il suo nome per trattare la resa della Questura di Como. \nLiberata l\u2019Italia, al II congresso della Democrazia Cristiana, tenuto a Napoli nel 1947, fu nominato consigliere nazionale e inizi\u00f2 una rapida ascesa politica. L\u2019anno seguente venne eletto senatore nel Collegio di Cant\u00f9, carica che gli sar\u00e0 confermata a suon di voti nel \u201953 e nel \u201958.\nDal Senato al governo, il passaggio avvenne nel 1957 con l\u2019esecutivo guidato dal cesenate Adone Zoli, di cui Spallino fu sottosegretario alla Presidenza del Consiglio e sincero ammiratore. Sottosegretario anche al ministero di Grazia e Giustizia nei gabinetti Fanfani (II), Segni (II) e Tambroni, divenne infine ministro delle Poste e Telecomunicazioni nei governi Fanfani III e Fanfani IV.\nLa morte lo colse all\u2019improvviso, in un tragico incidente, mentre era in carica per la seconda volta da appena tre mesi. Quel giorno, domenica 27 maggio 1962, l\u2019uomo politico era in autostrada, tornava verso casa, a Como, dove abitava con la moglie Linda Fogliano. In mattinata aveva inaugurato un ufficio postale a Turate e la nuova sede dell\u2019Automobile Club a Varese, dove aveva parlato dell\u2019impegno del governo proprio in favore dell\u2019Autolaghi, che doveva essere raddoppiata, anche in funzione del turismo.\nPoi era stato a Milano, a casa degli eredi del pittore Mario Sironi, da poco scomparso, per acquistare due oli su tela raffiguranti contrabbandieri. Spallino era grande appassionato d\u2019arte e collezionista e quel tema gli stava particolarmente a cuore.\nAlle 18.05, a un chilometro dal casello di Saronno, tra Origgio e Uboldo, la Lancia Flavia blu di cui era alla guida, improvvisamente, sband\u00f2 verso sinistra, saltando la corsia. Il conducente, da solo a bordo, fece un disperato tentativo di rientro sulla destra, riuscito per\u00f2 solo in parte a causa dell\u2019asfalto bagnato. A quel punto l\u2019auto si schiant\u00f2 frontalmente contro una Fiat 1100 che stava terminando un sorpasso. Spallino venne colpito con violenza al petto dal piantone del volante e fu sbalzato dalla vettura. Soccorso da un giovane di passaggio, che l\u2019adagi\u00f2 sui sedili della sua auto e si avvi\u00f2 di corsa verso l\u2019ospedale di Saronno, il ferito mor\u00ec durante il trasporto.\nQuando, l\u2019indomani, il presidente del Senato Cesare Merzagora prese la parola per commemorare lo scomparso, disse tra l\u2019altro: \u00abFin\u00ec solo: non aveva con s\u00e9 staffette o scorte e neppure quel seguito di ammiratori non disinteressati che sovente accompagnano i nostri personaggi politici nelle loro numerose celebrazioni. Mor\u00ec raccolto da un umile contadino, e in quell\u2019ultimo abbraccio semplice, povero ma umano, \u00e8 tutta la sintesi della sua vita\u00bb.\nLa moglie e i figli di Spallino, Antonio (olimpionico di scherma, avvocato e futuro sindaco di Como) e Angelo (medico oculista), affranti, allestirono la camera ardente nell\u2019abitazione di via Binda, all\u2019incrocio tra le vie Fiume e Zezio. Davanti alla residenza vigili urbani e poliziotti assicurarono il servizio d\u2019onore.\nAll\u2019indomani del grave lutto, \u201cl\u2019Unit\u00e0\u201d titol\u00f2: \u201c\u00c8 morto un galantuomo\u201d. Sullo scrittoio del defunto c\u2019era un libro di Giovanni Spadolini sui cattolici in politica. E nel testamento spirituale era scritto: \u00abHo cercato nella vita la giustizia: so gi\u00e0 di non esserci riuscito, non per\u00f2 per difetto di buona volont\u00e0, ma perch\u00e9 le mie deboli forze non sono capaci di tanto. Come senatore, avvocato, uomo di governo, ho fatto tutto il bene che ho potuto\u00bb.\nTra gli atti del suo ufficio va ricordato l\u2019impegno per limitare l\u2019uso delle armi nella lotta al contrabbando, spesso svolto da povera gente e con finalit\u00e0 di pura sopravvivenza. Quando, nel 1952, gli fu respinta una proposta di legge in tal senso, venne visto piangere. Spallino aveva assistito alla sparatoria contro un\u2019auto che tentava di fuggire a Moltrasio. Da avvocato conosceva tante storie di contrabbandieri. Gli capitava di assumerne la difesa e, se il processo non andava a buon fine, aiutava le famiglie dei condannati inviando loro denaro. Ripropose ogni anno l\u2019iniziativa legislativa. Finalmente, nel 1958, riusc\u00ec a vederla approvata. Da allora non si pot\u00e8 pi\u00f9 sparare ai contrabbandieri con licenza di uccidere.\nL\u2019uomo politico comasco fu relatore di vari altri progetti di legge, uno dei quali relativo all\u2019istituzione del Consiglio Superiore della Magistratura.\nTocc\u00f2 inoltre a lui, da ministro \u2013 nella foto durante una visita alla Fiera di Milano \u2013 disporre il ritiro del cosiddetto \u201cGronchi rosa\u201d, il francobollo italiano tuttora pi\u00f9 famoso, emesso con un disegno sbagliato il 3 aprile 1961, luned\u00ec di Pasquetta, e a causa del quale si rischi\u00f2 un incidente diplomatico con il Per\u00f9. \nIl presidente della Repubblica, Giovanni Gronchi, stava per recarsi in visita di Stato in tre Paesi sudamericani: Argentina, Uruguay e Per\u00f9. Per celebrare l\u2019evento era stata autorizzata un\u2019emissione filatelica. Quella per il Per\u00f9, da 205 lire, aveva il disegno di un aeroplano nello spazio dell\u2019emisfero e rappresentava in tonalit\u00e0 pi\u00f9 scura il nostro Paese e quello latino-americano, la cui sagoma, tuttavia, era sbagliata perch\u00e9 per disegnarla ne era stata usata una del 1939 con il \u201cTriangolo amazzonico\u201d, conteso tra Ecuador e Per\u00f9, non ancora assegnato a quest\u2019ultima nazione. L\u2019incaricato d\u2019affari di Lima a Roma scopr\u00ec l\u2019errore lo stesso 3 aprile. Contatt\u00f2 il ministro degli Esteri Antonio Segni. Spallino sospese con telegramma urgente la vendita del francobollo e dispose che le direzioni provinciali restituissero tutte le rimanenze e che quelle non distribuite, conservate nel magazzino centrale, fossero distrutte. Poi, il Poligrafico dello Stato fu incaricato di stampare un altro francobollo commemorativo dell\u2019evento, di colore grigio, anzich\u00e9 lilla rosa.\nIn circolazione rimasero meno di 80mila esemplari di \u201cGronchi rosa\u201d che, nonostante il giorno di festa, erano stati messi in vendita a beneficio di operatori filatelici e collezionisti. Sempre in tema di francobolli, Spallino tolse di mezzo anche gli annulli speciali, considerati pubblicitari e poco vantaggiosi per le casse postali.\nL\u2019esponente democristiano scomparso all\u2019improvviso e prematuramente aveva vissuto in modo sobrio e riservato. Nel poco tempo libero gli piaceva giocare a bocce. Amava leggere i libri dello scrittore cattolico Georges Bernanos. Era lieto di trascorrere qualche giorno di vacanza in Alto Adige.\nLa sua vera e grande passione era l\u2019arte moderna. Acquist\u00f2 quadri di Campigli, Carr\u00e0, Casorati, De Chirico, Frisia, Guttuso, Manz\u00f9, Soffici, Tosi, litografie di Chagall e di Mir\u00f2, incisioni di Morandi, una scultura del comasco Francesco Somaini. Il figlio Angelo, nel 2004, prest\u00f2 per cinque anni alla Pinacoteca di Como la collezione di venticinque capolavori di cui, disse, il padre \u00abfu laborioso e saggio artefice\u00bb.\nPasquale Valsecchi, segretario provinciale della Dc comasca e consigliere nazionale della Cisl, subentr\u00f2 in Senato a Lorenzo Spallino. Il presidente del Consiglio dell\u2019epoca, Amintore Fanfani, intervenne a Palazzo Madama ricordando lo scomparso ministro come esempio raro \u00abper le alte virt\u00f9 spirituali, religiose, morali, umane e civiche, che lo resero sempre particolarmente caro\u00bb. Il presidente di Palazzo Madama, Cesare Merzagora, parl\u00f2 del carattere dell\u2019uomo: \u00abSensibilissimo sino all\u2019ombrosit\u00e0, nascondeva alle volte la sua intima timidezza con calde esplosioni verbali, che erano un po\u2019 la valvola di sicurezza del temperamento in perenne pressione e dell\u2019animo nel quale il tormento subiva spesso il moltiplicatore della sua non perduta passionalit\u00e0 isolana. La sua amicizia, espansiva e gelosa ad un tempo \u2013 concluse \u2013 non conosceva dubbi o eclissi, sapeva giustificare e perdonare generosamente, se occorreva, anche l\u2019imperdonabile, ed era intesa da lui come un\u2019intima disciplina, come un rigido dovere\u00bb.\nBiografia.\nIscritto all'Ordine degli Avvocati presso il Tribunale di Como nel 1926, esponente della Democrazia Cristiana, \u00e8 stato diverse volte sottosegretario alla Presidenza del Consiglio dei ministri e al Ministero di Grazia e Giustizia. Inoltre per due volte ha ricoperto il ruolo di Ministro delle poste e delle telecomunicazioni durante i governi Fanfani III e IV. Mor\u00ec nel corso del secondo mandato al Ministro delle poste e delle telecomunicazioni.\nVita privata.\nIl figlio Antonio \u00e8 stato atleta olimpico e sindaco di Como."}
{"id": "1657130", "revid": "1543377", "url": "https://it.wikipedia.org/wiki?curid=1657130", "title": "Tormac", "text": "Tormac (fino al 1924 \"Voicu\", in ungherese \"V\u00e9gv\u00e1r\", in tedesco \"Rittberg\") \u00e8 un comune della Romania di 2.654 abitanti (2007), ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: Cad\u0103r, \u0218ipet, Tormac."}
{"id": "1657132", "revid": "1839090", "url": "https://it.wikipedia.org/wiki?curid=1657132", "title": "Giulio Cesare (miniserie televisiva)", "text": "Giulio Cesare \u00e8 una miniserie televisiva drammatica statunitense del 2002 diretta dal regista tedesco Uli Edel, che narra la vita di Giulio Cesare, grande uomo politico e generale romano.\nLa trama.\nSilla torna a Roma dalle guerre in Oriente, insieme al valoroso e potente generale Pompeo. Forte del suo esercito, l'eccentrico dittatore impone a tutti i suoi capricci, e soprattutto semina il panico qua e l\u00e0 per la citt\u00e0 con le sue liste di proscrizione: le persone i cui nomi sono compresi possono essere uccisi a vista, e i loro beni andranno in parte ad arricchire lo Stato di Silla e in parte come ricompensa ai sicari.\nIl giovane Giulio Cesare, figlio di una casata un tempo illustre, la \"gens\" Iulia, e nipote di Gaio Mario, antico e defunto rivale di Silla, scopre che il suocero Cinna compare sulle liste, e viene arrestato nel momento in cui lo aiuta a fuggire. In seguito alle preghiere della madre di Cesare, Aurelia, Silla rilascia il giovane patrizio, nonostante il suo rifiuto di ripudiare la moglie Cornelia, figlia di Cinna, che nel frattempo \u00e8 stato assassinato da un servitore.\nPompeo riceve l'ordine di ucciderlo a tradimento, ma trasgredisce segretamente i voleri del dittatore: manda Cesare in Oriente, dal re di Bitinia, Nicomede IV, un suo vecchio amico, e porta al dittatore il cuore di un maiale lavorato in un mattatoio di mercato. Cesare per\u00f2 viene catturato dai pirati lungo la via della salvezza, e riesce a sfuggire loro grazie alla sua spregiudicatezza e al sostanzioso riscatto pagato dai suoi amici.\nUna volta rilasciato raggiunge Nicomede, presso cui vive per due anni, fino alla morte molto discussa di Silla. Una volta tornato a Roma, dove rincontra la figlia Giulia, a cui consegna in regalo uno schiavo altamente istruito di nome Apollonio, un greco, Cesare riprende i contatti con Pompeo, con l'intento di entrare in politica, e fa nel contempo i conti con la morte di Cornelia, l'amata moglie.\nDivenuto senatore, ottiene un primo e importante successo politico proponendo al Senato l'assegnazione a Pompeo di un esercito con il quale sgominare i pirati e i ribelli che seminano il caos per i mari e l'entroterra d'Italia. In questo giorno inizia la rivalit\u00e0 tra lui e Catone, un illustre e anziano senatore timoroso che Pompeo possa tramutarsi in un nuovo Silla.\nPompeo parte da Roma, e Giulio Cesare, nuovo Console della Repubblica insieme a lui, rimane nella capitale con l'intenzione di amministrarne l'ordine.\nAnni dopo, quando Giulia \u00e8 una sensuale vergine della nobilt\u00e0 pi\u00f9 prestigiosa, amica dei giovani Bruto, Porzia e Marco, figli di Catone, Pompeo ritorna come un glorioso vincitore: gli schiavi che si sono ribellati a Roma sono ora umiliati prigionieri in catene per le strade, i pirati non sono pi\u00f9 una minaccia, ma tra i prigionieri che vengono fieramente esibiti come trofeo vi \u00e8 Apollonio, il precettore di Giulia, che ottiene dal fiero e osannato Pompeo il permesso di riaverlo. Lo schiavo per\u00f2 rifiuta la salvezza, preferendo morire per crocifissione insieme ai suoi compagni, in tutta la sua dignit\u00e0 di uomo libero.\nTra Pompeo e Giulia germoglia d'un tratto l'amore, e Cesare ne approfitta con arguzia, intravedendo un grandioso profitto personale: in cambio delle nozze, infatti, il grande generale gli cede cinquantamila soldati con i quali pu\u00f2 partire alla volta della Gallia, l'irrequieta provincia di confine gi\u00e0 assegnata a Cassio.\nCesare infatti si \u00e8 reso conto che alla sua carriera manca la gloria militare, necessaria per preparare la sua ascesa alle supreme vette del potere romano. Poco prima di partire, il patrizio assiste al matrimonio di Giulia con Pompeo, e a sua volta sposa Calpurnia.\nGiunto in Gallia, dove rimane per i successivi otto anni, affronta gli agguerriti guerrieri gallici, che vengono per la prima volta unificati sotto la guida del carismatico e ardimentoso Vercingetorige, che in pi\u00f9 occasioni mette in serio dubbio la vittoria dei romani sulla Gallia. Ma, a sorpresa, Cesare, aiutato dal giovane e promettente Marco Antonio, prevale ad Alesia, dove un umiliato Vercingetorige, a capo di un esercito e di un popolo ormai stremati dall'embargo, si consegna in cambio della salvezza del suo popolo.\nFattanto, a Roma, hanno luogo brutti avvenimenti destinati a sfociare in una nuova guerra civile: Giulia muore di parto, e Pompeo, disperato dal lutto e subdolamente plagiato da Catone, Cassio e Bibulo, volta le spalle al suocero e, ritenendosi l'unica autorit\u00e0 legale della Repubblica di Roma, scappa alla volta di Farsalo, dove conta di organizzare con maggiore efficacia le difese dello Stato. Lo segue anche il giovane Bruto.\nCesare raggiunge Farsalo, da cui il nemico scappa. Il grande condottiero concede il perdono a coloro che si arrendono, compreso Bruto, con cui cena nella propria tenda. Tornato brevemente a Roma, Cesare assume i pieni poteri e distribuisce le maggiori cariche ai suoi collaboratori, garantendosi un effettivo controllo della Repubblica, e parte alla ricerca di Pompeo, che raggiunge l'Egitto.\nMa anche in Egitto vi sono tumulti molto preoccupanti: il re Tolomeo \u00e8 morto lasciando il trono in balia dei due giovanissimi e litigiosi figli, Tolomeo e Cleopatra. Potino, l'infido primo ministro, accoglie Pompeo e lo uccide tramite soldati romani corrotti, sperando di fare un piacere al vincitore in arrivo da Roma per mare. Al contrario, al suo arrivo Cesare si indigna ferocemente, e si innamora di Cleopatra, che tramite astute manovre mette sul trono.\nA Roma, nel frattempo tutti spettegolano e fanno satira sulla relazione tra Cesare e Cleopatra, umiliando inevitabilmente l'innocente moglie Calpurnia. Tornato in citt\u00e0, Cesare continua ad assumere poteri e onori mai visti prima, favorendo l'astro di Cleopatra e del loro figlio neonato. Nell'ombra, per\u00f2, Cassio e Bibulo temono il ritorno dei re nella persona di Cesare, e riescono a convincere Bruto, il pi\u00f9 rispettato cittadino romano, ad appoggiare la loro causa, il quale inizia a nutrire forti dubbi sul grande condottiero soprattutto quando lo zio Catone, padre di sua moglie Porzia, si squarcia lo stomaco nella fortezza di Utica pur di non cadere tra le mani del vincitore Cesare.\nCon l'adesione di Bruto alla causa anticesariana di Cassio, i congiurati acquisiscono sempre pi\u00f9 forza fisica e prestigio, ma continuano a muoversi nella prudenza del silenzio. L'unica soluzione prevede l'assassinio di Cesare, e l'occasione si presenta il 15 marzo del 44 a.C., durante una speciale sessione del Senato.\nSebbene avvertito da oscuri presagi descritti dall'auspice Spurinna e dagli incubi di Calpurnia, Cesare si reca in Senato, e muore sotto i ventitr\u00e9 colpi di pugnale dei senatori.\nPersonaggi storici tralasciati.\nLa miniserie trascura quattro grandi personalit\u00e0 che, ciascuna in modo differente, hanno scandito le vicende della Roma ai tempi di Cesare:\nNote.\nLa serie \u00e8 stata trasmessa in prima tv assoluta in Germania il 27 dicembre 2002."}
{"id": "1657136", "revid": "547034", "url": "https://it.wikipedia.org/wiki?curid=1657136", "title": "Wojbor Andrzej Woyczy\u0144ski", "text": "\u00c8 noto per i suoi studi sullo Spazio di Banach per i quali trova applicazione il teorema a cui ha dato anche il suo nome, il teorema di Ryll-Nardzewski-Woyczy\u0144ski\nEgli ha scritto vari libri, i pi\u00f9 famosi dei quali sono:"}
{"id": "1657138", "revid": "149587", "url": "https://it.wikipedia.org/wiki?curid=1657138", "title": "Chiese di Belmonte", "text": ""}
{"id": "1657141", "revid": "1870933", "url": "https://it.wikipedia.org/wiki?curid=1657141", "title": "William Dodgin, Sr.", "text": "Biografia.\nPadre di William Dodgin Jr., fu prima giocatore e poi allenatore di calcio.\nCarriera.\nNella stagione 1957-1958 ha allenato la squadra italiana della Sampdoria."}
{"id": "1657142", "revid": "79642", "url": "https://it.wikipedia.org/wiki?curid=1657142", "title": "William Dodgin", "text": ""}
{"id": "1657145", "revid": "1305772", "url": "https://it.wikipedia.org/wiki?curid=1657145", "title": "Evtu\u0161enko", "text": ""}
{"id": "1657152", "revid": "2143966", "url": "https://it.wikipedia.org/wiki?curid=1657152", "title": "Stazione meteorologica di Viareggio", "text": "La stazione meteorologica di Viareggio \u00e8 la stazione meteorologica di riferimento relativa alla citt\u00e0 di Viareggio.\nCaratteristiche.\nLa stazione meteorologica si trova nell'Italia centrale, in Toscana, in provincia di Lucca, nel comune di Viareggio, a 3 metri s.l.m. e alle coordinate geografiche .\nGestita dal servizio idrologico regionale, facente capo al Compartimento di Pisa a cui invia i dati rilevati, effettua osservazioni su temperatura, precipitazioni, umidit\u00e0 relativa ed eliofania.\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +7,7\u00a0\u00b0C; quella del mese pi\u00f9 caldo, luglio, si attesta a +22,9\u00a0\u00b0C.\nLe precipitazioni medie annue si attestano a 960\u00a0mm e sono distribuite mediamente in 80 giorni di pioggia, con un minimo relativo in estate ed un picco in autunno.\nL'umidit\u00e0 relativa media annua fa registrare il valore di 65,1% con minimi di 60% a gennaio e a febbraio e massimo di 69% a settembre.\nL'eliofania assoluta media annua si attesta a 5,9 ore giornaliere, con massimo di 9,2 ore giornaliere a luglio e minimo di 2,8 ore giornaliere a dicembre.\nTemperature estreme mensili dal 1930 ad oggi.\nDi seguito sono riportati i valori estremi mensili delle temperature massime e minime registrate dal 1930 ad oggi.\nIn base alle suddette rilevazioni, la temperatura massima assoluta \u00e8 stata registrata nel luglio 2017 con +38,6\u00a0\u00b0C (appare sovrastimato il valore di +37,0\u00a0\u00b0C riportato nell'agosto 1930), mentre la minima assoluta di -18,7 \u00b0C \u00e8 datata gennaio 1985."}
{"id": "1657154", "revid": "1566286", "url": "https://it.wikipedia.org/wiki?curid=1657154", "title": "Nerio Bernardi", "text": "Biografia.\nDopo aver studiato matematica e medicina, pass\u00f2 a contrappunto e composizione, e infine si dedic\u00f2 al teatro, facendo ditta nel 1938 con Romano Cal\u00f2 e Olga Solbelli, per poi passare al mondo del cinema come attore.\nNel 1933 interpret\u00f2 Demetrio in \"Sogno di una notte di mezza estate\" di William Shakespeare per la regia di Max Reinhardt al fianco di Carlo Lombardi, Cele Abba, Giovanni Cimara, Rina Morelli, Sarah Ferrati, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni nel Giardino di Boboli e il re di Castiglia nella prima assoluta di \"La rappresentazione di Santa Uliva\" di Ildebrando Pizzetti nel Chiostro Grande della Basilica di Santa Croce di Firenze con la Morelli, Bettarini, Benassi, Andreina Pagnani, Lupi, Lombardi, la Ferrati, Migliari e Cimara per la regia di Jacques Copeau. Nel 1938 interpret\u00f2 la parte di Orlando in \"Come vi piace\" di Shakespeare per la regia di Copeau con Massimo Pianforini, Enzo Biliotti, Sandro Ruffini, Guido Gatti, Fernando Farese, Umberto Melnati, Pierozzi, Franco Scandurra, Checco Rissone, Nella Bonora, Letizia Bonini e Zoe Incrocci al Giardino di Boboli.\nNel 1940 fu il protagonista in \"Arlecchino, ovvero Le finestre\" di Ferruccio Busoni per la regia di Corrado Pavolini al Teatro La Fenice di Venezia.\nDurante la seconda guerra mondiale si rec\u00f2 in Spagna, dove gir\u00f2, curando anche il doppiaggio, alcuni film.\nNel 1952 fu Selim Bassa in \"Il ratto dal serraglio\" di Mozart per la regia di Ettore Giannini al Teatro alla Scala di Milano. Dal medesimo anno, inizi\u00f2 ad insegnare trucco e comportamento scenico all'Accademia d'arte drammatica \"Silvio D'Amico\" di Roma."}
{"id": "1657158", "revid": "78273", "url": "https://it.wikipedia.org/wiki?curid=1657158", "title": "Carlo Malatesti", "text": ""}
{"id": "1657160", "revid": "30610", "url": "https://it.wikipedia.org/wiki?curid=1657160", "title": "Galeotto Roberto Malatesti", "text": ""}
{"id": "1657162", "revid": "30610", "url": "https://it.wikipedia.org/wiki?curid=1657162", "title": "Sigismondo Pandolfo Malatesti", "text": ""}
{"id": "1657166", "revid": "889014", "url": "https://it.wikipedia.org/wiki?curid=1657166", "title": "Licenza CC", "text": ""}
{"id": "1657170", "revid": "91475", "url": "https://it.wikipedia.org/wiki?curid=1657170", "title": "Vibrione", "text": ""}
{"id": "1657175", "revid": "729019", "url": "https://it.wikipedia.org/wiki?curid=1657175", "title": "Amatta", "text": "Amatta \u00e8 un villaggio della Nigeria, nello stato i Imo. \u00c8 posta 10\u00a0km a Nord-Est di Owerri.\nGoverno.\nIl primo governatore fu Eze Nduagwuike Asiegbu."}
{"id": "1657189", "revid": "2143966", "url": "https://it.wikipedia.org/wiki?curid=1657189", "title": "Stazione meteorologica di Lucca", "text": "La stazione meteorologica di Lucca \u00e8 la stazione meteorologica di riferimento relativa alla citt\u00e0 di Lucca.\nCoordinate geografiche.\nLa stazione meteo si trova nell'Italia centrale, in Toscana, nel comune di Lucca, a 20,29 metri s.l.m. e alle coordinate geografiche .\nDati climatologici 1981-2010.\nIn base alla media trentennale di riferimento (1981-2010), la temperatura media del mese pi\u00f9 freddo, gennaio, \u00e8 di +6,5\u00a0\u00b0C; quella del mese pi\u00f9 caldo, luglio, si attesta +24,7\u00a0\u00b0C.\nLe precipitazioni medie annue fanno registrate il valore di 1.172\u00a0mm e sono distribuite mediamente in 91 giorni di pioggia; presentano un minimo relativo in estate, un picco in autunno e massimi secondari in inverno e primavera.\nTemperature estreme mensili dal 1927 a oggi.\nDi seguito sono riportati i valori estremi mensili delle temperature massime e minime registrate dal 1927 in poi. In base alle suddette rilevazioni, la temperatura massima assoluta \u00e8 stata registrata il 2 agosto 2017 con +41,5\u00a0\u00b0C, mentre la minima assoluta di -13,4\u00a0\u00b0C \u00e8 datata gennaio 1985."}
{"id": "1657190", "revid": "46291", "url": "https://it.wikipedia.org/wiki?curid=1657190", "title": "Eryngium alpinum", "text": "Regina delle Alpi (nome scientifico Eryngium alpinum L.) \u00e8 una pianta erbacea perenne dai fiori molto appariscenti appartenente alla famiglia delle Apiaceae.\nSistematica.\nIl genere della nostra pianta (\"Eryngium\") comprende oltre cinquanta specie, alcune delle quali (una dozzina) appartengono alla nostra flora spontanea. \nNelle classificazioni pi\u00f9 vecchie la famiglia del genere \"Eryngium\" \u00e8 chiamata Ombrelliferae ma anche Umbelliferae.\nIbridi.\nDi questa specie sono segnalati alcuni ibridi:\nEtimologia.\nIl nome del genere (\u201cEryngium\u201d) fa probabilmente riferimento alla parola che ricorda il riccio: \u201cerinaceus\u201d (in particolare dal greco \u201cerungion\u201d = \u201ceringio\u201d); ma potrebbe anche derivare da \u201ceruma\u201d (= difesa), in riferimento alle foglie spinose delle piante di questo genere.\nIl nome della specie (\u201calpinum\u201d) deriva dalla zona d'origine dei fiori.\nMorfologia.\nLa forma biologica della pianta \u00e8 emicriptofita scaposa (H scap) : si tratta quindi di una pianta perennante tramite gemme situate sul terreno e con asse fiorale pi\u00f9 o meno privo di foglie.\nRadici.\nL'apparato radicale \u00e8 profondo e robusto.\nFusto.\nI fusti sono solitari ed eretti. Di solito sono 3\u00a0\u2013 4 forcati all'apice. Altezza media: 70\u00a0cm (minima: 30\u00a0cm; massima: 100\u00a0cm). Nella parte centrale il fusto presenta delle striature longitudinali violacee.\nInfiorescenza.\nIl colore dell'infiorescenza \u00e8 verde brillante alla base e azzurro ametistino (quasi cobalto) nella parte alta (le brattee dell'involucro). La forma \u00e8 quella di un'ombrella contratta capuliniforme (capolini ovoidi cilindrici di circa 3\u00a0cm di altezza e 1,5\u00a0cm di diametro) ed \u00e8 in posizione terminale sui rami principali. \nLe brattee dell'involucro sono da 12 a 20 a disposizione raggiante e consistenza rigida; sono inoltre bipennatifide (foglie composte le cui foglioline sono a loro volta pennate). I lobi di queste brattee sono setolose, quasi spinose (pi\u00f9 esattamente sfrangiate). Lunghezza massima delle brattee: .\nFiori.\nI fiori veri e propri sono molto piccoli (2\u00a0mm) per cui la funzione vessilifera \u00e8 svolta dall'ombrella. I fiori periferici sono unisessuali (oppure sterili); quelli interni (o centrali) sono ermafroditi. Entrambi sono attinomorfi e pentameri.\nFrutti.\nIl frutto \u00e8 un achenio dalla forma di un ovoide (di circa 4\u00a0\u2013 6\u00a0mm) ed \u00e8 densamente spinoso (spinuloso o spinescente).\nUsi.\nGiard\u00ecnaggio.\nA causa della raccolta indiscriminata e distruttiva (per motivi ornamentali) \u00e8 ora molto rara e si trova in prevalenza solamente come variet\u00e0 coltivate nei vari giardini botanici.\nNote.\nSpecie protetta."}
{"id": "1657193", "revid": "2036605", "url": "https://it.wikipedia.org/wiki?curid=1657193", "title": "Gabinio Barbaro Pompeiano", "text": "Biografia.\nPompeiano aveva una propriet\u00e0 a Baiae che confinava con una di Quinto Aurelio Simmaco; i due ebbero una disputa sull'esatta definizione del confine fino al 398, quando Pompeiano vendette la sua propriet\u00e0. Nel 400 ricevette una lettera da Simmaco che si \u00e8 conservata.\nTra il 400 e il 401 fu proconsole d'Africa.\nNel 408, con l'imperatore Onorio rinchiuso nella capitale Ravenna, l'esercito visigoto di Alarico I cal\u00f2 su Roma, minacciando la citt\u00e0.\nPompeiano, che all'epoca era \"praefectus urbi\", venne a sapere che la citt\u00e0 di \"Narnia\" si era salvata dal pericolo ripristinando gli antichi riti fulgurali pagani, e decise quindi di organizzare, nel dicembre del 408, la tradizionale processione dei senatori al Campidoglio (e per questo \u00e8 considerato un pagano, sebbene Zosimo affermi che era cristiano). Il rito, approvato segretamente anche dal papa Innocenzo I, non fu poi messo in pratica, in quanto, alla resa dei fatti, non si trovarono senatori disposti a partecipare alla processione: il Senato romano era, infatti, composto ormai da cristiani.\nPompeiano inizi\u00f2 delle contrattazioni con Alarico, allo scopo di comprare la salvezza della citt\u00e0: aveva intenzione di trovare i fondi tramite una colletta tra le famiglie senatoriali. Si decise di inviare ai Visigoti oro e argento, e Pompeiano e Palladio furono incaricati di provvedere alla raccolta: i senatori si opposero al finanziamento (tra questi vi erano Melania e Valerio Piniano), quindi Piniano raccolse le ricchezze necessarie espropriando ulteriormente i templi pagani della citt\u00e0.\nSecondo la \"Vita Melaniae\", fu ucciso dalla folla in occasione di una sommossa causata da problemi nella distribuzione del pane al popolo. Pompeiano \u00e8 stato proposto per l'identificazione dell'obiettivo dell'invettiva anti-pagana nota come \"Carmen contra paganos\"."}
{"id": "1657194", "revid": "585241", "url": "https://it.wikipedia.org/wiki?curid=1657194", "title": "Radis (amaro)", "text": "Il Radis \u00e8 un amaro italiano prodotto dalla Stock S.p.a.\nCaratteristiche.\nIl Radis \u00e8 ricavato dall'infusione di diverse erbe aromatiche. Si presenta di colore scuro con gradazione alcolica del 32%.\nDegustazione.\nSi consuma come digestivo, ma si presta anche alla preparazione di cocktail come ad esempio il Nightly."}
{"id": "1657196", "revid": "584834", "url": "https://it.wikipedia.org/wiki?curid=1657196", "title": "Centre de documentation et d'\u00e9tude sur la langue internationale", "text": "Il Centre de documentation et d'\u00e9tude sur la langue internationale, anche noto in lingua esperanto come Centro de dokumentado kaj esploro pri la lingvo internacia (CDELI, letteralmente \"Centro di documentazione e di studio sulla lingua internazionale\"), \u00e8 una raccolta di circa opere librarie in esperanto e nelle altre lingue ausiliarie internazionali, ospitata nella biblioteca civica di La Chaux-de-Fonds, in Svizzera, di cui costituisce un fondo specialistico.\nFinalit\u00e0.\nIl CDELI cerca di preservare documenti su, e a proposito di, tutti i tipi di lingue artificiali: in aggiunta a libri e periodici sull'esperanto, offre le pi\u00f9 ricche collezioni di materiali sul Volap\u00fck e sull'Occidental. Per la quantit\u00e0 di opere in esperanto presenti nel fondo, il CDELI si configura come una delle pi\u00f9 ricche biblioteche di esperanto oggi esistenti.\nStoria.\nIl CDELI fu fondato nel 1967 da Claude Gacond, che ne divenne animatore e archivista a tempo pieno a partire dal 1994.\nAttivit\u00e0 editoriale.\nIl CDELI \u00e8 l'editore (con la Societ\u00e0 Esperantista Svizzera) della \"Enciclopedia svizzera delle lingue pianificate\" (2006, ISBN 2-9700425-2-5), di Andreas K\u00fcnzli."}
{"id": "1657201", "revid": "767487", "url": "https://it.wikipedia.org/wiki?curid=1657201", "title": "Stazione meteorologica di Stazzema Palagnana", "text": "La stazione meteorologica di Stazzema Palagnana \u00e8 la stazione meteorologica di riferimento relativa all'omonima localit\u00e0 del comune di Stazzema.\nCaratteristiche.\nLa stazione meteorologica, di tipo meccanico, \u00e8 stata gestita fino al 1998 dal Compartimento di Pisa del Servizio Idrografico e Mareografico Nazionale, si trova nell'Italia Centrale, in Toscana, in provincia di Lucca, nel comune di Stazzema, in localit\u00e0 \"Palagnana\", a 710 metri s.l.m. e alle coordinate geografiche . I dati rilevati erano trasmessi anche all'UCEA e all'Autorit\u00e0 di Bacino Nazionale del fiume Serchio. Dopo il passaggio delle competenze alle regioni \u00e8 stata installata una nuova stazione automatica, dotata del solo pluviometro e posta a una quota superiore rispetto alla vecchia stazione meccanica (880 metri s.l.m.), gestita dall'Autorit\u00e0 di Bacino del Fiume Serchio la quale fornisce i dati anche al Servizio Idrologico Regionale della Toscana.\nStoria.\nLa stazione termo pluviometrica di Palagnana \u00e8 la pi\u00f9 antica del territorio montano delle Alpi Apuane. La stazione fu infatti aperta nel 1880 per iniziativa del Club Alpino Italiano e pi\u00f9 precisamente grazie alla Stazione Alpina di Lucca; il pluviometro fu installato nell'autunno di quell'anno ed inizi\u00f2 a funzionare dal gennaio del 1881. Sempre nel 1881 furono posti in loco i termografi. Il primo rilevatore fu Vincenzo Barsi di Palagnana. La Stazione aveva sede presso la ferriera Barsi, localit\u00e0 dalla quale \u00e8 stata rimossa al principio del presente secolo. Oggi la Stazione si trova nella parte alta del territorio di Palagnana a circa un Km di distanza dal vecchio sito.\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +1,6\u00a0\u00b0C; quella del mese pi\u00f9 caldo, luglio, si attesta +18,0\u00a0\u00b0C.\nLe precipitazioni medie annue, prossime ai 2.200\u00a0mm e distribuite mediamente in 102 giorni di pioggia, sono abbondanti durante tutto l'anno, tranne un minimo relativo in estate ."}
{"id": "1657206", "revid": "99965506", "url": "https://it.wikipedia.org/wiki?curid=1657206", "title": "Computer ottico", "text": "Un computer ottico \u00e8 un dispositivo che utilizza luce (fotoni), anzich\u00e9 elettricit\u00e0, per manipolare, memorizzare e trasmettere dati.\nCome funziona.\nI fotoni hanno propriet\u00e0 fisiche fondamentali differenti dagli elettroni e delle ricerche hanno tentato di fare uso di queste propriet\u00e0 per produrre computer con performance e/o capacit\u00e0 migliori dei computer elettronici.\nSono in fase sperimentale ma per gli specialisti del settore si parla di uno sviluppo che terminer\u00e0 nell'arco del decennio.\nEvoluzione.\nLa tecnologia dei computer ottici \u00e8 ancora ai primi stadi: computer ottici funzionanti sono stati costruiti in laboratorio, ma non hanno superato la fase di test.\nSono tuttavia in fase di sviluppo computer a fibra ottica con la caratteristica di avere al loro interno un modem ad elevatissima velocit\u00e0 che garantir\u00e0 un impiego rapido e funzionale di ogni genere di applicazione che richiede tempo agli attuali dispositivi quali il download in ampia scala e l'installazione di programmi su disco rigido."}
{"id": "1657207", "revid": "74801", "url": "https://it.wikipedia.org/wiki?curid=1657207", "title": "\u00c1guas de S\u00e3o Pedro", "text": "\u00c1guas de S\u00e3o Pedro \u00e8 un comune del Brasile nello Stato di San Paolo, parte della mesoregione di Piracicaba e della microregione omonima.\nStoria.\nFondato il 25 giugno del 1940 da Octavio Moura Andrade, \u00e8 il secondo comune pi\u00f9 piccolo, per estensione di tutto il Brasile, dopo Santa Cruz de Minas. \u00c8 uno dei quattro comuni enclave del Brasile. Gli altri tre sono: Arroio do Padre, Lad\u00e1rio e Portel\u00e2ndia.\nIl comune \u00e8 stato fondato attorno ad una foresta di piante medicinali e nelle vicinanze di un torrente di acqua che si dice curativa per varie malattie.\nGeografia fisica.\nClima.\nIl clima \u00e8 quasi tropicale d'estate, raggiungendo i e quasi freddo d'inverno, con ."}
{"id": "1657208", "revid": "204012", "url": "https://it.wikipedia.org/wiki?curid=1657208", "title": "Niccol\u00f2 Caetani", "text": ""}
{"id": "1657213", "revid": "287204", "url": "https://it.wikipedia.org/wiki?curid=1657213", "title": "Capivari", "text": "Capivari \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657214", "revid": "287204", "url": "https://it.wikipedia.org/wiki?curid=1657214", "title": "Jumirim", "text": "Jumirim \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657216", "revid": "414793", "url": "https://it.wikipedia.org/wiki?curid=1657216", "title": "Stazione meteorologica di Stazzema Retignano", "text": "La stazione meteorologica di Stazzema Retignano \u00e8 la stazione meteorologica di riferimento relativa all'omonima localit\u00e0 del comune di Stazzema.\nCoordinate geografiche.\nLa stazione meteo si trova nell'Italia centrale, in Toscana, in provincia di Lucca, nel comune di Stazzema, in localit\u00e0 Retignano, a 440 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +6,6 \u00b0C; quella del mese pi\u00f9 caldo, luglio, si attesta +22,5 \u00b0C.\nLe precipitazioni medie annue nel medesimo trentennio si attestano a 1.914,5 mm, con elevato picco tra autunno e inverno e con minimo relativo in estate."}
{"id": "1657217", "revid": "287204", "url": "https://it.wikipedia.org/wiki?curid=1657217", "title": "Mombuca", "text": "Mombuca \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657222", "revid": "1305772", "url": "https://it.wikipedia.org/wiki?curid=1657222", "title": "Stazione meteorologica di Stazzema", "text": ""}
{"id": "1657226", "revid": "125468836", "url": "https://it.wikipedia.org/wiki?curid=1657226", "title": "Piracicaba", "text": "Piracicaba \u00e8 un comune del Brasile nello Stato di San Paolo, parte della mesoregione di Piracicaba e della microregione omonima. Situata presso l'omonimo fiume (affluente pi\u00f9 lungo del Fiume Tiet\u00ea), la citt\u00e0 per un tempo \u00e8 stata la quarta maggiore citt\u00e0 dello Stato di San Paolo (dopo San Paolo, Santos e Taubat\u00e9) e la maggiore citt\u00e0 \"caipira\" (caipira \u00e8 un termine che corrisponde pi\u00f9 o meno al termine \"red neck\" negli Stati Uniti d'America o \"contadino\" in Italia) ed \u00e8 proprio in questa citt\u00e0 che si \u00e8 sviluppato il dialetto caipira. Nonostante oggi la citt\u00e0 non sia pi\u00f9 la pi\u00f9 grande citt\u00e0 dell'entroterra paulista, \u00e8 ancora conosciuta come la capitale della cultura e del dialetto caipira.\nStoria.\nLa citt\u00e0 fu fondata nel 1767, sulle rive del fiume Piracicaba, che era vitale per la regione. Durante il diciannovesimo secolo, l'agricoltura si svilupp\u00f2 nel comune, con enfasi sulla coltivazione della canna da zucchero e del caff\u00e8. Tuttavia, anche nella prima met\u00e0 del XX secolo, la citt\u00e0 cadde in rovina. Con la fine del ciclo del caff\u00e8 e il costante calo dei prezzi dello zucchero, l'economia di Piracicaba ha ristagnato. Questo \u00e8 stato invertito dall'inizio della sua industrializzazione. La citt\u00e0 divenne una delle prime ad essere industrializzata nel paese, con l'apertura di stabilimenti produttivi legati al settore metalmeccanico e attrezzature per la produzione di zucchero. Questa attivit\u00e0 ampliato dal 1970 al settore dello zucchero e alcool, con la creazione del programma Pro-Alcohol, finalizzata alla produzione di alcool idrato per uso automobilistico a causa della crisi petrolifera mondiale nel 1973. Ci\u00f2 ha contribuito in modo significativo alla crescita industriale. Nel corso dei decenni successivi la citt\u00e0 diventa uno dei principali centri industriali della regione, oltre ad avere diverse universit\u00e0, come ad esempio la Facolt\u00e0 di Agraria di Luiz de Queiroz (ESALQ), appartenente alla Universit\u00e0 di S\u00e3o Paulo (USP) e la Facolt\u00e0 di Odontoiatria di Piracicaba, appartenente alla Universit\u00e0 statale di Campinas (Unicamp), entrambe queste istituzioni di eccellenza internazionale e leader nell'insegnamento e nella ricerca in America Latina.\nOltre all'importanza economica, Piracicaba \u00e8 ancora un importante centro culturale della sua regione. I quartieri di Santa Olimpia (fondata da Trentino Tyroleses) e Santana, di immigrati italiani. Il Tupi Forest Garden e l'Artemis Spa sono grandi aree di tutela ambientale, mentre i parchi situati sulle rive del fiume Piracicaba sono importanti punti di visita situati nell'area urbana. Oltre ai progetti e agli eventi culturali organizzati dal Segretariato per l'Azione Culturale della Prefettura di Piracicaba (SEMAC), l'organismo responsabile della progettazione della vita culturale di Piracicaba. Il Salone Internazionale di Umorismo di Piracicaba, per esempio, \u00e8 considerato uno dei pi\u00f9 importanti eventi di umorismo grafico, che si tiene ogni anno a Mill centrale, un ex piantagione di canna da zucchero che \u00e8 stata dichiarata patrimonio storico e culturale, che serve oggi come un centro culturale, artistico e ricreativo. La citt\u00e0 ha anche la Scuola di Musica di Piracicaba (EMPEM), un'orchestra sinfonica municipale e due teatri municipali.\nComunit\u00e0 italiana.\nA Piracicaba si trova la maggiore e pi\u00f9 importante comunit\u00e0 trentina dello Stato di San Paolo (\"Colonia Tirolesa\"), nei quartieri rurali di Santana e Santa Olimpia, fondati nel 1892 da contadini oriundi di Romagnano, Sardagna e Cortesano (cognomi Stenico, Brunelli, Correr, Degasperi, Forti, Mosna, Vitti, Christofoletti, Pompermayer). Il dialetto trentino (cosiddetto \"dial\u00e8t tirol\u00e9s\") \u00e8 ancora parlato tra i discendenti e conserva tracce dell'antica parlata della Valle dell'Adige in Trentino. Ogni anno venne realizzata la \"Festa da Polenta\" per celebrare l'emigrazione tirolese (circa 15.000 visitatori)."}
{"id": "1657237", "revid": "287204", "url": "https://it.wikipedia.org/wiki?curid=1657237", "title": "Rafard", "text": "Rafard \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657238", "revid": "177744", "url": "https://it.wikipedia.org/wiki?curid=1657238", "title": "Stazione meteorologica di Castelnuovo di Garfagnana", "text": "La stazione meteorologica di Castelnuovo di Garfagnana \u00e8 la stazione meteorologica di riferimento relativa alla localit\u00e0 di Castelnuovo di Garfagnana.\nCoordinate geografiche.\nLa stazione meteo si trova nell'Italia centrale, in Toscana, in provincia di Lucca, nel comune di Castelnuovo di Garfagnana, a 276 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +4,1\u00a0\u00b0C; quella del mese pi\u00f9 caldo, luglio, si attesta +21,7\u00a0\u00b0C .\nLe precipitazioni medie annue nel medesimo trentennio si attestano a 1.660,7\u00a0mm, con elevato picco in autunno, massimo secondario in inverno e con minimo relativo in estate."}
{"id": "1657239", "revid": "287204", "url": "https://it.wikipedia.org/wiki?curid=1657239", "title": "Tom Hayward", "text": "Carriera.\nHa partecipato al campionato nazionale britannico del 2005 in classe 125, giungendo al 15\u00ba posto, migliorando la posizione sino al 5\u00ba posto l'anno seguente.\nNell'edizione 2007 dello stesso campionato si piazza invece al 7\u00ba posto, nel 2008 al 4\u00ba, all'8\u00ba nel 2009.\nPer quanto riguarda le competizioni del motomondiale ha registrato una presenza, quale wild card in occasione del Gran Premio motociclistico di Gran Bretagna 2007 in sella ad una Honda e arrivando al 30\u00ba posto al traguardo."}
{"id": "1657242", "revid": "287204", "url": "https://it.wikipedia.org/wiki?curid=1657242", "title": "Rio das Pedras", "text": "Rio das Pedras \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657246", "revid": "1573940", "url": "https://it.wikipedia.org/wiki?curid=1657246", "title": "Barychelidae", "text": "Barychelidae \u00e8 una famiglia di ragni appartenente all'infraordine Mygalomorphae.\nEtimologia.\nIl nome deriva dal greco ', \"barys\", cio\u00e8 pesante, grave, profondo, e ', \"chel\u00e8\", cio\u00e8 \"con biforcazione\", \"a guisa di tenaglia\" probabilmente per la conformazione del cheliceri, ed il suffisso \"-idae\", che designa l'appartenenza ad una famiglia.\nEtologia.\nLa famiglia comprende quasi 300 specie, la cui caratteristica \u00e8 la costruzione di cunicoli a \"porta-trappola\", cio\u00e8 con un'apertura a scatto per afferrare le prede. All'avvicinarsi della preda il ragno con un guizzo alza l'apertura e la afferra, trascinandosela all'interno. Il cunicolo pu\u00f2 essere anche parzialmente allagato; in questo caso il ragno riesce a respirare intrappolando piccole bolle d'aria fra i suoi peli.\nI ragni del genere \"Idioctis\", lunghi circa 10 millimetri costruiscono cunicoli che per 5 centimetri sono sotto il livello di marea, sigillandolo con un'apertura sottilissima.\nPer converso i ragni del genere \"Sipaloplasma\" della lunghezza di circa 20 millimetri, costruiscono il cunicolo nel legno in decomposizione, con un'apertura provvista di \"cardini\" per una chiusura pi\u00f9 repentina ed efficiente.\nSono fra i pochi ragni, come le tarantole, che possono correre sul vetro. Alcune specie emettono suoni striduli.\nDistribuzione e habitat.\nSono diffusi in Sudamerica, Africa, Madagascar, India, Nuova Guinea e varie isole dell'Oceano Pacifico.\nTassonomia.\nAttualmente, a novembre 2020, si compone di 40 generi e 282 specie; 15 generi sono di incerta attribuzione nell'ambito delle 3 sottofamiglie individuate dall'entomologo Joel Hallan:"}
{"id": "1657247", "revid": "287204", "url": "https://it.wikipedia.org/wiki?curid=1657247", "title": "Tiet\u00ea", "text": "Tiet\u00ea \u00e8 un comune del Brasile nello Stato di San Paolo, parte della mesoregione di Piracicaba e della microregione omonima.\nCuriosit\u00e0.\nGran parte della popolazione \u00e8 di discendenza italiana, pi\u00f9 noti sono i cognomi: Bertola, Mazzer, Tomasella, Uliana, Franzini, Nicolosi, Brandolisi, Belli, Giacomazzi, Cancian ecc."}
{"id": "1657250", "revid": "76963", "url": "https://it.wikipedia.org/wiki?curid=1657250", "title": "Francesc Valls", "text": "Inizi\u00f2 a studiare musica nel 1688 presso la parrocchia di Matar\u00f3. Qualche anno pi\u00f9 tardi divent\u00f2 \"maestro de capilla\" (maestro di cappella) della cattedrale di Gerona e, successivamente, agli inizi del 1696 acquis\u00ec la medesima carica anche presso la chiesa di Santa Maria del Mar di Barcellona. Nel dicembre dello stesso anno fu nominato \"maestro de capilla\" provvisorio della cattedrale della citt\u00e0, succedendo a Joan Barter; per diventare maestro titolare dovette per\u00f2 attendere il 18 febbraio 1709, posizione che terr\u00e0 sino al 1726. Egli fu probabilmente insegnante del compositore Domingo Miguel Bernab\u00e9 Terradellas.\nValls fu un compositore prolifico e tutti i suoi lavori sopravvivono tutt'oggi in diversi archivi spagnoli. Tra i suoi scritti si ricorda in particolare il \"Mapa arm\u00f3nico\", un trattato sulla teoria modale, sull'armonia, sul contrappunto, nonch\u00e9 sui vari stili nazionali: questo lavoro fu all'epoca oggetto di una certa diffusione in tutta la Spagna."}
{"id": "1657251", "revid": "287204", "url": "https://it.wikipedia.org/wiki?curid=1657251", "title": "Santa Maria da Serra", "text": "Santa Maria da Serra \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657254", "revid": "287204", "url": "https://it.wikipedia.org/wiki?curid=1657254", "title": "Philipp Eitzinger", "text": "Carriera.\nDopo essersi aggiudicato, appena tredicenne, il campionato austriaco, nel 2006 vince il campionato Europeo Velocit\u00e0 nella classe 125 guidando una Honda. Dopo aver partecipato a due Gran Premi nel motomondiale 2007 come wild card, l'anno successivo ha annunciato un prematuro ritiro dall'attivit\u00e0 agonistica."}
{"id": "1657255", "revid": "204376", "url": "https://it.wikipedia.org/wiki?curid=1657255", "title": "Tisha BeAv", "text": ""}
{"id": "1657256", "revid": "287204", "url": "https://it.wikipedia.org/wiki?curid=1657256", "title": "Charqueada", "text": "Charqueada \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657257", "revid": "809148", "url": "https://it.wikipedia.org/wiki?curid=1657257", "title": "Stato di Fock", "text": "Lo stato di Fock, in meccanica quantistica, \u00e8 un qualsiasi stato dello spazio di Fock con un numero di particelle definito in ogni stato. Se limitiamo per semplicit\u00e0 in una singola modalit\u00e0, uno stato di Fock \u00e8 del tipo formula_1 con n intero. Questo significa che ci sono n quanti di eccitazione in questa modalit\u00e0. formula_2 corrisponde allo stato \"vuoto\" (nessuna eccitazione). \u00c8 diverso da 0 che \u00e8 il vettore nullo. \nGli stati di Fock formano le pi\u00f9 convenienti basi algebriche dello spazio di Fock. Sono definite in modo da rispettare le seguenti relazioni nell'algebra dei bosoni:\nStesse relazioni per l'algebra dei fermioni.\nQuesto permette di controllare che formula_6 e formula_7 misura il numero di particelle nello stato di Fock."}
{"id": "1657262", "revid": "287204", "url": "https://it.wikipedia.org/wiki?curid=1657262", "title": "Saltinho (San Paolo)", "text": "Saltinho \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657266", "revid": "144796", "url": "https://it.wikipedia.org/wiki?curid=1657266", "title": "Neuwied", "text": "Neuwied \u00e8 una citt\u00e0 di 64.591 abitanti della Renania-Palatinato, in Germania.\n\u00c8 il capoluogo, e il centro maggiore, del circondario (\"Landkreis\") omonimo (targa NR).\nNeuwied si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nNelle sue vicinanze fu costruito un antico forte ausiliario dei Romani a partire dall'epoca di Domiziano e che rimase attivo fino all'abbandono del limes germano-retico nel 260 (vedi a tal proposito invasioni barbariche del III secolo).\nLa moderna citt\u00e0 fu fondata dal conte Federico III di Wied nel 1653, nei pressi del villaggio di Langendorf, che fu distrutto nel corso della guerra dei trent'anni. Nelle sue vicinanze si trova uno dei pi\u00f9 grandi \"castra\" romani trovati lungo il Reno. Nell'aprile del 1797 i francesi, al comando del generale Hoche, sconfissero gli austriaci presso Neuwied, dando cos\u00ec il primo rilevante successo alla Francia rivoluzionaria. A Neuwied nacque Guglielmo di Wied che nel 1914 fu per breve tempo re di Albania.\nSuddivisione amministrativa.\nLa citt\u00e0 si compone di dodici quartieri, ciascuno rappresentato da un Consiglio e un Presidente.\nHeddesdorf \u00e8 dal 1970 una parte del centro della citt\u00e0, non ha Consiglio n\u00e9 Presidente ma statisticamente viene trattato come un quartiere, ad esempio nella valutazione dello sviluppo della popolazione."}
{"id": "1657268", "revid": "287204", "url": "https://it.wikipedia.org/wiki?curid=1657268", "title": "S\u00e3o Pedro (San Paolo)", "text": "S\u00e3o Pedro \u00e8 un comune del Brasile nello Stato di San Paolo, parte della mesoregione di Piracicaba e della microregione omonima."}
{"id": "1657269", "revid": "6923", "url": "https://it.wikipedia.org/wiki?curid=1657269", "title": "Slovenske \u017eeleznice", "text": "La Slovenske \u017eeleznice (S\u017d) (\"Ferrovie slovene\") \u00e8 la compagnia ferroviaria statale della Slovenia.\nStoria.\nLa S\u017d fu creata nel 1991 dal dipartimento di Lubiana delle Ferrovie Jugoslave, dopo la disgregazione della Jugoslavia e la dichiarazione d'indipendenza slovena.\nIl sistema ferroviario.\nIl sistema ferroviario sloveno dispone di 1229 chilometri di linee, 331\u00a0km a doppio binario, e raggiunge tutte le regioni del paese.\nL'elettrificazione della rete \u00e8 realizzata con un sistema 3\u00a0kV DC, (analogo all'italiano), e copre circa 503\u00a0km di linea. La prosecuzione della linea ferroviaria elettrificata in Croazia \u00e8 a 25\u00a0kV AC, questo rende necessaria la sostituzione dei mezzi di trazione nella citt\u00e0 slovena di Dobova, al confine con la Croazia.\nTreni passeggeri.\nIl servizio passeggeri utilizza InterCity e EuroCity cos\u00ec come treni regionali e locali. L'InterCity Slovenia (ICS) collega Capodistria, Lubiana e Maribor.\nDal 19 giugno 2010 \u00e8 attivo il servizio \"Julijske Alpe\" (\"Julian Alps\", \"Alpi Giulie\") fra Nova Gorica e Lubiana.\nL'Eurocity \"Casanova\", che collegava Lubiana a Venezia in quattro ore, era esercito anche dalle S\u017d."}
{"id": "1657270", "revid": "709565", "url": "https://it.wikipedia.org/wiki?curid=1657270", "title": "Flutter", "text": "Il termine flutter (dall'inglese \"svolazzare\", \"agitarsi\") pu\u00f2 essere usato in italiano in diversi casi."}
{"id": "1657271", "revid": "246700", "url": "https://it.wikipedia.org/wiki?curid=1657271", "title": "T\u00fcrkiye 1.Lig 1993-1994", "text": "L'edizione 1993-1994 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu B\u00fclent Uygun (Fenerbah\u00e7e Istanbul), con 22 reti."}
{"id": "1657272", "revid": "117413414", "url": "https://it.wikipedia.org/wiki?curid=1657272", "title": "Traian Vuia", "text": " Si tratt\u00f2 in effetti del primo veicolo pi\u00f9 pesante dell'aria che riusc\u00ec a decollare senza alcun aiuto esterno: infatti il veicolo di Traian Vuia si stacc\u00f2 da terra il 18 marzo 1906 (il velivolo dei fratelli Wright, il cui primo volo era avvenuto tre anni prima, decoll\u00f2 invece con l'ausilio di una catapulta, mentre il volo di Alberto Santos-Dumont avvenne qualche mese dopo). Con le sue invenzoni, Vuia dimostr\u00f2 per primo che una macchina volante si pu\u00f2 sollevare in aria pur viaggiando su ruote su una normale strada. \nBiografia.\nTraian Vuia nacque nel 1872 in una famiglia benestante ed erudita (la madre si chiamava Ana Vuia, mentre il padre, prete, Simion Popescu) nel villaggio Surducu Mic (parte dell'ex comune Bujoru, a quel tempo appartenente al territorio dell'Impero austro-ungarico), che oggigiorno ha cambiato nome in Traian Vuia in onore dell'inventore. \nTra il 1884 e il 1892 frequenta gli studi presso il Liceo Romano-Cattolico di Lugoj; durante la sua permanenza l\u00ec, viene accolto calorosamente dalla famiglia di Coriolan Brediceanu, politico e avvocato romeno, il quale lo consiglier\u00e0, lo aiuter\u00e0 e successivamente lo incoragger\u00e0 a proseguire nella sua carriera. \nGi\u00e0 durate gli anni della scuola elementare e media, Vuia manifesta un'irresistibile attrazione per la meccanica applicata e per la fisica. A dieci anni assiste alle prime manifestazioni di aviazione e il piccolo Vuia coltiva una grande passione per gli aquiloni: analizzandoli nel dettaglio cerca di crearne di nuovi, perfezionandoli. Negli anni del liceo, appreso tutto ci\u00f2 che poteva apprendere nei campi della fisica e della meccanica non gli basta pi\u00f9 costruire gli aquiloni, ma prova anche a spiegare i fenomeni intorno ad essi, le forze che li spingono, li guidano, li sostengono nell'aria. Vuole capire il volo e come comandare il volo dell'aquilone a proprio piacimento.\nDopo essersi diplomato con massimi voti a Lugoj nel 1892, Vuia si iscrive alla Scuola Politecnica di Budapest. Segue gli studi serali della Meccanica per un anno, ma, in mancanza di soldi, \u00e8 costretto ad intraprendere anche la strada della Giurisprudenza e di lavorare negli studio di avvocatura per mantenersi; tuttavia, pur non essendo appassionato di Diritto, riesce a far carriera in entrambe le sue occupazioni. Il 6 maggio del 1901 ottiene il Dottorato in Scienze Giuridiche con la tesi \"Militarismo e industrialismo, il regime di Status e contractus\".\nCompiuti gli studi ritorn\u00f2 a Lugoj, dove continu\u00f2 ad interessarsi al problema del volo umano progettando la sua prima macchina volante che denomin\u00f2 \"aeroplan-automobil\"(aeroplano-automobile) e che tent\u00f2 di costruire; non avendo per\u00f2 sufficienti disponibilit\u00e0 finanziarie, non riusc\u00ec a portare a termine il suo progetto, cos\u00ec nel luglio del 1902, decise di recarsi a Parigi, sperando di trovare un finanziatore, in particolare tra gli appassionati di mongolfiere; quasi tutti tra questi ultimi per\u00f2 non credevano alla possibilit\u00e0 di far volare un veicolo pi\u00f9 pesante dell'aria. Vuia si rivolse quindi a Victor Talin, noto teorico e sperimentatore che gi\u00e0 nel 1879 aveva costruito un aeromodello; egli si dimostr\u00f2 fin da subito interessato al progetto di Vuia, ma tent\u00f2 comunque di farlo desistere, ritenendo che la sua macchina non potesse disporre di un motore adatto e non fosse sufficientemente stabile.\nTraian Vuia tuttavia continu\u00f2 a credere nel suo progetto e un anno dopo, il 16 febbraio 1903, lo mand\u00f2 all'Accademia delle scienze francese (quindi, esattemente dieci mesi prima del volo dei fratelli Wright - 17 dicembre 1903), presentando sia la possibilit\u00e0 di volare con un mezzo pi\u00f9 pesante dell'aria, sia il processo di decollo: il progetto venne rifiutato come utopico, con aggiunto il commento:\nNonostante tutti questi rifiuti, Vuia non si arrese e present\u00f2 la richiesta per il brevetto, che gli venne concesso il 17 agosto 1903 e che venne pubblicato il 16 ottobre 1903 (rispettivamente quattro e due mesi prima del volo dei fratelli Wright). La sua invenzione brevettata prese il nome di \"aeroplan-automobil\". \nA partire dal 4 agosto 1919 divenne membro della Massoneria parigina insieme ad Alexandru Vaida-Voievod e agli altri membri della delegazione romena partecipanti alla Conferenza di Pace di Parigi.\nVuia I.\nNel frattempo, gi\u00e0 dall'inverno 1902/1903 aveva iniziato a costruire la sua macchina, perfezionando nei minimi dettagli i piani originali ai quali aveva lavorato un anno prima a Lugoj. I problemi finanziari rimanevano, ma riusc\u00ec comunque a superarli, aiutato anche dal suo mentore, Coriolan Brediceanu: nell'autunno del 1904 inizi\u00f2 finalmente a costruire il motore, anch'esso un suo progetto, e nello stesso anno ottenne il brevetto anche nel Regno Unito. Nel febbraio del 1905 l'intera parte meccanica \u00e8 completata. La macchina prende il nome di \"Vuia I\" (soprannominato \"Il Pipistrello -\" in romeno: \"Liliacul)\" a causa della sua forma. Pesava 250 kg, aveva una superficie di sostegno di 14 m2 e un motore di 20 CV. Le prime prove sono cominciate nel 1905, senza le ali, come un'automobile, in modo da impratichirsi bene nella sua guida.\nIl 18 marzo 1906, la macchina era pronta a tentare il decollo: a Montesson, vicino a Parigi, l'esperimento riusc\u00ec: dopo aver accelerato per una distanza di 50 metri, l'apparato si \u00e8 alzato ad un'altezza di circa un metro per un tratto di 12 metri, dopodich\u00e9 \u00e8 atterrato.\nMolti giornali dell'epoca francesi, statunitensi e britannici celebrarono l'impresa, mettendo soprattutto in luce il fatto che la macchina era riuscita a decollare con i suoi propri mezzi e su un terreno piatto, senza l'aiuto di rampe, rotaie o catapulte. \nUna replica del Vuia 1 \u00e8 conservata al Museo dell'aviazione di Bucarest.\nDopo questo successo, Vuia continu\u00f2 a sperimentare e migliorare la propria macchina: nell'agosto dello stesso 1906 costru\u00ec una versione pi\u00f9 aggiornata che chiam\u00f2 \"Vuia I bis\", mentre il suo aereo successivo, il \"Vuia II\", equipaggiato con un motore Antoinette da 25 CV (19\u00a0kW), venne esposto nel 1907 al primo Salone Aeronautico di Parigi.\nTraian Vuia non si occup\u00f2 comunque soltanto di aerei: tra il 1918 ed il 1921 costru\u00ec infatti due prototipi di elicottero, dando un contributo non trascurabile allo sviluppo del decollo verticale, mentre un'altra sua invenzione, un generatore di vapore a combustione interna in grado di produrre vapore ad oltre 100 atmosfere, \u00e8 alla base dei generatori di vapore tuttora utilizzati.\nNominato membro d'onore dell'Accademia di Romania, il 27 maggio 1946 mor\u00ec a Bucarest, dove \u00e8 sepolto nel Cimitero di Bellu.\nIn suo onore \u00e8 stata cambiata la denominazione del suo paese natale e l'Aeroporto Internazionale di Timi\u0219oara porta il suo nome."}
{"id": "1657274", "revid": "287204", "url": "https://it.wikipedia.org/wiki?curid=1657274", "title": "Roy Pouw", "text": "Carriera.\nHa iniziato la carriera nel 2002, all'et\u00e0 di 10 anni. Nel 2004 ha esordito in un trofeo olandese di minimoto, terminando la stagione in seconda posizione. L'anno successivo \u00e8 di nuovo secondo nella Junior-Cup olandese 125cc.\nNel 2006 corre la sua prima stagione nel campionato olandese 125 che termina al sesto posto, facendosi anche notare come miglior esordiente. Nel 2007 si schiera anche nel campionato IDM tedesco. Le classifiche finali lo vedono al diciannovesimo posto nel campionato tedesco e quarto in Olanda. In questa stagione esordisce nel motomondiale partecipando grazie ad una wild card al GP d'Olanda nel quale arriva trentesimo (31\u00ba in qualifica) in classe 125 alla guida di una Aprilia.\nNel biennio 2008/2009 si dedica soltanto al campionato nazionale 125, giungendo rispettivamente al quinto e al quarto posto finale. Una seconda wild card per correre il GP d'Olanda gli viene assegnata nel 2009, opportunit\u00e0 che per\u00f2 non sfrutta, non ottenendo un tempo utile per qualificarsi alla gara domenicale.\nNel 2010 ottiene una terza wild card per partecipare nuovamente al GP d'Olanda, sempre nella stessa classe e con la stessa motocicletta; in questo caso non riesce a tagliare il traguardo. In questa stagione agonistica riesce anche a laurearsi campione olandese sempre della classe 125."}
{"id": "1657276", "revid": "729019", "url": "https://it.wikipedia.org/wiki?curid=1657276", "title": "Garin Jenkins", "text": "Ha fatto il suo esordio in nazionale nel 1991-92 ed \u00e8 attualmente il giocatore con pi\u00f9 presenza nel suo ruolo (58). Ha preso parte a tre edizioni della Coppa del Mondo: 1991, 1995, 1999. Si \u00e8 ritirato alla fine della stagione 2000-2001.\nVanta la singolarit\u00e0 statistica di essere, insieme al sudafricano Kobus Wiese, il primo giocatore squalificato dell'era professionistica: accadde dopo un - del 2 settembre 1995, appena 7 giorni dopo la fine del dilettantismo.\nInsieme a Wiese, deferito per un'altra scorrettezza nello stesso incontro, fu deferito e, al pari di questi, squalificato per 30 giorni."}
{"id": "1657283", "revid": "287204", "url": "https://it.wikipedia.org/wiki?curid=1657283", "title": "The Mystery", "text": "The Mystery \u00e8 un album del chitarrista acustico Tommy Emmanuel.\nStrumentazione utilizzata.\nDurante la registrazione dell'album sono state usate una chitarra classica Takamine, due chitarre elettriche (Gibson J185 e Fender Telecaster) e diverse chitarre acustiche: una Maton EBG 808 TE, una Maton TE Custom Jumbo, una Travis Williams Dreadnaught e una Maton Custom Shop TE.\nNote.\nIl brano \"Walls\" \u00e8 cantato da Elizabeth Watkins insieme allo stesso Tommy Emmanuel."}
{"id": "1657285", "revid": "110157", "url": "https://it.wikipedia.org/wiki?curid=1657285", "title": "Urmitz", "text": "Urmitz \u00e8 un comune di 3.489 abitanti della Renania-Palatinato, in Germania.\nAppartiene al circondario (\"Landkreis\") di Mayen-Coblenza (targa MYK) ed \u00e8 parte della comunit\u00e0 amministrativa (\"Verbandsgemeinde\") di Wei\u00dfenthurm."}
{"id": "1657287", "revid": "1115371", "url": "https://it.wikipedia.org/wiki?curid=1657287", "title": "Oakland Arena", "text": "La Oracle Arena, precedentemente conosciuta come Oakland Coliseum Arena, Oakland Arena, The Arena In Oakland e The New Arena, \u00e8 un'arena coperta situata a Oakland. Fu originariamente costruita col nome di Oakland-Alameda County Coliseum Arena nel 1966.\nI Golden State Warriors (NBA) vi hanno giocato abitualmente fino al 2019, prima di trasferirsi a San Francisco sull'altra sponda della baia. In passato anche altre squadre hanno giocato qui, tra le quali i California Golden Seals di NHL tra il 1967 e il 1976. Tra le sedi NBA nello stato della California (Staples Center di Los Angeles 18.997, e ARCO Arena di Sacramento 17.317) era quella con la maggiore capacit\u00e0 di posti a sedere, 19.596 spettatori. Il 20 ottobre 2006 i Golden State Warriors e la Oracle Corporation annunciarono un accordo di 10 anni in base al quale l'Oakland Arena sarebbe stata conosciuta come The Oracle.\nRistrutturazione.\nNel corso degli anni l'arena divenne sempre pi\u00f9 obsoleta; inoltre, con poco pi\u00f9 di 15.000 posti a sedere, \u00e8 stata per lungo tempo una delle pi\u00f9 piccole arene del campionato. Piuttosto che costruire una nuova arena a Oakland, oppure a San Francisco o San Jos\u00e9 come si ipotizz\u00f2 inizialmente, fu presa la decisione di procedere ad un rinnovamento dal costo di 121 milioni di dollari che prevedeva nuovi posti a sedere e nuovi arredamenti interni; le pareti esterne e il tetto furono riscostruiti in modo simile a quanto fatto per la KeyArena di Seattle.\nEventi ospitati e Record.\nIl 13 maggio 2007, 20.679 fans assistettero alla sconfitta dei Warriors contro gli Utah Jazz per 101-115 in gara 4 delle Semifinali della Western Conference. Oltre al record di presenze per una partita dei Warriors alla Oracle Arena, l'evento segn\u00f2 anche il record di presenze per un match di pallacanestro nello stato della California.\nIl record \u00e8 stato successivamente battuto in due occasioni: il 14 dicembre 2007 con 20.705 presenze nella partita contro i Los Angeles Lakers, e il 20 febbraio 2008 con 20.711 spettatori per il match contro i Boston Celtics. Altri eventi significativi che si sono tenuti qui sono gli All Star Game del 1967 e del 2000 e la WCW SuperBrawl 1999, oltre a numerosi concerti.\nL'ultima partita NBA disputata alla Oracle Arena si \u00e8 giocata il 13 giugno 2019, quando i Golden State Warriors hanno perso gara 6 delle Finals di quell'anno contro i Toronto Raptors, con la franchigia canadese che ha cos\u00ec conquistato il suo primo titolo."}
{"id": "1657299", "revid": "767487", "url": "https://it.wikipedia.org/wiki?curid=1657299", "title": "Specie di Barychelidae", "text": "Di seguito sono descritte tutte le 307 specie della famiglia di ragni Barychelidae note a giugno 2013.\nAmmonius.\n\"Ammonius\" \nAtrophothele.\n\"Atrophothele\" \nAurecocrypta.\n\"Aurecocrypta\" \nBarycheloides.\n\"Barycheloides\" \nBarychelus.\n\"Barychelus\" \nCosmopelma.\n\"Cosmopelma\" \nCyphonisia.\n\"Cyphonisia\" \nCyrtogrammomma.\n\"Cyrtogrammomma\" \nDiplothele.\n\"Diplothele\" \nEncyocrypta.\n\"Encyocrypta\" \nEubrachycercus.\n\"Eubrachycercus\" \nFijocrypta.\n\"Fijocrypta\" \nIdioctis.\n\"Idioctis\" \nIdiommata.\n\"Idiommata\" \nIdiophthalma.\n\"Idiophthalma\" \nMandjelia.\n\"Mandjelia\" \nMonodontium.\n\"Monodontium\" \nMoruga.\n\"Moruga\" \nNatgeogia.\n\"Natgeogia\" \nNeodiplothele.\n\"Neodiplothele\" \nNihoa.\n\"Nihoa\" \nOrstom.\n\"Orstom\" \nOzicrypta.\n\"Ozicrypta\" \nParacenobiopelma.\n\"Paracenobiopelma\" \nPisenor.\n\"Pisenor\" \nPlagiobothrus.\n\"Plagiobothrus\" \nPsalistops.\n\"Psalistops\" \nQuestocrypta.\n\"Questocrypta\" \nReichlingia.\n\"Reichlingia\" \nRhianodes.\n\"Rhianodes\" \nSason.\n\"Sason\" \nSasonichus.\n\"Sasonichus\" \nSeqocrypta.\n\"Seqocrypta\" \nSipalolasma.\n\"Sipalolasma\" \nStrophaeus.\n\"Strophaeus\" \nSynothele.\n\"Synothele\" \nThalerommata.\n\"Thalerommata\" \nTigidia.\n\"Tigidia\" \nTrichopelma.\n\"Trichopelma\" \nTrittame.\n\"Trittame\" \nTroglothele.\n\"Troglothele\" \nTungari.\n\"Tungari\" \nZophorame.\n\"Zophorame\" \nZophoryctes.\n\"Zophoryctes\" "}
{"id": "1657303", "revid": "587852", "url": "https://it.wikipedia.org/wiki?curid=1657303", "title": "Jasper Iwema", "text": "Carriera.\nEsordisce nella classe 125 del motomondiale nel 2007, in qualit\u00e0 di wild card nel Gran Premio casalingo con la Honda, senza ottenere punti. Corre lo stesso Gran Premio nel 2008, ancora come wildcard, con la Seel, senza ottenere punti.\nNel 2009 diventa pilota titolare, ingaggiato dal Racing Team Germany con una Honda RS125R. Ottiene come miglior risultato un tredicesimo posto in Francia e termina la stagione al 28\u00ba posto con 3 punti. In questa stagione \u00e8 costretto a saltare il GP di Indianapolis per infortunio. Nel 2010 passa alla guida della Aprilia RSA 125 del team CBC Corse; il compagno di squadra \u00e8 Louis Rossi. Ottiene come miglior risultato un ottavo posto in Repubblica Ceca e termina la stagione al 16\u00ba posto con 34 punti. In questa stagione \u00e8 costretto a saltare il Gran Premio della Comunit\u00e0 Valenciana per infortunio.\nNel 2011 passa al team Ongetta-Abbink Metaal. Ottiene come miglior risultato un decimo posto in Repubblica Ceca e termina la stagione al 23\u00ba posto con 16 punti. Nel 2012 inizia la stagione nel team Moto FGR nella nuova classe Moto3, alla guida di una FGR Honda, ma non porta a termine il campionato in quanto dopo il Gran Premio d'Aragona viene sostituito da Josep Rodr\u00edguez. Ha totalizzato 9 punti con il settimo posto in Francia. Nel 2013 passa al team RW Racing GP, che gli affida una Kalex KTM. Ottiene come miglior risultato un tredicesimo posto in Qatar e termina la stagione al 24\u00ba posto con 8 punti.\nNel 2014 corre in Olanda e Gran Bretagna come wildcard a bordo di una FTR KTM, nel seguito della stagione, prende il posto di Bryan Schouten sulla Mahindra MGP3O del team CIP a partire dal Gran Premio d'Aragona. Totalizza 4 punti. Nel 2015 corre in Moto2 come wild card a bordo di una Speed Up.\nPassa in seguito a correre nello speedway e nell'ice speedway.\nNel 2021 torna a correre su strada, ingaggiato dal team Pons Racing per correre in MotoE al fianco di Jordi Torres. Chiude la stagione al diciassettesimo posto con 13 punti."}
{"id": "1657306", "revid": "125715868", "url": "https://it.wikipedia.org/wiki?curid=1657306", "title": "Software as a service", "text": "Software as a service (acronimo \"SaaS\", lett. \"\"software come servizio\", in alcuni casi anche Pay Per Use - PPU cio\u00e8 \"pagare per l'uso\"\") \u00e8 un modello di servizio del software applicativo dove un produttore di software sviluppa, opera (direttamente o tramite terze parti) e gestisce un'applicazione web, mettendola a disposizione dei propri clienti via Internet (previo abbonamento). Spesso si tratta di un servizio di cloud computing.\nStoria.\nIl concetto di \"software come servizio\" \u00e8 iniziato a circolare nell'anno 2000 ed \u00e8 associato principalmente al saggio di Tim O'Reilly su \"The Open Source Paradigm Shift\" cos\u00ec come a marchi come WebEx e \"Remote Business\".. Questo concetto \u00e8 anche apparso nell'articolo \"Strategic Backgrounder: Software As A Service\" pubblicato dalla eBusiness Division della Software &amp; Information Industry's (SIIA).\nArchitettura.\nI clienti non pagano per il possesso del software, bens\u00ec per l'utilizzo dello stesso. Essi utilizzano il software tramite API accessibili via web, spesso come Web service o REST.\nLe principali applicazioni attuali di questo modello sono:\nSoftware as a Service (SaaS) \u00e8 un insieme di mezzi, servizi e competenze che consente alle aziende di esternalizzare alcuni aspetti del loro sistema informativo (messaggistica, sicurezza, ...) e sostituirli con un costo di funzionamento piuttosto che con un investimento vero e proprio. \u00c8 anche, secondo i contratti di servizio proposti, la possibilit\u00e0 di implementare Accordi sul Livello del Servizio (SLA) e di limitare la loro esposizione a una tecnologia dato che la cessazione del contratto permette a queste aziende di abbandonare una tecnologia non pi\u00f9 voluta.\nLa logica Software as a service (SaaS) \u00e8 uno dei risultati pratici del paradigma service-oriented architecture (SOA). Il termine \"SaaS\" \u00e8 diventato il termine di riferimento, rimpiazzando i precedenti termini Application service provider (ASP) e on-demand.\nUna sua variante rilasciata nel maggio 2020 \u00e8 il CSA (Cloud Service Application) che permette la realizzazione di un unico applicativo eseguibile utilizzabile su desktop e su mobile senza andare a riprogettare e realizzare nuovi applicativi.\nLa filosofia del SaaS.\nL'espressione \"Software as a Service\" \u00e8 legata principalmente al mondo commerciale, mentre le applicazioni orientate all'utente finale basate su applicativi residenti su server remoti vengono considerate facenti parte del Web 2.0.\nVantaggi e svantaggi.\nSoftware as a Service \u00e8 principalmente sviluppato per le aziende. In questi ultimi anni, il mercato SaaS \u00e8 in espansione; esso presenta diversi vantaggi e svantaggi per le aziende clienti.\nData escrow.\n\"Software as a service data escrow\" \u00e8 il processo di conservazione di una copia dei dati critici dell'applicazione software-as-a-service presso una terza parte indipendente. Simile all'escrow del codice sorgente, in cui il codice sorgente del software critico \u00e8 archiviato con una terza parte indipendente, l'escrow dei dati SaaS applica la stessa logica ai dati all'interno di un'applicazione SaaS. Consente alle aziende di proteggere e assicurare tutti i dati che risiedono all'interno delle applicazioni SaaS, proteggendoli dalla perdita di dati.\nCi sono molte e varie ragioni per considerare l'escrow dei dati SaaS, comprese le preoccupazioni sul fallimento del fornitore, le interruzioni non pianificate del servizio e la potenziale perdita o danneggiamento dei dati. Molte aziende si assicurano di rispettare i propri standard di governance dei dati o cercano di migliorare i report e l'analisi aziendale rispetto ai dati SaaS. La ricerca condotta da Clearpace Software Ltd. sulla crescita di SaaS ha mostrato che l'85% dei partecipanti voleva prendere una copia dei propri dati SaaS. Un terzo di questi partecipanti voleva una copia quotidiana."}
{"id": "1657308", "revid": "729019", "url": "https://it.wikipedia.org/wiki?curid=1657308", "title": "Walmer", "text": "Walmer \u00e8 un paese del Kent (Inghilterra), situato lungo la costa, 10 chilometri a nord-est di Dover.\nNel 55 e nel 54 a.C. Gaio Giulio Cesare sbarc\u00f2 proprio su queste spiagge quando invase per due volte la Britannia. Il castello \u00e8 una grande attrazione turistica, fu costruito nel 1540 su ordine di Enrico VIII d'Inghilterra."}
{"id": "1657312", "revid": "101175", "url": "https://it.wikipedia.org/wiki?curid=1657312", "title": "Ferry Stoffer", "text": "Carriera.\nDopo aver partecipato a gare dei campionati nazionali olandesi dal 2000 gli \u00e8 stata offerta la possibilit\u00e0 di debuttare nel motomondiale nel 2007, partecipando come wild card al Gran Premio d'Olanda.\nHa gareggiato nella classe 125 con una Honda del team \"Motorsortklazienaveen\", riuscendo a qualificarsi in 35\u00aa posizione con il tempo di 1'52.407 e giungendo 33\u00ba al traguardo (doppiato di un giro). Non \u00e8 riuscito pertanto ad aggiudicarsi punti validi per la classifica del mondiale."}
{"id": "1657316", "revid": "729019", "url": "https://it.wikipedia.org/wiki?curid=1657316", "title": "Battaglia di Passo Uarieu", "text": "La battaglia di Passo Uarieu fu un combattimento della Guerra di Etiopia, in cui la 180\u00aa Legione CC.NN. \"Alessandro Farnese\" della 2\u00aa Divisione CC.NN. \"28 ottobre\" della MVSN si oppose al tentativo di sfondamento del fronte italiano da parte delle truppe abissine di ras Cassa, inquadrate nell'esercito etiopico.\nDopo tre giorni di combattimenti, completamente prive di rifornimenti e, soprattutto, di acqua, le forze italiane riuscirono a respingere le forze etiopiche, soverchianti come numero. La battaglia di Passo Uarieu fu il tentativo pi\u00f9 deciso dell'Etiopia di separare le due armate italiane operanti nel Tembi\u00e9n.\nLa situazione.\nAppena iniziata la guerra contro l'Etiopia, il 3 ottobre 1935, il maresciallo De Bono dall'Eritrea penetr\u00f2 in Etiopia fino a Macall\u00e8. Nel corso del dicembre dello stesso anno le forze italiane del fronte nord erano giunte a contatto con il grosso delle forze etiopiche, su un fronte che andava dalla regione dello Scir\u00e8 all'Endert\u00e0, con al centro la regione del Tembien, nodo strategico per tutta l'avanzata italiana verso il centro dell'Etiopia. Il Tembien era tenuto dalla forze di ras Cassa e ras Sejum, che avevano bloccato il centro dello schieramento italiano a nord di Abbi Addi (Abiy Adi).\nLe truppe italiane, formate da battaglioni di \u00e1scari eritrei e da una parte della \"28 ottobre\" della MVSN, non essendo in grado di contrastare le forze etiopiche, si erano ritirate sui monti che segnavano il confine fra il Tigr\u00e8 ed il Tembien, tenendo la posizione strategicamente rilevante di Passo Uarieu.\nQuando il maresciallo Badoglio prese il comando del fronte nord in sostituzione di De Bono (28 novembre), ebbe la chiara percezione della necessit\u00e0 di tenere il Tembien per garantire i fianchi delle colonne marcianti, quindi, a partire dal 19 gennaio, aveva iniziato una serie di manovre per occupare alcune posizioni centrali, che, bloccando masse nemiche superiori a quelle impiegate, gli permettessero di agire liberamente sulle ali. Nell'ambito di quelle manovra il \"1\u00ba Gruppo di battaglioni Camicie Nere d'Africa\" (CC. NN.) da Passo Uarieu aveva effettuato un'azione dimostrativa verso Abbi Addi, mentre la \"Divisione eritrea\" muoveva verso l'altipiano del Melf\u00e0 (dove si trovava il grosso delle forze nemiche) ed era impegnata in aspri combattimenti da ras Cassa.\nLe forze contrapposte.\nLe forze italiane disponibili a Passo Uarieu comprendevano reparti della \"2\u00aa Divisione CC.NN. \"28 ottobre\"\" della Milizia (generale Somma), inquadrata nel \"I Corpo d'armata\" (generale Ruggiero Santini) ed il \"12\u00ba Battaglione eritreo\", formato da \u00e1scari.\nRas Cassa aveva raccolto nella zona di Abbi Addi circa 38.000 uomini, sotto il suo comando e con il supporto come consigliere militare russo Konovaloff.\nIl supporto aereo era fornito dalla Brigata aerea da bombardamento (8\u00ba Stormo e 9\u00ba Stormo) di Attilio Matricardi che utilizza anche le bombe C500T all'Iprite.\nLa battaglia.\nLa battaglia per il controllo di Passo Uarieu dur\u00f2 dal 21 al 24 gennaio, praticamente senza interruzione e senza che, in quel periodo, arrivassero rifornimenti di nessun genere alle truppe italiane assediate.\nLa colonna Diamanti.\nIl compito di condurre l'azione principale per far ritirare le forze etiopiche da Abbi Addi era quello assegnato alla \"2\u00aa Divisione eritrea\", che avrebbe dovuto raggiungere Melf\u00e0 e liberare l'altipiano omonimo dalle truppe nemiche; il compito degli uomini di Passo Uarieu era quello di effettuare azioni dimostrative verso Abbi Addi, per tenere bloccate le truppe accantonate in quella citt\u00e0. Tuttavia il generale Somma, invece di limitarsi a far scendere a valle le truppe destinate all'operazione, come aveva fatto il giorno precedente, ordin\u00f2 al comandante della colonna, il console generale Diamanti, di spingersi quanto pi\u00f9 possibile verso Abbi Addi. La colonna, composta, oltre che dai battaglioni al comando diretto di Diamanti, anche da una compagnia mitragliatrici pesanti e dalle due batterie da 65/17 (di cui una, fortunatamente, era stata lasciata arretrata a nord ovest del monte Scimarb\u00f2), comprendeva 1468 legionari e 48 ufficiali. L'azione era estremamente rischiosa, in quanto la colonna avrebbe dovuto muovere sotto le pendici del Debra Amba, monte occupato in forze dagli uomini di ras Sejum, che avevano come artiglieria un 37 mm Rheinmetall, fuori dalla copertura della propria artiglieria schierata sul passo.\nAppena la colonna Diamanti avvist\u00f2 gli abissini sul Debra Amba (alle 7.30) la \"16\u00aa Batteria autocarrellata\" si era spostata 2\u00a0km oltre il passo per fornire copertura alla colonna, ed alle 10.45 la colonna aveva superato il Mai Beles, con l'appoggio a mezzogiorno di due Ca.133, tuttavia nel proseguire della giornata la resistenza etiope era aumentata progressivamente. La colonna aveva raggiunto la base del Debra Amba alle 14.15, attestandosi a difesa, ma, di fronte alla concentrazione di forze nemiche, Diamanti aveva chiesto l'autorizzazione a ritirarsi, autorizzazione concessa alla 15.00.\nLa prima fase della ritirata si svolse ordinatamente, sotto la copertura di una batteria da montagna che aveva preso posizione sul Mai Beles (l'altra, come detto, era rimasta sul monte Scimarb\u00f2) e della batteria da 77/28 uscita da Passo Uarieu, tuttavia alle 15.50 le comunicazioni con il comando della divisione erano state interrotte da una formazione discesa da Uork Amba. La compagnia mitragliatrici pesanti della colonna prese posizione sulla linea per coprire la ritirata delle fanterie, ormai accerchiate da tre lati da 15000 uomini di ras Cassa. A questo punto la batteria in postazione sul Mai Beles aveva dovuto abbandonare tre pezzi dato che il fuoco nemico aveva fatto strage dei muli destinati al someggio dei pezzi.\nLa salvezza della colonna Diamanti venne solo dal sacrificio della compagnia mitraglieri, che aveva arrestato l'avanzata degli etiopici fino all'annientamento totale, ed al fatto che una seconda compagnia, uscita da Passo Uarieu, insieme ai cannoni autocarrellati aveva tenuto fermi gli abissini, fino al rientro dei superstiti della colonna. La batteria autocarrellata era stata distrutta, mentre la compagnia mitraglieri aveva perso 12 ufficiali e 85 CC.NN. Una volta rientrati nelle fortificazioni di Passo Uarieu la colonna Diamanti, fatto l'appello, aveva constatato la perdita di 355 uomini. Fra i morti della colonna Diamanti era anche padre Reginaldo Giuliani, cappellano militare, ucciso mentre impartiva l'assoluzione ai morenti.\nLo scontro alle pendici del Debra Amba e nella valle del Mai Beles non era sfuggito alla \"2\u00aa Divisione eritrea\", che, dopo aver occupato il Monte Lata alle 11.00, stava puntando sul Debra Amba. Il generale Vaccarisi, comandante la divisione, pur avendo visto dall'alto quando succedeva nella piana del Mai Beles, non aveva ritenuto opportuno inviare rinforzi, dato che il terreno, estremamente impervio, avrebbe posto qualsiasi colonna di soccorso alla merc\u00e9 delle forze superiori degli abissini.\nL'assedio.\nLe fortificazioni di Passo Uarieu consistevano solo in muretti a secco tirati su in tutta fretta, inoltre la posizione era difendibile solo con grandi difficolt\u00e0, in quanto dominata dalle vette dell'Uork Amba, dello Scimarb\u00f2, dell'Amba Chernal\u00e8 e delle Zebandd\u00e0s, tutte occupate dalle forze di ras Cassa che vi avevano messo in postazione il 37\u00a0mm e alcuni cannoncini Oerlikon da 20\u00a0mm. Il problema maggiore, tuttavia era un altro: il forte di Passo Uarieu non era autosufficiente dal punto di vista idrico, in quanto le sorgenti che lo rifornivano erano a circa 6\u00a0km ed erano state occupate prioritariamente dai guerrieri etiopici; l'unico altro rifornimento idrico era dato da un torrente (quasi asciutto) nei pressi del fortino. Da questo torrente, tenuto costantemente sotto tiro dagli etiopi, non giunse una goccia d'acqua e ben 28 legionari furono uccisi mentre tentavano di approvvigionarsi d'acqua. Le riserve idriche disponibili erano solo 1200 litri per 4000 uomini, di cui pi\u00f9 di 200 erano feriti.\nIntanto ras Cassa, constatata la secca batosta inflitta alla colonna Diamanti, aveva chiesto rinforzi sia al figlio Uonduossen Cassa sia a ras Mulughiet\u00e0. Mentre Uondoussen gli aveva inviato 5000 uomini, che aveva potuto togliere dalla linea di difesa, avendo constatato che la \"2\u00aa Divisione eritrea\" non intendeva muovere sul terreno impervio, ma pi\u00f9 breve, per arrivare a Passo Uarieu, ras Mulughiet\u00e0 gli aveva inviato solo una forza simbolica di 300 cavalieri.\nAll'alba del 22 tutte le forze di ras Cassa si gettarono contro il fortino, il piano era, una volta aperta la strada da Passo Uarieu, di occupare Hausien, assumendo quindi la posizione centrale alle terga dei due corpi d'armata schierati a Macall\u00e8. L'unico appoggio che poteva essere fornito agli assediati era per via aerea ed il giorno 22 un Ca.133 del \"14\u00ba Stormo\" esegu\u00ec azioni di spezzonamento a sud est del passo, mentre cinque Ro.1 bombardarono e mitragliarono direttamente gli assedianti. Gli interventi, comunque, operarono anche in profondit\u00e0, con bombardamenti su Abbi Addi, sull'Amba Tzeller\u00e8 e sui guadi del fiume Ghev\u00e0.\nIl giorno 23 Badoglio ordin\u00f2 un'offensiva aerea massiccia, unico modo per permettere ai legionari di tenere il passo fino all'arrivo della divisione eritrea. Le ondate di bombardieri dovevano essere intervallate da attacchi di Ro.1 e Ro.37. I guadi del Ghev\u00e0 dovevano essere bombardati con bombe C 500\u00a0T, caricate ad iprite. Ben presto il campo di Sciafat (presso Macall\u00e8) divenne affollato \"come nei parchi automobilistici intorno agli stadi domenicali\".\nFin dalle 9 del mattino iniziarono le azioni aeree contro gli abissini direttamente a contatto con i difensori dei fortini, in ondate di Ca.133 con interventi anche di Ro.1 e Ro.37, ma gi\u00e0 alle 10 erano intervenuti 12 Ca.111 e sei SM 81 nella zona fra Abbi Addi e passo Uarieu. Nel corso della giornata vennero sganciate 30 bombe C 500 T sui guadi del Ghev\u00e0, mentre in tutta la giornata erano state lanciati sugli assedianti 8370 spezzoni da 2\u00a0kg, 2877\u00a0kg di bombe dirompenti e circa 4000 colpi di mitragliatrice.\nTutto questo impegno ebbe un notevole successo, dato che al calar della sera le truppe di ras Cassa cominciarono ad abbandonare le posizioni per rientrare agli accampamenti. Essendo calata la pressione i legionari effettuarono alcune sortite per liberare alcune posizioni occupate da tiratori che molestavano i fortini.\nIl giorno 24, verso mezzogiorno, le colonne di soccorso della \"2\u00aa Divisione eritrea\" raggiungevano le posizioni tenute dai legionari della \"Legione 28 ottobre\", rompendo cos\u00ec l'assedio e rifornendo finalmente gli assediati di acqua, viveri e munizioni. Alla fine della battaglia i morti italiani erano 60 ufficiali, 605 CC.NN. e 417 \u00e0scari.\nConsiderazioni sulla battaglia.\nLa battaglia fu dovuta essenzialmente all'errore del generale Somma, che invi\u00f2 la colonna Diamanti in un'operazione che era troppo ambiziosa per le forze disponibili e quindi port\u00f2 ad una secca sconfitta degli attaccanti. Una volta smosse le acque, l'offensiva abissina fu fermata essenzialmente per due motivi: per la superiorit\u00e0 dell'armamento italiano (in particolare le mitragliatrici) e per la volont\u00e0 di resistere dei legionari, che sostennero i tormenti della sete per tre giorni di seguito senza perdere coesione.\nNella battaglia ebbe un ruolo di primaria rilevanza l'appoggio dell'aviazione (basta vedere le cifre, riportate sopra, delle missioni aeree del giorno 24 gennaio). L'interdizione dei guadi del Ghev\u00e0, ottenuta facendo uso di iprite, fu un fatto fondamentale per impedire l'afflusso di rinforzi etiopici sul teatro dello scontro.\nFra tutti i decorati spicca la Medaglia d'Argento al Valor Militare conferita al Tenente Leo Renzo Vigo Appartenente al 30\u00ba reggimento artiglieria \"Leonessa\" la motivazione \u00e8 la seguente:\n\"Circondata la batteria da soverchianti forze nemiche, disposti i pezzi in quadrato, resisteva facendo fuoco a zero fino all'ultimo colpo. In seguito ad ordine, ripiegava per ultimo, asportando gli otturatori ed aprendosi la via col moschetto. - Passo Uarieu, 21 gennaio 1936-XIV.\"\nIl ricordo.\nIl successo ottenuto a passo Uarieu da un'unit\u00e0 della Milizia durante la guerra d'Etiopia diede vita ad alcune strofe nate presse i legionari della MVSN note come \"Canto del Legionario\". Alla memoria di padre Reginaldo Giuliani fu poi intitolato un sommergibile della classe Liuzzi."}
{"id": "1657317", "revid": "33689", "url": "https://it.wikipedia.org/wiki?curid=1657317", "title": "Bryn Meredith", "text": "Tra il 1954 e il 1962 ha giocato per la nazionale come tallonatore 36 partite, saltando solo 2 di quelle in programma in quegli anni per problemi famigliari.\nMeredith ha inoltre all'attivo 8 presenze per i British and Irish Lions durante tre tour. Nel 1955 faceva parte della squadra che pareggi\u00f2 la serie in Sudafrica 2-2 e durante le varie partite mise a segno ben sei mete. Nel 1959 prese parte al tour in Australia e Nuova Zelanda ma, dovendo competere il posto al capitano della selezione Ronnie Dawson, non scese mai in capo. Nel 1962 infine era addirittura candidato ad essere capitano dei \"Lions\". Bench\u00e9 per questo ruolo fu infine scelto Arthur Smith, Meredith gioc\u00f2 ottimamente tutte e quattro le partite.\nSi ritir\u00f2 alla fine di quel tour e quella stagione fu nominato miglior sportivo nazionale.\nLa sua carriera nei club si \u00e8 divisa tra London Welsh e Newport.\n\u00c8 tuttora considerato uno dei migliori giocatori gallesi di rugby di tutti i tempi."}
{"id": "1657322", "revid": "767487", "url": "https://it.wikipedia.org/wiki?curid=1657322", "title": "The Flippers", "text": "The Flippers (o, in molti dischi, I Flippers) sono un gruppo musicale italiano che ha avuto notevole successo negli anni sessanta.\nStoria.\nAlla fondazione del gruppo i membri erano: Jimmy Polosa al pianoforte (poi sostituito da Franco Bracardi), Massimo Catalano alla tromba, Maurizio Catalano al contrabbasso, Romolo Forlai al vibrafono e percussioni, Fabrizio Zampa alla batteria e Lucio Dalla al clarinetto, sax e voce solista.\nFra il 1960 e il 1964 il gruppo fu autore di alcune canzoni come \"Oliver Twist\", \"Bianco Natale cha cha cha\", \"Muskrat Ramble cha cha cha\" e \"La Vichinga\"; contemporaneamente esso partecip\u00f2 a film come \"Tot\u00f2, Peppino e...la dolce vita\" (1961), \"Questo pazzo, pazzo mondo della canzone\" (1965) e \"Io bacio... tu baci\" (1961). Arrivano secondi al Cantagiro con la canzone \"I Watussi\", cantata assieme a Edoardo Vianello che I Flippers erano soliti accompagnare soprattutto nei dischi.\nAll'inizio del 2000 la formazione ha annunciato la sua rentr\u00e9e. Dopo la scomparsa del pianista Franco Bracardi nel 2005, I Flippers hanno di nuovo al piano Jimmy Polosa che aveva gi\u00e0 inciso i primi due 45 giri del gruppo. Il 26 maggio 2007 il gruppo ha festeggiato i 50 anni di musica con un concerto al Teatro Feronia di San Severino Marche. I Flippers hanno rinforzato la formazione originale con Maurizio Moscatelli al sax, clarinetto e flauto, Benedetto Amoroso alla tromba e Lallo Pascucci al contrabbasso, dato che Maurizio Catalano (contrabbassista e fratello di Massimo, scomparso nel 2013) era passato alla chitarra e al banjo. Successivamente al posto di Pascucci ha suonato il bassista Renato Gattone, poi sostituito da Guido Giacomini. Ora, alla tromba, c'\u00e8 Paolo Petrozziello. L'attuale contrabbassista \u00e8 Paride Furzi."}
{"id": "1657323", "revid": "224696", "url": "https://it.wikipedia.org/wiki?curid=1657323", "title": "Gillette Stadium di Boston", "text": ""}
{"id": "1657326", "revid": "697352", "url": "https://it.wikipedia.org/wiki?curid=1657326", "title": "Palazzo Litta", "text": "Palazzo Litta, detto anche Palazzo Arese Borromeo Visconti Litta, \u00e8 un edificio storico situato in corso Magenta a Milano. Considerato uno degli esempi pi\u00f9 importanti dell'architettura barocca milanese, \u00e8 attualmente la sede del Segretariato regionale del ministero dei beni e delle attivit\u00e0 culturali e del turismo per la Lombardia, del Polo museale regionale della Lombardia e della Soprintendenza archeologia belle arti e paesaggio per la Citt\u00e0 metropolitana di Milano.\nStoria.\nIl progetto seicentesco del Richini.\nLa storia costruttiva di palazzo Litta \u00e8 strettamente legata alle vicende della famiglia Arese e dei suoi successori.\nCommittente dell'edificio fu Bartolomeo III Arese (1590-1674), personalit\u00e0 notevole dell'epoca, che rivest\u00ec importanti cariche nelle corti di Spagna e di Milano, tra le quali quella di presidente del Senato e quella di presidente della Magistratura Ordinaria. In particolare in relazione a quest'ultima carica Forcella riporta trascrizione del \u201csalario et emolumento\u201d dovuto ad Arese, ammontante a L. 13462.4: uno dei pi\u00f9 elevati in riferimento a cariche istituzionali. Questi introiti andavano ad arricchire ulteriormente il gi\u00e0 consistente patrimonio di famiglia, derivante in parte dal matrimonio con Lucrezia Omodei, il quale aveva consentito ad Arese di acquisire anche importanti alleati a Roma e Madrid. Tutto ci\u00f2 spiega la possibilit\u00e0 e la necessit\u00e0 al contempo di affidare i lavori riguardanti la propria dimora ad un architetto \"in voga\" come Francesco Maria Richini, detto Ricchino.\nA definire una possibile collocazione dell'avvio dei lavori da parte dell'architetto sono due richieste di utilizzazione del suolo pubblico effettuate dallo stesso Arese negli anni 1642 e 1646: secondo molti autori Ricchino sarebbe stato incaricato di realizzare un intervento di ampliamento di un edificio di modeste dimensioni preesistente, per adeguarlo come visto allo status del proprietario. I lavori sarebbero poi proseguiti (Ricchino muore nel 1658) per una trentina di anni, fino a quando cio\u00e8, nel 1674, Bartolomeo Arese muore, causando, l'interruzione dei lavori.\nL'interruzione fu probabilmente preceduta da un rallentamento dei lavori a causa del progressivo disinteressamento di Arese o forse per sue avverse fortune politiche. La prima ipotesi sembra per\u00f2 cadere considerando che tre anni prima di morire, nel 1671, Arese aveva istituito un fedecommesso contenente l'obbligo che il palazzo fosse abitato esclusivamente da un Visconti o da un suo erede, proibendo inoltre che l'edificio fosse affittato anche solamente in parte, a meno del pagamento di una penale di 4.000 scudi all'Ospedale Maggiore di Milano. Tuttavia gli eredi, grazie ad un accordo con quest'ultimo, dietro versamento di denaro, otterranno lo svincolo dall'obbligo per disporre liberamente del palazzo.\nIl passaggio ai Litta e l'ampliamento settecentesco.\nBartolomeo Arese dunque muore nel 1674, e senza eredi maschi: le due figlie si accasarono rispettivamente con discendenti delle famiglie Visconti e Borromeo, da cui il passaggio di propriet\u00e0 dell'edificio a quella che negli alberi genealogici appare come famiglia Visconti-Borromeo-Arese. L'ultimo discendente di questa linea, Giulio Visconti Borromeo Arese, cos\u00ec come il suo antenato Bartolomeo Arese, muore senza eredi maschi nel 1750 e trasmette i propri beni alle figlie Elisabetta e Paola, maritate con i marchesi Pompeo (figlio) e Antonio (padre) Litta, da cui l'origine della linea nota con il triplice cognome Litta-Visconti-Arese. Fu nel periodo a cavallo di questo avvicendamento, alla met\u00e0 del XVIII secolo, che si registrarono due interventi (di paternit\u00e0 ed entit\u00e0 ancora incerte), realizzati da Bartolomeo Bolli e Carlo Giuseppe Merlo, con i quali si port\u00f2 l'edificio a completamento dopo un periodo di stallo che, stando ai testi, durava ormai da sette decenni. \nNella prima met\u00e0 del Settecento vengono infatti realizzati due distinti progetti di ampliamento del palazzo, il primo dei quali risalente al dicembre 1738 e verosimilmente non andato a buon fine: un memoriale presentato in quel tempo al Consiglio Generale dal gi\u00e0 citato conte Giulio Visconti Borromeo Arese contiene una richiesta di concessione di una porzione di strada pubblica per poter conferire simmetria alla facciata della propria residenza, richiesta che probabilmente non trova accoglimento. Ci\u00f2 tuttavia non esclude che siano stati attuati dei lavori all'interno dell'edificio, ammettendo in questo senso la possibilit\u00e0 che lo scalone d'onore sia stato realizzato prima della morte di Giulio Visconti Borromeo Arese. Tuttavia ci\u00f2, sempre secondo l'autrice, non pu\u00f2 essere avvenuto alla data del 1738, avendo in quel momento il \u201cP. Francesco Maria De Regi Barnabita professore di Matematica\u201d, il matematico che scrisse di sua mano i calcoli relativi le strutture dello scalone, solamente diciotto anni. Ne deriva che la collocazione proposta da molti testi, per lo scalone, al 1740, va considerata come semplice ipotesi.\nUn secondo progetto di ampliamento risalirebbe invece al 1752, quando i marchesi Litta inoltrano nuova richiesta di utilizzo di superficie pubblica per completare la propria residenza. La richiesta viene accettata e dunque presumibilmente a questa data iniziano i lavori per la facciata di stile rococ\u00f2, terminata soltanto attorno al 1763 da Bartolomeo Bolli. \nLa vendita e i danni bellici.\nNel 1874, due secoli dopo la morte di Arese e poco pi\u00f9 di un secolo dopo gli interventi di Bolli e Merlo, si registra l'ultimo passaggio di propriet\u00e0: il 27 gennaio il palazzo venne messo all'asta. Ad aggiudicarselo fu la Societ\u00e0 per le Ferrovie dell'Alta Italia, per una cifra di L. 1.610.000 a fronte di una base d'asta di L. 2.338.000. Nel corso degli anni si ha quindi una serie di passaggi \u201cinterni\u201d alla societ\u00e0 ferroviaria, dapprima alla Rete Mediterranea e dal 1905 alle Ferrovie dello Stato, con l'insediamento della Direzione Compartimentale. Va notato che l'acquisizione dell'edificio da parte dell'ente ferroviario comport\u00f2 una serie di trasformazioni per adattarlo alla nuova destinazione terziaria. Sicuramente il palazzo fu in parte modificato, con la realizzazione di alcune demolizioni riguardanti l'apparato decorativo degli ambienti interni, la completa riedificazione delle ali e delle corti interne, l'aggiunta delle due ali posteriori adibite ad uffici che occupano parte di quello che fu il noto giardino.\nQualche decennio dopo il passaggio alle Ferrovie, durante la Seconda guerra mondiale, l'edificio fu oggetto di bombardamenti che causarono ingenti danni. L'attacco ebbe luogo la notte del 13 agosto 1943, con lancio di ordigni che provocarono l'incendio dell'edificio interessando soprattutto la parte centrale dello stabile, il cortile d'onore e lo scalone di Merlo che fu quasi completamente distrutto per il crollo della volta soprastante. Non mancano anche in questo caso informazioni contrastanti, secondo le quali rimarrebbero invece intatti il cortile ricchiniano e le sale di rappresentanza del corpo centrale.\nComunque sia, la ricostruzione fu pressoch\u00e9 immediata, grazie al pronto interessamento del Ministero delle comunicazioni, visto il ruolo cruciale dell'edificio: gi\u00e0 nel 1944 l'impresa Jonghi-Lavarini, coadiuvata da ditte specializzate nella realizzazione di decorazioni, attuava un vero e proprio ripristino dello stabile sulla base di antichi disegni di studio realizzati dagli studenti dell'Accademia di Brera, in mancanza di copie di progetti o semplici fotografie negli archivi delle Ferrovie dello Stato. \u00c8 in particolare il testo di Camusso e Tartaglia a soffermarsi sulle operazioni di ricostruzione, notando che \"\"furono ricostruite le volte crollate, vennero ripulite le catene, sostituite quelle difettose, fu costruita una soletta in cemento armato sul riempimento delle volte rimaste, in modo che la volta non avesse altre sollecitazioni che quelle di portare il proprio peso\" e che \"la stessa soletta venne estesa anche alle volte ricostruite per dare a tutto il porticato una buona uniformit\u00e0 strutturale\". Nel 1989 l'edificio fu sottoposto ad un ulteriore intervento di restauro, attraverso il quale \u00e8 stato \"sorprendentemente scoperto e restituito l'originale colore\" al fronte dell'edificio: \"un pallido carminio, del tutto inconsueto per Milano\"\".\nIl complesso di Palazzo Litta \u00e8 stato sede degli uffici dell\u2019Amministrazione delle Ferrovie, a partire dal 1873; alla privatizzazione dell\u2019Ente ferroviario, avvenuta nel 1994, aveva era seguito un contenzioso con il Demanio dello Stato in ordine alla propriet\u00e0 del palazzo, risolto in primo grado a favore di quest\u2019ultimo solo nel 2002. Nel febbraio 2007 la porzione monumentale di Palazzo Litta \u00e8 stata consegnata al Ministero per i beni e le attivit\u00e0 culturali e per esso all\u2019allora Direzione Regionale per i Beni Culturali e Paesaggistici della Lombardia, oggi Segretariato regionale.\nDescrizione.\nLa facciata Rococ\u00f2.\nL'edificio si affaccia sul prospiciente corso Magenta, con il fronte progettato da Bartolomeo Bolli. Caratterizzato da alterna fortuna critica, questo si distingue per un corpo centrale avanzato, alto tre piani, scompartito da sei paraste semiribattute, d'ordine corinzio, in cinque campate. Le paraste, alte due piani, scendendo diventano pilastri, con inseriti i motivi di rettangoli smussati, ispirati forse alla vicina chiesa di San Nicolao. Ai lati si dispongono due corpi simmetrici alti due piani nei quali la caratterizzazione architettonica si fa pi\u00f9 sobria. Il portale centrale \u00e8 coperto da una balconata a pianta convessa, sostenuta da grosse mensole poggianti sulle spalle di due giganti, in linea con la vena manieristica milanese che discende dal palazzo degli Omenoni. Alla sommit\u00e0 del corpo aggettante, in corrispondenza delle tre campate centrali, al di sopra del cornicione a sguscio, in pietra e dotato di forte aggetto, si leva il fastigio ad attico mistilineo inquadrato da pilastri reggenti trofei, nel quale due statue di mori a tutto rilievo reggono lo stemma della famiglia Litta.\nA proposito dell'apparato scultoreo della facciata va riportata un'ipotesi contenuta nel testo di Poli Vignolo, secondo la quale Bolli si sarebbe servito di scalpellini provenienti dalla fabbrica del Duomo di Milano: essendo Bolli impegnato in quel cantiere, essendoci inoltre noto (ma la fonte non viene riportata) che egli espresse parole di elogio nei confronti degli scalpellini Elia Vincenzo Buzzi, Carlo Domenico Pozzo, Giuseppe Perego, ed essendo infine i tre dichiarati momentaneamente disoccupati nei documenti del cantiere del Duomo nel periodo 1750-1755 si propone l'attribuzione del fastigio appunto ai tre scultori citati. \nLe finestre, a tutti i livelli, sono sormontate da ricche e bizzarre cimase curve, decorate con cartelle, conchiglie, festoni nei timpani; quelle del primo piano inoltre hanno in alcuni casi balconcini poco sporgenti a balaustri, sorretti da fregi a cartoccio, in altri appoggiano a parapetti con specchiature, mentre le finestre dell'ultimo livello, di altezza minore, hanno dei parapetti in ferro battuto.\nLa corte del Richini.\nDalla strada, attraverso un ampio vestibolo, si accede al cortile, per il quale la maggior parte degli autori concorda sulla attribuzione a Ricchino, esprimendo un generale apprezzamento. Il cortile si dispone a pianta quadrata, circondato da porticati su tutti e quattro i lati, coperti con volte a botte ribassate e lunettate e retti da colonne doriche in granito binate su cui va ad impostarsi una trabeazione continua. In questa impostazione del cortile sarebbe evidente il riferimento ad altre architetture ricchiniane, il palazzo del Senato e il palazzo del Seminario. Al primo piano le finestre sono incorniciate con robusti elementi in pietra calcarea e sormontate da timpani alternatamente curvi e triangolari; al secondo piano le finestre sono invece caratterizzate da cimase composite formate da volute contrapposte. In sommit\u00e0 si imposta una massiccia cornice a forte aggetto, sostenuta da mensole e sottomensole a foglie d'acanto.\nLa corte dell'orologio e il giardino.\nAttraverso un passaggio sulla sinistra \u00e8 possibile accedere ad un cortile minore, detto dell'Orologio: questo si caratterizza per uno sfondo prospettico in rilievo leggermente concavo, su due piani, scompartiti da lesene, doriche al livello inferiore e ioniche a quello superiore; al di sopra della porzione centrale del fronte si leva il quadrante d'orologio incorniciato da alte cimase che d\u00e0 il nome al cortile. Da questo spazio \u00e8 possibile passare ad un ulteriore cortile, ancora pi\u00f9 piccolo, detto dello scalone. Sul lato opposto del cortile d'onore \u00e8 invece presente un passaggio attraverso il quale si accede ad una via privata che conduce direttamente al Foro Buonaparte.\nVerso il Castello Sforzesco, dunque dietro al corpo di cui si \u00e8 finora parlato, sorgeva un secondo corpo, seicentesco nella parte centrale e settecentesco in quelle laterali, articolato attorno a tre cortili ed alto solamente due piani rispetto ai tre della parte antistante, in modo tale da non dominare le vicine fortificazioni. Si tratterebbe del corpo visibile nella celebre incisione di Marc'Antonio Dal Re, la quale, oltre a mostrare questa porzione dell'edificio, permette di farsi un'idea sull'originaria estensione del giardino. Quest'ultimo, come si vede, era all'epoca concluso da una cinta muraria con apertura al centro: stando a quanto riportano molti autori, la cinta fu ricostruita su progetto di Giuseppe Piermarini.\nIl cancello, ricco di festoni in ferro battuto, sostenuto da pilastri bugnati e decorati, fu traslato per la risistemazione del foro Buonaparte sul finire del XIX secolo alla conclusione della via Illica, che costeggia l'edificio. Ci\u00f2, ovviamente, perch\u00e9 il giardino dovette essere drasticamente ridotto nella sua estensione in conseguenza dell'edificazione delle costruzioni che ancora oggi costeggiano il Castello.\nInterni.\nDal cortile d'onore \u00e8 inoltre possibile accedere allo scalone, ricorrentemente definito dagli studiosi scenografico e fastoso, progettato da Carlo Giuseppe Merlo, come visto con l'aiuto di Francesco Maria de Regi, collocato sul fondo del cortile appunto, in uno spazio accessibile attraverso tre gradini e caratterizzato da pareti decorate da lesene binate di ordine ionico a capitelli festonati tra le quali si aprono nicchiole e grandi arcate su cui poggia la grande volta ricostruita dopo il crollo del 1943. Lo scalone \u00e8 del tipo a tenaglia, ossia si costituisce di una prima rampa, in granito di Baveno con balaustri in rosso d'Arzo e nero di Varenna, attraverso cui si accede ad un ampio pianerottolo, dal quale si dipartono due distinte rampe che, sorrette da archi rampanti ellittici la cui geometria fu definita in compartecipazione da Merlo e de Regi, permettono di raggiungere il livello superiore.\nIl piano nobile \u00e8 forse l'elemento che pi\u00f9 di tutti ha contribuito alla fama di palazzo Litta, non tanto perch\u00e9 possieda una sua intrinseca qualit\u00e0, comunque riconosciuta da molti studiosi, quanto piuttosto perch\u00e9 \u00e8 stato teatro di ricevimenti e feste che spesso, nella bibliografia dedicata all'edificio, trovano maggiore trattazione rispetto a questioni di maggiore interesse. \nDallo scalone dunque si accede agli ambienti di rappresentanza: il percorso cerimoniale prosegue in una serie di sale voltate caratterizzate da ricche e varie decorazioni. Tra di esse i testi ricordano: il \"salotto rosso\", cos\u00ec chiamato per il colore dei preziosi tessuti che ne rivestono le pareti, caratterizzato da dorature sugli stucchi della volta e sugli intagli lignei delle pareti; il \"salotto giallo\", che di nuovo prende il nome dai tessuti alle pareti, oltrech\u00e9 dalle ricche dorature; la sala della duchessa, arredata con mobili originali risalenti al Settecento, caratterizzata da elaborati intagli a motivi di greche, trecce, fuseruole, amorini, festoni, cestelli di frutta; il grande salone centrale, detto \"\u201cSalone degli specchi\u201d\", attorno al quale si dispongono ambienti minori, caratterizzato da grandi specchi dalle cornici intagliate, alle pareti, e soffitto illusionisticamente dipinto da Giovanni Antonio Cucchi a finestre aperte e balconate, oltre le quali si scorge il cielo; da menzionare infine ambienti variamente decorati, con temi pastorali, strumenti musicali, motivi di attrezzi da pesca.\nSempre per quanto riguarda gli interni, probabilmente all'intervento di Ricchino dovrebbe risalire la cappella del piano terreno, accessibile dal gi\u00e0 citato cortile dell'Orologio, fatta realizzare per celebrare la Messa in casa, per la quale Arese ottiene il permesso nel 1671. Essa verr\u00e0 successivamente trasformata in teatro, tuttora funzionante. \n\u00c8 noto poi che l'edificio ospitasse al proprio interno una galleria di quadri di \u201csommo pregio\u201d, in cui spiccava la leonardesca Madonna Litta venduta nel 1865 allo Zar Alessandro II di Russia, ed una ricca biblioteca, contenente la nota raccolta Bianconi.\nBibliografia.\nSebbene sia spesso indicato come uno degli esempi pi\u00f9 importanti dell'architettura barocca milanese, palazzo Litta \u00e8 soggetto di studio di una bibliografia estremamente scarna, che non trova riscontro nella elevata considerazione che si rinviene nelle parole degli studiosi che nel corso dei secoli si sono occupati delle sue vicende. Spesso citato solo di passaggio negli itinerari di guide storiche pi\u00f9 o meno recenti, pi\u00f9 di rado trattato in uno spazio adeguato alla sua fama, questo edificio manca di un testo che sia in grado di chiarire le molte questioni ancora aperte che lo riguardano."}
{"id": "1657330", "revid": "599013", "url": "https://it.wikipedia.org/wiki?curid=1657330", "title": "Victor Vlad Delamarina", "text": "Victor Vlad Delamarina, figlio di un pretore, visse la sua infanzia nel comune che oggi porta il suo nome e, dopo la morte del padre, avvenuta quando aveva dodici anni, non segu\u00ec la madre ed i fratelli a Bucarest, ma rimase per altri due anni a completare le scuole a Lugoj, sotto le cure di alcuni parenti materni. Gi\u00e0 all'epoca della scuola aveva iniziato ad interessarsi alla poesia ed alla pittura, ma la sua aspirazione era quella di avviarsi alla carriera militare, in particolare nella Marina.\nRaggiunta la madre a Bucarest, dopo un periodo di frequenza alla Scuola Militare di Craiova, frequenta le scuole superiori a Ia\u0219i e, tornato a Bucarest, si iscrive alla Scuola Militare Superiore di Bucarest, dove nel luglio 1892 ottiene il grado di ufficiale.\nLa sua breve carriera di poeta \u00e8 caratterizzata soprattutto dalle sue composizioni in dialetto del Banato, la prima delle quali viene pubblicata nel 1895 sul giornale di Timi\u0219oara \"Dreptatea\". \nColpito dalla tubercolosi, ottiene un lungo congedo dalla Marina e va a curarsi all'estero, in particolare nei sanatori di Worishofen, Abbazia e Merano.\nNel 1896, sentendosi prossimo alla fine, decide di tornare in patria ma, durante il viaggio verso Bucarest, muore durante una sosta nel suo paese natale, per venire sepolto due giorni dopo nel cimitero di Lugoj."}
{"id": "1657338", "revid": "484362", "url": "https://it.wikipedia.org/wiki?curid=1657338", "title": "Gaudi (The Alan Parsons Project)", "text": "Gaud\u00ec \u00e8 il decimo e ultimo album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel 1987 dalla Arista Records.\nDescrizione.\nParsons e Woolfson registrano i brani da inserire nell'album \"Gaudi\" dall'ottobre del 1985 all'agosto del 1986, ed utilizzano oltre ai Mayfair Studios di Londra, anche il The Grange a Benenden il nuovissimo studio personale, costruito da Alan Parsons presso la sua abitazione. L'album viene pubblicato nel gennaio del 1987 e come concept avr\u00e0 la vita e le opere dell'artista catalano Antoni Gaud\u00ed. \nCome session man vengono coinvolti Ian Bairnson alle chitarre, Richard Cottle alle tastiere e sax, Stuart Elliott alla batteria e la new entry Lawrence Cottle alla chitarra basso, in sostituzione di David Paton che era in turn\u00e8 con Elton John, ed Andrew Powell per arrangiare e dirigere l'orchestra. Come cantanti vengono scelti John Miles per due brani, Lenny Zakatek per un brano, Eric Woolfson dopo non aver cantato nell'album precedente presta la voce per due brani, e per il brano \"Standing on Higher Ground\" esordisce nel Project Geoff Barradale appartenente al gruppo \"Vitamin Z\".\nL'album viene registrato con 48 tracce su registratori digitali Sony 3324 e mixato tramite una console automatizzata \"Amek Angela\" su un master digitale del sistema Sony 1630.\nGaudi non riscuote grandi consensi nei paesi di lingua inglese ma raggiunge buone posizioni in classifica nei mercati europei, in particolare nei Paesi Bassi arriva secondo, in Germania sesto, e trainato dal titolo, familiare agli iberici, arriva primo in Spagna, che sar\u00e0 anche l'unica nazione dove ricever\u00e0 il disco d'oro.\nNel 1990 Parsons e Woolfson pubblicano con la EMI il loro undicesimo album \"Freudiana\" che per dissidi tra i due, sul se destinare il lavoro ad un musical o meno, non viene ufficialmente attribuito al Project e successivamente entrambi prenderanno strade diverse. Pertanto Gaudi rimase l'ultimo album ufficiale del \"The Alan Parsons Project\"."}
{"id": "1657340", "revid": "287204", "url": "https://it.wikipedia.org/wiki?curid=1657340", "title": "Lingua Giapponese", "text": ""}
{"id": "1657342", "revid": "1553381", "url": "https://it.wikipedia.org/wiki?curid=1657342", "title": "Ordine dell'Aquila estense", "text": "L'Ordine dell'Aquila Estense fu un ordine cavalleresco del Ducato di Modena e Reggio, stato preunitario d'Italia.\nStoria.\nL'Ordine fu istituito il 28 dicembre 1855 da Francesco V d'Austria-Este, Duca di Modena e Reggio, per ricompensare i servigi e i meriti di civili ed ufficiali a lui fedeli. L'Ordine venne posto sotto la protezione di san Contardo d'Este, antenato del fondatore in linea materna e comprotettore di Modena.\nL'ordine \u00e8 stato abolito dall'ordinamento italiano nel 1861 dopo l'unit\u00e0 d'Italia ed \u00e8 divenuto un ordine di collazione dinastica della famiglia Asburgo-Este.\nIl fondatore, Francesco V, continu\u00f2 a concedere l'Ordine anche negli anni del suo esilio.\nRelativamente alla Legge 178/51, l'Ordine \u00e8 riconosciuto dallo Stato Italiano come \"ordine dinastico non nazionale\" legittimamente conferibile ed il suo uso sul territorio italiano \u00e8 autorizzabile a domanda dal Ministero degli affari esteri, ma non si hanno notizie precise sul suo effettivo conferimento in epoca recente.\nGradi.\nL'ordine era diviso in tre classi:\nIl numero dei Cavalieri di Gran Croce era stabilito in un massimo di dieci, i Commendatori non potevano superare i venti membri e i Cavalieri potevano raggiungere il massimo di sessanta. Gli stranieri insigniti dell'Ordine venivano contati come cavalieri soprannumerari.\nTutte le onorificenze garantivano la nobilt\u00e0 personale e, se specificato nel diploma di concessione, essa poteva essere anche ereditaria.\nLa Real Parrocchia di Corte fungeva da chiesa dell'Ordine.\nLe insegne.\nLa \"medaglia\" dell'Ordine consisteva in una croce smaltata di bianco bordata d'azzurro oltremare e suddivisa in otto punte lobate d'oro. Nel mezzo si trovava uno scudo azzurro recante nel mezzo l'aquila bianca, antico stemma degli Este. Nella parte superiore dello scudo si leggeva il motto \"PROXIMA SOLI\", e nella parte inferiore la data di fondazione \"MDCCCLV\". Nel retro, lo scudo recava l'effigie di San Contardo con la scritta: \"S. CONTARDUS ATESTINUS\". Fra i quattro bracci della croce, si trovavano quattro lettere corsive e dorate, a formare la parola \"E S T E\". La croce era sormontata da un trofeo per la classe militare, da una ghirlanda di quercia per quella civile e da una corona reale per i cavalieri stranieri.\nIl \"nastro\" era bianco listato ai lati di celeste."}
{"id": "1657343", "revid": "1543377", "url": "https://it.wikipedia.org/wiki?curid=1657343", "title": "She Was Only a Grocer's Daughter", "text": "She Was Only a Grocer's Daughter \u00e8 il terzo album del gruppo pop rock / new wave britannico The Blow Monkeys, originariamente pubblicato nel 1987, in un vinile a 11 tracce e in un compact disc con 13 brani, e ristampato nel 2002, in una nuova edizione in CD con 15 pezzi, per la casa discografica RCA / BMG.\nIl titolo del disco fa riferimento all'allora Primo Ministro del Regno Unito, Margaret Thatcher, soprannominata la \u00abLady di ferro\u00bb, il cui governo conservatore risult\u00f2 piuttosto impopolare tra parecchi esponenti della sinistra, tra cui molte band che, nel corso degli anni ottanta, appoggiavano il Partito Laburista (tra cui i Blow Monkeys), aderendo al movimento del Red Wedge, a dimostrazione del loro attivismo politico.\nI titoli e i testi di alcune delle canzoni che costituiscono questo long playing riflettono l'insoddisfazione dei Blow Monkeys, e soprattutto del loro leader, Dr. Robert, riguardo alla situazione politica britannica in quel periodo. Dopo il primo cambiamento di rotta dal punto di vista del genere musicale prediletto, dall'iniziale sound new wave ad uno stile maggiormente improntato al pop rock, il 33 giri, pur rimanendo fedele a quest'ultimo nella maggior parte delle tracce, introduce anche un ritmo pi\u00f9 marcatamente dance (specialmente nel primo singolo estratto, un funky tiratissimo che ha imperversato nelle discoteche di tutto il mondo, e nelle due bonus tracks inserite nella prima edizione in CD), che diventer\u00e0 di l\u00ec a poco una caratteristica costante della produzione del gruppo (che, anzi, pubblicher\u00e0, prima di sciogliersi, un ultimo album per il 90% dance).\nA causa dell'accoglienza positiva ricevuta, il lavoro \u00e8 uscito in numerose edizioni, tutte pi\u00f9 o meno differenti l'una dall'altra (per esempio, la versione in vinile dell'LP comprende 10 tracce ed un libretto fotografico molto ampio, mentre il compact disc \u00e8 stato pubblicato in due diverse edizioni, con bonus tracks e track listing alternative, oltre che titoli leggermente modificati), com'\u00e8 tipico dei prodotti di successo.\n\"She Was Only a Grocer's Daughter\" rappresenta, di fatto, l'unico lavoro a 33 giri dei Blow Monkeys ad essere entrato nella classifica britannica degli album, raggiungendo il Numero 20, nel mese di aprile del 1987 (soltanto la prima raccolta dei successi del gruppo, \"Choices - The Singles Collection\", del 1989, \u00e8 riuscita a fare di meglio, salendo fino al Numero 5, il loro lavoro pi\u00f9 di successo in assoluto). \u00c8 stato anche l'unico 33 giri della band che \u00e8 riuscito a piazzare tutti e quattro i singoli da esso estratti nella UK Top 70, ottenendo anche un Top 30 e un Top 5, quest'ultimo costituito dal popolarissimo brano di apertura, \"It Doesn't Have to Be This Way\", il singolo pi\u00f9 di successo per i Blow Monkeys nella madrepatria e la loro canzone pi\u00f9 famosa in Italia e in altri paesi.\nGli altri tre 45 giri estratti sono stati: la suggestiva ballata \"Out With Her\", che \u00e8 salita fino a raggiungere il Numero 30 in classifica; il duetto con il cantante soul Curtis Mayfield, da sempre ispiratore di Dr. Robert, intitolato \"(Celebrate) The Day After You\", remixato con questo titolo per l'uscita su singolo - il titolo del brano nella versione dell'album era invece \"The Day After You (Celebrate)\" - il cui ritmo dance, gi\u00e0 evidente nell'originale, \u00e8 stato sottolineato ancora di pi\u00f9. Il pezzo \u00e8 stato bandito dalla BBC, perch\u00e9 pubblicato durante il periodo delle elezioni e considerato troppo politicamente impegnato (il titolo, in qualsiasi ordine lo si prenda, significa approssimativamente \u00abFar festa il giorno successivo alla tua epoca\u00bb, e il riferimento a un'eventuale epoca post-Thatcher \u00e8 evidente). L'ultimo singolo estratto, \"Some Kind of Wonderful\", \u00e8 quello che ha riscosso meno successo dei quattro: pur entrando nel Top 70 britannico, infatti, si \u00e8 fermato al Numero 67.\n\"She Was Only a Grocer's Daughter\" comprende anche un'altra ballad degna di nota, posta in chiusura dell'originaria track listing del vinile, intitolata \"Beautiful Child\" (di cui esiste anche una versione in duetto, di nuovo con Curtis Mayfield, non inclusa per\u00f2 sull'album - compare solo in \"Atomic Lullabies - Very Best of The Blow Monkeys\", la doppia compilation del 1999), mentre la traccia che riporta il titolo di \"Checking Out\", qui appena abbozzata, ricomparir\u00e0 sull'edizione in CD/MC del quinto ed ultimo lavoro del gruppo, \"Springtime for the World\", uscito nel 1990, in una versione molto pi\u00f9 potente e meglio definita.\nTracce.\nParole e musica di Dr. Robert"}
{"id": "1657346", "revid": "709565", "url": "https://it.wikipedia.org/wiki?curid=1657346", "title": "Skalunda", "text": "Skalunda \u00e8 un villaggio della Svezia situato in V\u00e4sterg\u00f6tland. Skalunda fu una delle otto residenze reali della V\u00e4sterg\u00f6tland altomedievale (vedi Gamla Uppsala). Inoltre, i nomi di due fattorie nei dintorni, \"Lagmansg\u00e5rden\" e \"Lagmanstorp\", mostrano che i l\u00f6gs\u00f6guma\u00f0ur geati risiedevano a Skalunda.\nPresso la chiesa locale, ci sono due pietre runiche e ad ovest di essa c'\u00e8 un tumulo, il pi\u00f9 grande di V\u00e4sterg\u00f6tland; misura 65 metri in lunghezza e 7 in altezza e poco distante vi \u00e8 un cromlech dell'et\u00e0 del ferro. Il tumulo \u00e8 cos\u00ec grande che \u00e8 degno di essere paragonato ai grandi tumuli dell'Uppland, il che mostra come Skalunda fosse un insediamento importante nell'et\u00e0 del ferro.\nStoria.\nBirger Nerman, un professore svedese di archeologia e direttore del Museo Svedese di Antichit\u00e0 Nazionali, considera il colle di Skalunda come il pi\u00f9 probabile sito di sepoltura di Beowulf, un leggendario re dei Geati. Skalunda non \u00e8 molto distante da un luogo chiamato \u00c5rn\u00e4s, che corrisponde all'Earnaness del \"Beowulf\", il luogo ove Beowulf mor\u00ec, e si trova su un grande promontorio vicino ad uno pi\u00f9 piccolo.\nIl tumulo non \u00e8 ancora stato scavato."}
{"id": "1657354", "revid": "767487", "url": "https://it.wikipedia.org/wiki?curid=1657354", "title": "Strafumati", "text": "Strafumati (\"Pineapple Express\") \u00e8 un film del 2008 diretto da David Gordon Green.\nTrama.\nIl pigro e strafatto Dale Denton ha come unica ragione di vita far visita all'amico Saul Silver, che gli procura la sua amata marijuana, specialmente un nuovo e raro tipo di cannabis chiamato \"Pineapple Express\". Una notte, mentre consuma solitario il suo ennesimo spinello, diventa testimone involontario di un omicidio. Preso dal panico chiede aiuto all'amico Saul, ma ben presto per i due amici inizia un'avventurosa fuga dalla polizia e da alcuni spietati killer assoldati dal re della droga Ted Jones.\nProduzione.\nIl film \u00e8 stato prodotto da Judd Apatow e interpretato da James Franco e Seth Rogen, quest'ultimo oltre che interprete \u00e8 anche sceneggiatore e produttore esecutivo del film.\nPromozione.\nIl trailer italiano \u00e8 stato pubblicato il 3 settembre 2008.\nDistribuzione.\nNegli Stati Uniti il film \u00e8 stato vietato ai minori a causa del linguaggio, la violenza, l'uso di droghe e i vari riferimenti sessuali.\nLa pellicola \u00e8 stata distribuita nelle sale cinematografiche statunitensi a partire dal 6 agosto 2008, mentre in quelle italiane dal 28 novembre.\nAccoglienza.\nIncassi.\nCon un budget di 27 milioni di dollari, il film ha incassato in tutto il mondo 101.624.843 dollari.\nRiconoscimenti.\n2009 - Golden Globe\n2009 - MTV Movie Award\n2009 - MTV Movie Award\n2009 - Teen Choice Award\n2009 - Teen Choice Award"}
{"id": "1657369", "revid": "363629", "url": "https://it.wikipedia.org/wiki?curid=1657369", "title": "Croce d'anzianit\u00e0 di servizio", "text": "La croce di anzianit\u00e0 di servizio fu una croce di benemerenza del Ducato di Modena e Reggio.\nFu istituita nel 1852 dal duca Francesco V d'Asburgo-Este a Reggio Emilia ed era destinata a premiare gli ufficiali che si erano distinti per fedelt\u00e0 verso il ducato, nelle due classi di 50 e 25 anni di servizio prestato."}
{"id": "1657371", "revid": "61051", "url": "https://it.wikipedia.org/wiki?curid=1657371", "title": "Miroidea", "text": "Miroidea , \u00e8 una superfamiglia di Insetti Rincoti (Sottordine Heteroptera), comprendente in generale specie fitofaghe. Rappresenta il raggruppamento pi\u00f9 vasto nell'ambito degli Eterotteri.\nMorfologia.\nCaratteri generali della superfamiglia sono il corpo depresso e allungato, con una forma pi\u00f9 o meno slanciata e delicata. Le antenne, pur essendo composte da soli 5 articoli sono piuttosto allungate per il marcato sviluppo in lunghezza degli antennomeri intermedi.\nLe emielitre presentano la parte sclerificata suddivisa in due aree, il \"corio\" (esterno) e il \"clavo\" (interno), ma a differenza degli altri Eterotteri, nella zona distale del corio si differenzia una terza area di forma triangolare, detta \"cuneo\". La venatura differenzia, nella parte membranosa, una o pi\u00f9 frequentemente due cellule alari.\nRegime dietetico.\nLa maggior parte dei Miroidei ha un regime dietetico fitofago e non mancano specie che hanno una particolare dannosit\u00e0. Nell'ambito della superfamiglia sono per\u00f2 presenti, oltre a specie mirmecofile anche specie zoofaghe. \nQueste ultime si comportano come predatrici di Artropodi (altri Insetti e Acari), alcune molto attive al punto da essere allevate e impiegate come insetti ausiliari in metodi di lotta biologica.\nVa inoltre precisato che diverse specie hanno un regime dietetico misto e possono passare dalla fitofagia alla zoofagia o viceversa in funzione delle disponibilit\u00e0 alimentari.\nSistematica.\nLa superfamiglia si suddivide in due famiglie, i Microphysidae e i Miridae, quest'ultima la pi\u00f9 vasta e rappresentativa."}
{"id": "1657387", "revid": "1318658", "url": "https://it.wikipedia.org/wiki?curid=1657387", "title": "Cassaro (Palermo)", "text": "Il C\u00e0ssaro (\"u Cassaru\" in siciliano), ufficialmente Via Vittorio Emanuele, \u00e8 la strada pi\u00f9 antica di Palermo.\n\u00c8 indicato dai palermitani principalmente come \"Corso Vittorio\".\nStoria.\nLa strada venne tracciata nel VII secolo a.C. con la creazione stessa della citt\u00e0 da parte dei Fenici, e tagliava in due parti l'agglomerato collegando l'originario porto alla necropoli posta subito alle spalle della citt\u00e0. \nIn epoca araba divenne l'asse principale tipico dell'urbanistica araba dal quale si diramano le varie strade secondarie o \"darbi\" che si innestavano a questa ortogonalmente e che poi vanno a intricarsi nel territorio terminando negli \"aziqqa\", vicoli ciechi tipici del centro cittadino. La modifica pi\u00f9 importante al suo tracciato si ebbe nella seconda met\u00e0 del Cinquecento, periodo in cui la citt\u00e0 \u00e8 capitale del viceregno spagnolo. Il progetto, probabilmente definito sin dall'inizio ma attuato in diverse fasi, prevedeva la rettifica e l'allargamento della strada fino a piazza della Marina. I lavori, con l'autorizzazione del vicer\u00e9 Garc\u00eda de Toledo, iniziarono nel 1567: si inizi\u00f2 con la rettifica della facciata meridionale fino a Porta dei Patitelli, poi con una massiccia opera di sventramenti, avvenuta in due fasi, per raggiungere piazza marina ed infine con la rettifica della facciata settentrionale. Lo sviluppo di questa \"Strada Nuova\", fu supportata attivamente dalla nobilt\u00e0 palermitana che non solo contribu\u00ec alla realizzazione, ma cre\u00f2 anche spazi nuovi, come l'apertura di Piazza Aragona (successivamente Bologna, o dei Bologna, volgarmente chiamata Bologni) o Piazza Pretoria. Nel 1577 i lavori non erano ancora del tutto ultimati, e l'originale progetto fu totalmente stravolto nel 1581 dal vicer\u00e9 Marcantonio Colonna che prolung\u00f2 la strada fino alle mura aprendola sul mare con Porta Felice.\nNel luglio del 2015 il Comune di Palermo ha proceduto ad una chiusura parziale al traffico di tutto l'asse, a partire dalla Cattedrale fino ai Quattro Canti; quattro anni dopo, nell'agosto 2019, la chiusura al traffico \u00e8 stata prolungata fino all'altezza di Piazza Marina. \nLungo il suo asse o nelle immediate vicinanze si trovano 6 dei 9 beni monumentali che compongono il sito seriale Palermo arabo-normanna e le cattedrali di Cefal\u00f9 e Monreale, inserito nella Lista dei patrimoni dell'umanit\u00e0 dall'UNESCO nel 2015: Palazzo Reale, Cappella Palatina, Cattedrale di Palermo, Chiesa di San Giovanni degli Eremiti, Chiesa della Martorana, Chiesa di San Cataldo\nToponomastica.\nIl nome di C\u00e0ssaro deriva dall'antico nome arabo \"al Qasr\" (la fortificata): infatti questa zona, durante la dominazione araba, venne fortemente fortificata. Durante il Medioevo assunse anche il nome di \"al balat\" in arabo o di \"via Marmorea\" (in epoca normanna), parola rimasta nell'uso comune siciliano ad indicare il marmo e i basoli. Nel tardo cinquecento, periodo del viceregno, assunse anche il nome di via Toledo in onore del Vicer\u00e9 di Sicilia Garc\u00eda \u00c1lvarez de Toledo y Osorio, marchese di Villafranca del Bierzo, uno dei principali artefici della rettifica della strada. Il nome Cassaro si mantenne tale per lungo periodo, solo dopo l'unificazione dell'Italia lo storico nome venne cambiato in via Vittorio Emanuele, anche se il vecchio nome viene ancora utilizzato.\nStruttura.\nLa strada si presenta perfettamente dritta da Porta Nuova a monte, a Porta Felice quasi sul mare, presenta una leggera discesa digradante verso il mare. Durante tutto il suo percorso troviamo molte strade che confluiscono in essa ma solo due la attraversano, via Maqueda, con la quale forma \"il famoso incrocio\" di epoca barocca, e via Roma.\nMonumenti.\nUna lista quasi esaustiva dei monumenti che affacciano sul corso:"}
{"id": "1657393", "revid": "144796", "url": "https://it.wikipedia.org/wiki?curid=1657393", "title": "Ordine della Besa", "text": "L'Ordine della Besa, conosciuto anche come \"Ordine della Fedelt\u00e0\", \u00e8 stato un ordine cavalleresco del Regno d'Albania e successivamente entr\u00f2 a far parte del patrimonio del Regno d'Italia quando l'Albania divenne colonia. Dopo il 1943 \u00e8 diventato un ordine dinastico del Casato di Zogu.\nStoria.\nL'Ordine venne fondato il 22 dicembre 1926 dall'allora presidente della repubblica albanese Ahmed Ben Zogu.\nA seguito della proclamazione del regno d'Albania avvenuta nel 1928 ad opera dello stesso presidente della repubblica che si proclam\u00f2 sovrano dello stato col nome di Zog I, l'ordine entr\u00f2 a far parte del sistema delle onorificenze del nuovo regno d'Albania.\nSuccessivamente, dopo l'unione della corona di Albania con quella d'Italia, entrarono a far parte del patrimonio degli ordini cavallereschi di Casa Savoia anche quelli del regno balcanico, di cui il pi\u00f9 importante era indubbiamente quello della Besa, che in albanese significa \"fedelt\u00e0\", caratteristica da tributare al Sovrano ed alla Patria.\nL'ordine veniva concesso ai benemeriti del Regno d'Albania ed agli italiani che avessero contribuito alla gloria del regno albanese come colonia italiana.\nl'Ordine era suddiviso in cinque classi:\nInsegne italiane.\nI Cavalieri Ufficiali ed i Grandi Ufficiali disponevano per insegna di un'aquila d'argento a spilla da portare sul petto in forma di placca."}
{"id": "1657398", "revid": "599013", "url": "https://it.wikipedia.org/wiki?curid=1657398", "title": "Giuseppe Minaudo", "text": "Biografia.\nAbbandonato il mondo del calcio, si occupa insieme ad un amico di mutui e finanziamenti..\nCaratteristiche tecniche.\nCentrocampista di quantit\u00e0 e di gran movimento, era considerato un jolly per la sua capacit\u00e0 di ricoprire pi\u00f9 ruoli.\nCarriera.\nMinaudo cresce calcisticamente nell'Inter, societ\u00e0 con la quale vince il Torneo di Viareggio 1986 e debutta in Serie A a 19 anni, passando alla storia per aver deciso il derby con il del 6 aprile 1986, al suo esordio da calciatore professionista.\nTuttavia con i nerazzurri milanesi non riesce a trovare un posto fisso in squadra, venendo quindi ceduto all' in Serie B, con la quale ottiene una promozione nella massima serie. Nella stagione successiva passa all', societ\u00e0 in cui milita per un altro biennio nella serie cadetta.\nNel 1991 ritorna in Serie A trasferendosi all'Atalanta per due miliardi e mezzo di lire. Con i bergamaschi disputa quattro stagioni, intervallate da una parentesi a (con cui vince il campionato di Serie B 1994-1995), diventando un pilastro del centrocampo neroazzurro.\nNel novembre 1995 passa al con cui retrocede in Serie B. A partire dal 1996 scende in Serie C1, vestendo la maglia della Fidelis Andria e della Cremonese, conquistando due promozioni tra i cadetti. Non viene riconfermato nella squadra lombarda, cos\u00ec nel 1998 resta in Serie C1, ingaggiato dalla Juve Stabia: le \"vespe\" sfiorano la promozione in Serie B, persa solo nella finale play-off contro il .\nNella stagione 1999-2000 scende in Serie C2 per vestire la casacca del Novara, per poi concludere la carriera nei dilettanti con Vigor Senigallia (Campionato Nazionale Dilettanti) e Ghisalbese in Eccellenza Lombarda."}
{"id": "1657423", "revid": "1116641", "url": "https://it.wikipedia.org/wiki?curid=1657423", "title": "Ordine militare di Savoia", "text": "L'Ordine militare di Savoia fu un ordine di benemerenza del Regno di Sardegna prima, e del Regno d'Italia poi.\nStoria.\nL'Ordine militare di Savoia si origin\u00f2 dalle prime decorazioni al valor militare concesse da Vittorio Amedeo III di Savoia nel 1793, che erano cadute completamente in disuso durante la dominazione napoleonica in Italia, ed in particolare in Piemonte.\nSuccessivamente, nel periodo della Restaurazione, le decorazioni \"al valor militare\" vennero riprese da Vittorio Emanuele I di Savoia, con un decreto datato 1\u00ba aprile 1815, per poi venire soppresse nuovamente il 14 agosto di quello stesso anno assieme alle medaglie al valore militare o civile. Tutte queste onorificenze, confluirono nell'istituzione dell'Ordine militare di Savoia, con l'intento di creare un'onorificenza da concedere a quanti, avendo combattuto nelle armate italiane di Napoleone, avessero ottenuto la Legion d'onore (oppure l'onorificenza dell'Ordine della Corona ferrea) per meriti militari, conservando al tempo stesso il carattere democratico che aveva ricevuto la decorazione francese, e cio\u00e8 che tale ordine potesse essere concesso a tutti, senza distinzione di grado o fede religiosa.\nAltro scopo dell'ordine era quello di ricompensare alti meriti militari di soldati semplici e di graduati, che si fossero distinti in battaglia.\nClassi.\nL'Ordine era suddiviso originariamente in quattro classi di benemerenza: \nCon l'ingresso dell'Ordine nel sistema delle onorificenze del regno d'Italia, esso venne modificato nelle classiche cinque classi di benemerenza: \nPer quest'ultimo grado era pi\u00f9 frequente l'utilizzo del termine di cavaliere rispetto a quello di milite anche se il termine non venne mai abolito ufficialmente.\nInsegna.\nLa \"medaglia\" era composta di una croce sabauda in argento per i militi e d'oro per gli altri gradi, smaltata di rosso e di bianco, circondata da un serto d'alloro smaltato di verde, sormontato dalla corona reale di Sardegna, e veniva conferita personalmente dal sovrano alla presenza delle truppe schierate a rendere gli onori militari.\nI militi portavano l'onorificenza appesa ad un nastro azzurro appuntato sul petto. Per i cavalieri il nastro era caricato da una rosetta; i commendatori portavano la croce appesa al collo con un nastro del medesimo colore dei militi e i cavalieri di Gran Croce la indossavano pendente da una fascia azzurra portata a tracolla dalla spalla destra al fianco sinistro, assieme ad una placca sul petto, in argento, con al centro uno scudo azzurro circolare sormontato dalla cifra in oro \"VE\" e circondato dalla legenda \"Al Merito ed al Valore\"."}
{"id": "1657425", "revid": "120336238", "url": "https://it.wikipedia.org/wiki?curid=1657425", "title": "Giovanni Giacomo Lavagna", "text": "Biografia.\nSi ritiene che Lavagna sia nato a Napoli nei primi decenni del Seicento da una famiglia che aveva origine genovesi di probabile discendenza dal casato dei Ravaschieri, e la cui madre proveniva dal ceppo aristocratico della nobilt\u00e0 di Saluzzo. Il nucleo familiare si trasfer\u00ec nel Regno di Napoli per motivi di ordine finanziario e militare, ma nonostante le ascendenze aristocratiche si mantenne ai margini della nobilt\u00e0 partenopea. Il giovane segu\u00ec studi giuridici laureandosi in diritto, anche se la sua formazione non si limit\u00f2 a quella sfera ma si estese sia al campo filosofico-letterario che a quello scientifico.\nGli anni sessanta del XVII secolo vedevano la contrapposizione politica e ideale fra la corte spagnola del Vicer\u00e9 di Napoli da una lato e gli ambienti ecclesiastici dall'altro. Come il resto della nobilt\u00e0 napoletana, Lavagna valut\u00f2 il cardinale Carlo Carafa della Spina un punto di equilibrio fra i due schieramenti. E fu all'ecclesiastico che il poeta dedic\u00f2 le \"Poesie\", la sua prima raccolta nella quale il cardinale Carafa veniva delineato come \u201cEroe Partenopeo, fregio, ed onore\u201d. Nel suo percorso di formazione letteraria, Lavagna si richiam\u00f2 al pensiero di altri filosofi e poeti del secolo precedente fra i quali Bernardino Telesio, Tommaso Campanella e Torquato Tasso, e le sue opere non di rado si interessarono della Napoli barocca del periodo. Nella vivace temperie culturale partenopea, in quella fase un ruolo significativo fu giocato dall'Accademia degli Investiganti che stimol\u00f2 l'affermarsi di una innovativa apertura culturale. Il poeta, influenzato da questa nuova sensibilit\u00e0, si incanal\u00f2 sul sentiero dei marinisti, incontrando nel suo tragitto letterario l'estro poetico di Giuseppe Battista, quello in prosa di Giacomo Lubrano e le riflessioni filosofico-politiche di Lorenzo Crasso.\nLa morte di Lavagna si presume che sia avvenuta a Napoli nel 1679.\nOpere.\nLe \"Poesie\" sono costituite da una raccolta di sonetti, idilli e madrigali di tema amoroso dedicati a dame diverse, versi che lasciano supporre riferimenti a reali circostanze vissute dal poeta. Sono inoltre trattate la concezione filosofico-morale di Lavagna e la celebrazione nei confronti di coloro che difesero eroicamente Cipro durante l\u2019assedio del 1571 da parte dei Turchi.\nNel 1676, parallelamente a una nuova stampa delle \"Poesie\", venne pubblicato a Bologna \"Il corriero straordinario spedito da Parnaso al sig. N.N. dal sig. Gio. Giacomo Lavagna\". L'opera consta di due parti: la prima vede Apollo dirimere una controversia fra dottori di scuola tradizionale e medici moderni; nella seconda parte Lavagna entra in gioco nella disputa alla ricerca di una soluzione armonica, contemperando la medicina antica e le pratiche pi\u00f9 nuove, ma sempre nel rispetto della piet\u00e0 nei confronti del paziente.\nLavagna era anche intenzionato a comporre un altro testo di liriche, un volume di lettere e uno studio sulle teorie di Campanella, ma di tali opere non rimangono tracce."}
{"id": "1657436", "revid": "320578", "url": "https://it.wikipedia.org/wiki?curid=1657436", "title": "Scunthorpe Utd", "text": ""}
{"id": "1657439", "revid": "20768", "url": "https://it.wikipedia.org/wiki?curid=1657439", "title": "Corso Vittorio Emanuele (Palermo)", "text": ""}
{"id": "1657443", "revid": "120004409", "url": "https://it.wikipedia.org/wiki?curid=1657443", "title": "Ferdinando Donno", "text": "Vita e opere.\nFiglio di Giovanni Donno, stimato giurista, e Medea d'Agostino, entrambi nobili.\nIngegno precoce, dopo aver compiuto ancora bambino i primi studi letterari e scientifici, tenne una pubblica \"conclusione\" (dissertazione) appena tredicenne. Compiuti gli studi morali nella sua citt\u00e0 natale, ossia Casalnuovo (oggi Manduria, in provincia di Taranto), studi\u00f2 retorica e poetica a Lecce. La partenza da Casalnuovo coincise molto probabilmente con un'esperienza traumatica, una caduta in disgrazia o una dura necessit\u00e0. Alcuni luoghi de \"La Musa lirica\" e de \"L'amorosa Clarice\" fanno parzialmente luce sulle cause del distacco, certamente non voluto dal Donno. Nel poemetto \"La Palma. Encomii del molto illustre Signore Bartolomeo Palmerini\", apparso ne \"La Musa lirica\" del 1619, si legge tra l'altro: \u00abrutt\u00f2 nemica bocca, ed onda amara / spargendo, mi stacc\u00f2 d'alma pi\u00f9 cara [...]. Cadr\u00e0, tramonter\u00e0 da sua fierezza / gente a mal dir sin da la cuna avezza\u00bb, versi da cui sembra di capire che a causa di maldicenze paesane avesse dovuto rinunciare ad una donna. La stessa Clarice del romanzo stampato a Venezia tanti anni dopo (1625) \u00e8 detta abitare a San Pietro in Bevagna, localit\u00e0 non distante da Manduria, citt\u00e0 che l'eroina continuamente rimpiange, sognando di stabilirvisi.\nA Napoli.\nNel 1610 si stabil\u00ec a Napoli, dove comp\u00ec brillanti studi di filosofia, teologia, matematica ed eloquenza. Fu notato dagli ambienti dotti della citt\u00e0, ed ebbe l'onore di essere affiliato all'Accademia degli Oziosi, fondata da Giovanni Battista Manso nel 1611. La data dell'affiliazione non \u00e8 nota (l'elenco dei 150 soci fondatori non \u00e8 pervenuto, ma \u00e8 significativo comunque che nel 1613 Giovan Pietro D'Alessandro non includesse il suo nome nel suo poema latino \"Academiae Ociosorum Libri III\"), tuttavia, considerando la notevole difficolt\u00e0 di accesso, la normativa particolarmente vincolante, la funzione dell'accademia, voluta dal vicer\u00e9 spagnolo col fine esplicito di formare una classe intellettuale organica a quella dirigente, nonch\u00e9 l'alto livello della partecipazione richiesta, non sembra verosimile che il giovane Donno sia stato ammesso prima del 1614-'15, negli anni in cui vi era iscritto Antonio Bruni. Un componimento del Donno, dal titolo \"All'Accademia degli Oziosi di Napoli quando l'auttore nel loro numero fu ammesso\", che non ha riferimenti cronologici, appare per la prima volta nella raccolta poetica \"La Musa lirica\" del 1620.\nA Venezia.\nSuccessivamente ebbe vita inquieta: gir\u00f2 l'Italia (Roma, Firenze, Genova, Milano), facendo conoscenza con vari letterati. Elesse sua dimora Venezia, dove contrasse amicizia con molti esponenti della nobilt\u00e0 e fu apprezzatissimo per le doti istrioniche (secondo la testimonianza di Giovanni Francesco Loredano) nelle pubbliche letture, presso l'Accademia degli Incogniti alla quale fu affiliato. Entrato nella cerchia del procuratore di s. Marco, Michele Priuli, diede alle stampe la sua prima opera, \"La Poesia lirica\" (1619), un'esile, raffinatissima raccolta di sonetti corredati da \"prosette\", brevi note esplicative e digressive; in appendice erano riprodotte due prose virtuosistiche, la \"Pittura della primavera\" e la \"Pittura dell'inverno\"; la raccolta fu ristampata col titolo di \"La Musa lirica\" nel 1620, ampliata fino a contenere 143 componimenti (115 sonetti, 18 madrigali, 3 idilli, 4 odi, 1 poemetto in sestine al Palmerini, 1 canzone sestina) ripartiti in 4 sezioni: \"Amori platonici\", \"Encomii amorosi\", \"Amori marinareschi\", \"Rime varie\". Da notare che nella prefazione di Innocenzo de' Marinis alla prima stampa delle rime si diceva che l'autore aveva provveduto di persona ad antologizzare la sua produzione lirica, ben pi\u00f9 sostanziosa, la quale avrebbe dovuto costituire una raccolta dal titolo \"L'orto di Pindo\". Lo stesso Donno, nella sua dedica al Palmerini, aveva motivato la sua cautela confessando che il suo ostacolo era di natura psicologica: \u00ab... volendo distoglier l'Erebo dalle tenebre e dare al cielo della luce alcune mie industrie poetiche, che nel timido covil del timore insin adesso s'annidano, e dovendo entrare in ogni modo in s\u00ec pericoloso e flutteggiante steccato, dubito di non gire come il mio Leandro ed Ero, sommerso per man d'Amore nell'acque dell'Ellesponto, ma nel profondo del vituperio per mano di sempiterno rossore\u00bb. Pi\u00f9 sopra nella stessa, dopo aver dichiarato la propria adesione alla musa \"marina\" propria del primo barocco e del marinismo, confessa allusivamente di non fidarsi troppo delle immagini (anche cupe, ributtanti, improponibili) che questa gli detta, riferendosi iperbolicamente ai mostri che il mare stesso produce.\nLa prova pi\u00f9 cospicua in campo prosastico fu data tuttavia nel successivo romanzo, \"L'amorosa Clarice\" (1625), d'ispirazione boccacciana (la falsariga \u00e8 quella della \"Fiammetta\"), di notevole interesse innanzitutto per la precocit\u00e0 con la quale il Donno si dedic\u00f2 con impegno ad un genere in voga solo un decennio dopo, e, di l\u00e0 dalla straordinaria ricchezza del tessuto verbale, per la profondit\u00e0 psicologica. Nel lunghissimo monologo, spinto fino al delirio, di Clarice innamorata di Lelio Gino Rizzo ha ipotizzato potesse essere riecheggiato il trauma della partenza da Casalnuovo, in un clima irrespirabile di ostilit\u00e0 e orrore. Il romanzo, per cui il pubblico non era probabilmente pronto, non fu rivalutato nemmeno nel periodo pi\u00f9 fortunato per il genere, e pass\u00f2 quasi inosservato; in effetti, la trama, perfettamente lineare (con questo ponendosi su una linea riconoscibile in quella de \"L'Eromena\" del Biondi, 1624, il primo romanzo barocco di grande successo, la \"Stratonica\" di Luca Assarino e altri romanzi \"psicologici\" incentrati su una figura femminile, fino a \"La Rosalinda\" di Bernardo Morando, che fonder\u00e0 questo tipo di narrazione con quella entrelac\u00e9e propria dei romanzi eroico-galanti, ben rappresentati dal capolavoro di Giovanni Ambrogio Marini, \"Il Calloandro\"), non contiene nulla di libertino o particolarmente pruriginoso o sfacciato, e in pi\u00f9 la psiche femminile \u00e8 evidentemente considerata senza alcun disprezzo o schematismo, ci\u00f2 che sar\u00e0 invece abbastanza tipico della fase pi\u00f9 feconda del romanzo secentesco.\nNonostante fosse richiesto in varie corti, tra cui quella di Cosimo de' Medici granduca di Toscana, prefer\u00ec non spostarsi da Venezia.\nGradualmente stancatosi della vita cortigiana, andava nel frattempo accostandosi alla religione: il 7 aprile 1625 fu ordinato sacerdote; il 25 aprile celebr\u00f2 la prima messa, alla quale furono presenti in segno di stima il doge e gran parte della nobilt\u00e0 veneziana. Scrisse ancora \"L'allegro giorno veneto, overo Lo sposalizio del mare\" (1627), in 10 canti ognuno dedicato ad un esponente della nobilt\u00e0 e delle istituzioni, pomposa macchina d'ostentazione e straordinario tour de force in cui dimostra abbondantemente la sua padronanza del patrimonio erudito e delle terminologie (soprattutto ittiologico-marinare). Il poema fu esplicitamente composto a sostegno dell'egemonia veneziana sul mare Adriatico, ed \u00e8 fondato su presupposti leggendari fatti sorgere dalla pubblicistica veneziana in margine alla pace tra Alessandro III e Federico Barbarossa (1177). In segno di ringraziamento, il doge lo insign\u00ec del cavalierato della Croce di s. Marco (15 luglio 1628).\nI voti e il ritorno in patria.\nNel frattempo andava conducendo vita sempre pi\u00f9 ritirata. Chiamato ripetutamente in patria, dove l'attuale arciprete, Giovanni Tommaso Giustiniani, era disposto a rinunciare alla carica in suo favore, fin\u00ec coll'accettare. Lasciata Venezia il 21 febbraio 1634, si rec\u00f2 a Roma, dove risedette per qualche tempo in casa del conterraneo Antonio Bruni. Postosi a studiare teologia e diritto, sostenne brillantemente le sue conclusioni al Collegio della Sapienza, presenti il Giustiniani e il Bruni, laureandosi in diritto canonico il 25 novembre 1634. Nominato protonotario apostolico, il 21 febbraio 1635 entr\u00f2 in carica come arciprete di Manduria, pur ricevendo l'investitura solenne solo il 25 aprile dello stesso anno.\nGli ultimi anni di vita sono caratterizzati da un assoluto ritiro. Noto per lo zelo anche nelle pratiche e per la cura che impose nella compilazione dei libri parrocchiali, il Donno non si riaccost\u00f2 pi\u00f9 alla letteratura. L'unica opera alla quale si dedic\u00f2 fu un ponderoso trattato astrologico, gi\u00e0 annunciato nelle prefazioni del De' Marini e del Centurioni alla \"Poesia\" e alla \"Musa\" nel 1619 e 1620, e destinato verosimilmente alla pubblicazione, la \"Varia dipintura dell'anno divisa in dodeci imagini\"; ma l'in-folio, visto dal suo unico biografo, il De Angelis, era gi\u00e0 semidistrutto dall'umidit\u00e0 e dalle tarme all'inizio del XVIII secolo, e non \u00e8 pervenuto.\nFortuna.\nCome tutti i marinisti, il Donno non ha suscitato particolare interesse fino alla riscoperta novecentesca, da parte di Gino Rizzo (1979), che ha curato la stampa della sua opera omnia, non vastissima, in un volume. L'opera del Donno, circoscritta nel tempo e limitata a tre sole opere, tuttavia merita un posto di assoluto rilievo per l'eccezionale virtuosismo e l'originalit\u00e0. Particolarmente nei versi si segnala la sua duttilit\u00e0 nel gestire le pi\u00f9 disparate terminologie, secondo il programma poetico pi\u00f9 propriamente marinista."}
{"id": "1657445", "revid": "122904922", "url": "https://it.wikipedia.org/wiki?curid=1657445", "title": "Ordine coloniale della Stella d'Italia", "text": "L'Ordine Coloniale della Stella d'Italia era un ordine cavalleresco del Regno d'Italia destinato a celebrare l'impero coloniale italiano.\nStoria.\nL'Ordine venne istituito \"motu proprio\" da Vittorio Emanuele III di Savoia, con il regio decreto 18 gennaio 1914 n\u00b038, dopo che la Libia era divenuta una colonia italiana.\nEsso venne inteso originariamente come ricompensa per gli indigeni delle colonie che si fossero distinti per la gloria delle colonie e dell'Italia. Per questo motivo, venne stabilito che gli italiani insigniti dell'Ordine non potessero superare la met\u00e0 del numero massimo dei membri e che comunque gli insigniti di questa categoria dovessero essere benemeriti delle colonie italiane, residenti nelle stesse oppure diplomatici e ufficiali governativi e d'esercito nel territorio coloniale.\nL'Ordine si divideva in cinque classi: \nIl gran magistero dell'Ordine venne affidato al re d'Italia, il numero massimo fu stabilito in 150 per i Cavalieri, 50 per gli Ufficiali, 20 per i Commendatori, 7 per i Grandi Ufficiali e 4 per i Gran Cordoni ogni anno.\nMalgrado questo le concessioni furono sempre oculate e perlopi\u00f9 limitate ai grandi funzionari di stato italiani nelle colonie.\nAlla caduta dell'Impero coloniale italiano, l'Ordine non venne mai pi\u00f9 concesso."}
{"id": "1657450", "revid": "1372005", "url": "https://it.wikipedia.org/wiki?curid=1657450", "title": "Guido d'Altavilla", "text": "Biografia.\nGuido fu creato dal padre duca di Amalfi qualche tempo dopo la conquista della citt\u00e0, nel 1073, ma non fu accettato dagli amalfitani, che per due volte elessero un altro duca.\nSecondo Anna Comnena, Guido prese parte alla spedizione di suo padre contro l'Impero bizantino (1084\u20131085), distinguendosi al servizio del suo fratellastro maggiore, Boemondo. Dopo la morte del padre (1085), Guido compare regolarmente alla corte imperiale: nell'Alessiade, la cronista bizantina afferma che l'imperatore Alessio I Comneno offr\u00ec a Guido un matrimonio vantaggioso, un alto ufficio e una grossa somma di denaro. Guido era certo presso la corte di Costantinopoli nel 1096 quando arrivarono i cavalieri crociati (tra cui lo stesso fratellastro Boemondo) per concordare con il \"basileus\" le condizioni dell'attraversamento delle truppe nei territori dell'Impero.\nDue anni dopo Guido e l'imperatore Alessio si mossero verso Antiochia a soccorrere i crociati, non sapendo che essi avevano gi\u00e0 espugnato la citt\u00e0 e incontrarono Stefano II di Blois, che ritornava in patria. Stefano, che aveva visto il grande esercito turco di Kerbogha accorrere in aiuto di Antiochia, riteneva che non ci fossero state speranze per i crociati, e convinse l'imperatore a tornare indietro sostenendo che i Franchi erano stati certamente gi\u00e0 annientati; Alessio, che aveva saputo di un altro esercito turco alle sue porte, fu felice di ascoltarlo e ordin\u00f2 di tornare a Costantinopoli. Guido fu l'unica voce dissenziente, anche perch\u00e9 il fratellastro Boemondo partecipava all'assedio e probabilmente si diresse verso Antiochia con un piccolo contingente personale.\nRitroviamo ancora Guido quando il fratellastro Boemondo, nel 1108, attacc\u00f2 Durazzo, dando inizio per la seconda volta alle operazioni militari contro l'impero bizantino. Quando fu inevitabile la resa del principe normanno, nel corso delle trattative resesi necessarie per un accordo tra Boemondo e Alessio, Guido fu scelto da entrambi, come persona di loro fiducia, di tenere gli ostaggi consegnati da Alessio a Boemondo. Fu tra i firmatari del trattato di Devol.\nGuido ritornato nell'Italia meridionale, forse a Salerno, e vi mor\u00ec il 5 luglio 1108, come risulta dal \"Necrologio\" della cattedrale di San Matteo di Salerno."}
{"id": "1657462", "revid": "1573940", "url": "https://it.wikipedia.org/wiki?curid=1657462", "title": "Reduviidae", "text": "I Reduvidi (\"Reduviidae\" ) sono una famiglia cosmopolita di Insetti dell'Ordine dei Rincoti. Con oltre specie, rappresenta una delle pi\u00f9 vaste famiglie dei Rincoti Eterotteri. Con la pi\u00f9 piccola famiglia dei Pachynomidae, esclusivamente tropicale, I Reduvidi compongono la superfamiglia dei Reduvoidea.\nMorfologia.\nI Reduvidi hanno corpo di medie o grandi dimensioni, spesso lungo fino a 2-4 cm. La forma \u00e8 pi\u00f9 o meno slanciata e allungata e depressa; i colori in genere scuri e poco appariscenti, ma talvolta spiccano tonalit\u00e0 pi\u00f9 vive come il rosso o l'arancio. Il capo \u00e8 ben distinto dal torace; ha una forma allungata ed \u00e8 in genere di dimensioni piccole in proporzione al resto del corpo. Il vertice \u00e8 marcato da un solco trasversale. Le antenne sono lunghe, composte da 4 articoli, gli occhi grandi, gli ocelli non sempre presenti. L'apparato boccale ha un rostro breve e robusto, composto da tre articoli, arcuato e staccato dal corpo. Fanno eccezione i Triatominae, nei quali il rostro \u00e8 lungo e flessibile.\nIl torace ha forme varie e mostra in generale il pronoto ben sviluppato. La caratteristica dei Reduvidi \u00e8 la presenza, nel prosterno di un'area zigrinata usata come organo sonoro: la parte distale del rostro viene sfregata sul prosterno producendo un suono stridente.\nLe ali possono essere ben sviluppate oppure essere pi\u00f9 o meno ridotte o assenti nelle forme meiottere. Le anteriori, differenziate in emielitre, hanno la parte sclerificata priva della tipica frattura che, nella maggior parte degli Eterotteri, separa il corio dal clavo; le nervature della membrana delimitano in genere due cellule. Le zampe sono esili e allungate, le medie e le posteriori tipicamente ambulatorie. Quelle anteriori sono in genere raptatorie, atte ad afferrare le prede; hanno i femori ingrossati e le tibie spesso spinose. Sulla porzione distale delle tibie anteriori e, talvolta, medie, \u00e8 presente un cuscinetto adesivo che emette un liquido oleoso.\nL'addome presenta spesso i \"paratergiti\", le espansioni laterali dei tergiti che in molti Eterotteri sporgono lateralmente oltre le ali. I paratergiti mostrano spesso una colorazione a bande trasversali.\nEtologia.\nI Reduvidi sono rincoti prevalentemente zoofagi, predatori di Artropodi, oppure ematofagi. Sono noti per la loro spiccata aggressivit\u00e0, che in diverse specie si rivolge anche verso i vertebrati, compreso l'uomo, producendo punture particolarmente dolorose. Molti reduvidi sono peraltro comunemente chiamati con nomi che richiamano la loro pericolosit\u00e0 o la loro aggressivit\u00e0 (es. \"cimici assassine\").\nLe specie ematofaghe rappresentano, insieme ai Cimicidi, i pochi rincoti d'interesse medico e alcune specie tropicali possono trasmettere, con la loro puntura, protozoi patogeni (es. \"Triatoma infestans\").\nLe specie artropofaghe, pur essendo spesso utili in quanto attaccano insetti dannosi, nel complesso non sono di grande interesse ai fini della lotta biologica data l'estrema polifagia. Diverse specie attaccano anche insetti ausiliari come altri predatori (es. i Coccinellidi) o pronubi (es. le api). Singolare \u00e8 anche il comportamento nella predazione, in quanto molti Reduvidi sono soliti nascondersi per tendere l'agguato alle proprie vittime, oppure mimetizzarsi ricoprendo il loro corpo con detriti (es. stadi giovanili di \"Reduvius personatus\"). Frequente \u00e8 anche il cannibalismo, comportamento comunque non raro in molti insetti predatori. In alcuni casi il cannibalismo \u00e8 portato all'estremo come, ad esempio, nella specie \"Rhinocoris erythropus\", la cui femmina pu\u00f2 addirittura aggredire le neanidi nate dalle sue stesse uova.\nSistematica.\nLa famiglia comprende circa specie, ripartite fra circa un migliaio di generi, ed \u00e8 una delle pi\u00f9 numerose fra gli Eterotteri. La suddivisione in sottofamiglie \u00e8 incerta e controversa: in letteratura sono citate oltre 30 sottofamiglie, ma alcune di queste sarebbero sinonimi. Secondo gli Autori, gli orientamenti pi\u00f9 recenti individuerebbero 20-25 sottofamiglie."}
{"id": "1657465", "revid": "256896", "url": "https://it.wikipedia.org/wiki?curid=1657465", "title": "Istituto dei fratelli delle scuole cristiane", "text": ""}
{"id": "1657467", "revid": "793215", "url": "https://it.wikipedia.org/wiki?curid=1657467", "title": "Discografia di Layzie Bone", "text": "Di seguito \u00e8 illustrata la discografia del rapper statunitense Layzie Bone:"}
{"id": "1657468", "revid": "1543377", "url": "https://it.wikipedia.org/wiki?curid=1657468", "title": "Gioco della palla centroamericano", "text": "Il Gioco della palla \u00e8 uno sport con forti connotati rituali praticato per oltre 3.000 anni dai popoli della mesoamerica precolombiana. Nel corso dei secoli sono esistite molte varianti di questo sport nei diversi luoghi in cui \u00e8 stato praticato e sue versioni moderne, il tlachtli e l'ulama, continuano ad essere giocate dagli indigeni del centroamerica.\nSono stati trovati campi da gioco in tutta l'America centrale, a partire dal Nicaragua a sud fino ad arrivare, anche se in questo caso l'associazione con il gioco mesoamericano \u00e8 discussa, all'Arizona. Le dimensioni di questi campi sono considerevolmente diverse, ma tutti presentano un corridoio centrale lungo e relativamente stretto con muri sui due lati sui quali la palla poteva rimbalzare.\nLe regole del gioco non sono conosciute. In base alle caratteristiche del suo tardo discendente \"ulama\" si ipotizza che fosse simile a sport come la pallavolo o il racquetball, in cui lo scopo \u00e8 tenere la palla in gioco. I cerchi in pietra sui muri laterali, nei quali la palla doveva essere fatta passare, furono aggiunti al gioco solo in epoca successiva.\nNella versione pi\u00f9 diffusa di questo sport i giocatori dovevano colpire la palla con le anche, altre varianti permettevano l'uso degli avambracci o addirittura l'impiego di racchette o bastoni. La palla era fatta di solida gomma e arrivava a pesare anche oltre 4 chilogrammi. Le sue dimensioni variavano fortemente a seconda del periodo storico o della versione del gioco che veniva praticata.\nNonostante questo gioco venisse praticato anche per semplice divertimento, anche dai bambini e forse dalle donne, esso aveva importanti connotati rituali, e le partite pi\u00f9 importanti erano considerate veri e propri eventi religiosi, e prevedevano spesso sacrifici umani.\nOrigini.\nNon \u00e8 noto con precisione dove e quando il gioco della palla ha avuto origine, \u00e8 probabile tuttavia che venisse praticato gi\u00e0 prima del 1400 a.C. nelle basse zone tropicali dimora dell'albero della gomma.\nUn candidato ad essere il luogo di nascita del gioco \u00e8 la zona costiera di Soconusco, lungo l'Oceano Pacifico. Qui, precisamente a Paso de la Amada, gli archeologi hanno ritrovato quello che \u00e8 il pi\u00f9 antico campo da gioco scoperto finora, datato approssimativamente al 1400 a.C.\nL'altra principale candidata \u00e8 la terra degli Olmechi, nella zona dell'Istmo di Tehuantepec che si affaccia sul Golfo del Messico. Gli Aztechi indicavano i loro contemporanei postclassici che abitavano la regione come \"Olmeca\" (popolo della gomma) in quanto la regione era strettamente associata alla produzione di lattice. Le pi\u00f9 antiche palle di gomma conosciute provengono dalla palude sacrificale di El Manat\u00ed, un sito associato agli Olmechi nei dintorni del bacino del fiume Coatzalcoalcos. Gli abitanti dei villaggi, e gli archeologi di conseguenza, hanno scoperto una dozzina di palle di gomma, con diametri variabili tra i 10 e i 22 centimetri, nelle sorgenti della zona. Cinque di queste palle sono state datate al primo periodo conosciuto di occupazione del sito, approssimativamente tra il 1700 e il 1600 a.C. Queste sfere di gomma sono state trovate sepolte insieme ad altre offerte rituali, e indicano che gi\u00e0 in tempi cos\u00ec antichi possedevano connotati religiosi e rituali. Nello stesso sito sarebbe stato trovato da indigeni locali un \"giogo\" in pietra, dello stesso tipo di quelli solitamente associati al gioco della palla, lasciando aperta l'ipotesi che le palle di gomma non fossero semplicemente una forma di offerta votiva, ma venissero usate gi\u00e0 in quel tempo per la pratica del gioco.\nGli scavi nel vicino sito olmeco di San Lorenzo Tenochtitl\u00e1n hanno portato alla luce anche un buon numero di statuine rappresentanti giocatori, che sono state datate con il metodo del radiocarbonio intorno al 1250-1150 a.C. \u00c8 stato identificato anche un campo da gioco rudimentale, datato per\u00f2 ad una successiva occupazione del sito, intorno al 600-400 a.C.\nDalle basse terre tropicali il gioco si diffuse fino al Messico centrale. A partire dal 1000 a.C., forse anche in tempi precedenti, furono interrate statuette raffiguranti giocatori nelle sepolture del sito di Tlatilco e statuette simili per stile e periodo sono state ritrovate nel vicino sito di Tlapacoya. \u00c8 sempre intorno a questo periodo che a Puebla vengono scolpite statuette di giocatori nello stile cosiddetto Xochipala. Nonostante in questi siti non siano stati trovati campi risalenti a quest'epoca, \u00e8 possibile che il gioco fosse gi\u00e0 praticato, su campi in materiale deperibile o provvisori.\nIntorno al 300 a.C. le prove della diffusione del gioco sono evidenti nella maggior parte dei ritrovamenti archeologici del Centro America, ad esempio quelli nella valle centrale del Chiapas, con i pi\u00f9 antichi campi da gioco dopo quello di Paso de la Amada. Tavole di ceramica con scene del gioco sono state trovate nel Messico centrale e altri campi nella valle di Oaxaca.\nIl gioco.\nCome ci si pu\u00f2 aspettare da un gioco praticato per un periodo di tempo cos\u00ec lungo e da culture diverse, i dettagli cambiano a seconda dei tempi e dei luoghi, tanto che \u00e8 pi\u00f9 giusto parlare di una \"famiglia\" di giochi. Nelle diverse varianti la palla poteva essere colpita con le anche, con le braccia, con le mani o con bastoni. La dimensione della palla era diversa e caratteristica di ciascuna versione, cos\u00ec come erano diversi i campi da gioco, le attrezzature e le regole. Quello che \u00e8 generalmente conosciuto come \"il\" gioco della palla \u00e8 tuttavia quello in cui la pesante sfera di gomma veniva colpita con le anche. Gli studiosi ritengono che essa sia stata la prima, o forse addirittura l'unica variante giocata nei campi da gioco affiancati da muri.\nLe partite venivano giocate tra due individui o tra due squadre. Alcune si giocavano su campi provvisori per semplice divertimento, altre invece erano spettacoli rituali formalizzati, si svolgevano su larghi campi costruiti in pietra e si concludevano a volte con sacrifici umani.\nAnche senza il sacrificio umano, il gioco era decisamente brutale, e la solida e pesante palla di gomma provocava spesso seri infortuni. Gli odierni giocatori di ulama sono \"perpetuamente pieni di lividi\" mentre il cronista spagnolo di 500 anni fa Diego Mu\u00f1oz Camargo riporta che alcuni lividi erano tanto gravi da dover essere aperti con un coltello. Questo doveva certamente avere un significato nei rituali di sacrifici e salassi che accompagnavano spesso le partite. Fonti spagnole del XVI secolo raccontano che alcuni giocatori rimanevano uccisi da un colpo della palla ricevuto in punti particolarmente vulnerabili.\nLe regole.\nLe regole del gioco della palla, senza considerare le varie versioni, non sono conosciute nei dettagli. La sua derivazione moderna, l'ulama, assomiglia ad una pallavolo senza rete, con ciascuna squadra confinata in una met\u00e0 del campo. La palla viene colpita avanti e indietro finch\u00e9 una delle due squadre non fallisce nel tentativo di ribattuta oppure la palla esce dai confini del campo.\nNel periodo postclassico i Maya cominciarono a piazzare degli anelli di pietra disposti in verticale su ciascun lato del campo da gioco, l'obiettivo era quello di far passare la palla attraverso di essi. Molti di questi anelli erano disposti abbastanza in alto, a Chich\u00e9n Itz\u00e1 per esempio si elevano 6 metri sopra il livello del campo.\nNel gioco praticato dagli Aztechi nel XVI secolo, del quale abbiamo testimonianze spagnole, perdeva un punto il giocatore che lasciava rimbalzare la palla pi\u00f9 di due volte prima di ribatterla verso l'altra squadra, chi lasciava che la palla finisse oltre i limiti del campo e chi falliva nel tentativo di far passare la palla attraverso i cerchi di pietra disposti lungo i lati del campo.\nAbbigliamento ed equipaggiamento.\nDipinti, disegni, bassorilievi e statuette sono le fonti primarie per la nostra conoscenza dell'abbigliamento dei giocatori precolombiani. Queste fonti mostrano un'immensa variet\u00e0, quasi ogni capo di vestiario pu\u00f2 essere ritrovato nelle raffigurazioni dei giocatori, inclusi mantelli (trovati su diverse incisioni a Dainz\u00fa, nella valle di Oaxaca), e maschere (come nel caso di Yax Pac da Cop\u00e1n, sottolineando la funzione rituale del gioco).\nL'abbigliamento di base consisteva in un perizoma, a volte rinforzato con protezioni per le anche in pelle. Perizomi si riscontrano nelle prime statuette raffiguranti i giocatori trovate a Tlatilco, Tlapacoya e nella cultura olmeca, si vedono nei disegni di Weiditz del 1528, e, con rinforzi sulle anche, sono tuttora l'abbigliamento dei moderni giocatori di \"ulama\" a distanza di 3000 anni.\nIn molte culture una protezione ulteriore veniva fornita da una sorta di cintura rigida, probabilmente in legno o in paglia ricoperta con tessuto o pelle. Data la deperibilit\u00e0 dei materiali non ci \u00e8 pervenuta nessuna di queste cinture, tuttavia ne sono stati ritrovati esemplari in pietra. I primi archeologi che vi si sono imbattuti li avevano chiamati \"gioghi\" a causa della loro somiglianza con quelli usati con gli animali, e si ritiene che fossero troppo pesanti per essere usati realmente durante le gare, e che quindi fossero riservati ai contesti rituali. Oltre a fornire protezione supplementare queste cinture permettevano di colpire la palla con pi\u00f9 forza, imprimendo quindi maggior propulsione.\nAnche le ginocchiere si possono vedere su giocatori di varie epoche e aree geografiche, e sono ancora oggi usate dai giocatori di \"ulama\". Una specie di giarrettiera, indossata appena sotto il ginocchio o attorno alla caviglia, \u00e8 abbastanza comune nella raffigurazioni, anche se non \u00e8 conosciuta la sua reale funzione. Si vedono spesso caschi (con funzioni di protezione) e acconciature elaborate (probabilmente usate solo in occasioni rituali); queste ultime sono particolarmente comuni sui vasi maya e nelle statuette di Jaina Island. In molte rappresentazioni del periodo classico il giocatore indossa una ginocchiera alla sola gamba destra, e una protezione avvolta attorno al braccio destro.\nLe palle di gomma.\nNon sono noti con certezza le dimensioni e il peso delle palle effettivamente usate nel gioco. Le dozzine di sfere che sono state ritrovate provengono da offerte votive depositate in una palude o una sorgente sacra, e non abbiamo prove che siano quelle realmente utilizzate. Molte di queste sono anzi state realizzate specificatamente come oggetti votivi.\nTuttavia, basandosi sulle rappresentazioni dell'epoca e sui vari reperti archeologici, nonch\u00e9 sulle palle utilizzate nelle versioni moderne, gli studiosi ritengono che la palla usata nel gioco in cui veniva colpita con le anche aveva un diametro di circa 20 centimetri (all'incirca la dimensione di un pallone da pallavolo), e un peso oscillante tra i 3 e i 4 chilogrammi (15 volte il peso di un pallone da pallavolo). Le palle usate nelle varianti in cui si colpiva con il braccio o con il bastone erano probabilmente solo leggermente pi\u00f9 grandi e pi\u00f9 pesanti di una moderna palla da baseball.\nIl campo da gioco.\nIl gioco della palla veniva praticato in un'ampia struttura in muratura. Sono stati identificati oltre 1300 campi da gioco, il 60% dei quali solamente negli ultimi 20 anni, costruiti in forme che cambiarono notevolmente lungo un periodo di 2700 anni. Nonostante ci sia una grande diversit\u00e0 quanto a dimensioni, in generale i campi da gioco hanno una forma simile: un lungo e stretto corridoio centrale, nel quale si svolgeva il gioco, affiancato da muri con superfici inclinate o orizzontali (pi\u00f9 raramente verticali). I muri erano spesso coperti di stucco e dipinti vivacemente. Mentre i campi pi\u00f9 antichi erano aperti alle estremit\u00e0, in tempi pi\u00f9 recenti vennero realizzati con zone terminali ai due capi che danno una forma a nella vista dall'alto.\nSi stima che le dimensioni medie di un campo da gioco siano state di 36 metri e mezzo in lunghezza e 9 metri in larghezza, anche qui con variazioni rilevanti nei vari luoghi ed epoche. Il Grande Campo da gioco a Chich\u00e9n Itz\u00e1 \u00e8 di gran lunga il pi\u00f9 grande, con i suoi 166 metri di lunghezza e 68 di larghezza.\nI campi da gioco furono costruiti e usati in tutto il centroamerica per molte generazioni. Essi sono stati trovati in quasi tutti i principali siti archeologici, tuttavia non risultano equamente distribuiti nelle varie epoche e zone geografiche. Ad esempio il sito tardo classico di El Taj\u00edn (la citt\u00e0 pi\u00f9 importante della cultura classica di Veracruz, ossessionata dal gioco della palla) possiede almeno 18 campi, mentre la sua vicina e contemporanea Cantona stabilisce il record con 24. Al contrario la regione nord del Chiapas e le pianure settentrionali dei Maya ne hanno relativamente pochi. Soprattutto i campi sono sorprendentemente assenti in alcuni dei pi\u00f9 importanti siti, compresi Teotihuacan, Bonampak, e Tortuguero, nonostante vi si sia ritrovata un'ampia iconografia in merito al gioco.\nTra le citt\u00e0 con campi da gioco ritrovati in condizioni particolarmente buone troviamo Tikal, Yaxh\u00e1, Cop\u00e1n, Iximche, Monte Alb\u00e1n, Uxmal, Mixco Viejo e Zaculeu.\nGli stadi erano spazi pubblici e venivano usati anche per altri eventi culturali e rituali, oltre che per il gioco della palla. Le fonti pittoriche mostrano spesso musicisti che si esibiscono nei campi da gioco, e nei depositi votivi sepolti al grande campo di Tenochtitl\u00e1n si sono trovate miniature di fischietti, ocarine e tamburi. Una ceramica precolombiana proveniente dal Messico occidentale mostra quello che si potrebbe definire un incontro di lotta che si svolge nello stadio.\nIl gioco della palla nelle culture mesoamericane.\nIl gioco della palla come sostituto della guerra.\nIl gioco della palla era un rituale profondamente radicato nelle culture mesoamericane, e aveva significati ulteriori rispetto a quelli di un semplice evento sportivo. Frate Juan de Torquemada, un missionario e storico spagnolo del XVI secolo racconta che l'imperatore azteco Axayacatl gioc\u00f2 con Xihuitlemoc, sovrano di Xochimilco, scommettendo la sua rendita annuale contro alcuni chinampas. Ixtlilxochitl, contemporaneo di Torquemada, riporta che il re tolteco Topiltzin gioc\u00f2 contro 3 rivali, il vincitore sarebbe diventato il nuovo dominatore.\nQuesti e altri esempi sono citati da molti ricercatori per dimostrare come il gioco della palla fosse un metodo per risolvere i conflitti senza arrivare alla vera e propria guerra, per appianare le dispute attraverso una gara anzich\u00e9 attraverso una battaglia. Con il tempo il ruolo del gioco si sarebbe espanso per includere non solo le mediazioni con l'esterno, ma anche la risoluzione dei conflitti all'interno della societ\u00e0 stessa.\nQuesta teoria della \"manutenzione dei confini\" o \"risoluzione dei conflitti\" darebbe conto anche della distribuzione irregolare dei campi da gioco. Sembra ci sia una relazione inversa tra il grado di centralizzazione politica e il numero di campi in un determinato sito. Ad esempio l'impero azteco con uno Stato fortemente centralizzato e pochi rivali esterni possiede relativamente pochi campi, viceversa nella citt\u00e0 medio classica di Cantona, con i suoi 24 campi da gioco, risiedevano popolazioni di diversa cultura sotto un'organizzazione statale relativamente debole.\nAltri studiosi sostengono questi argomenti annotando come immagini relative alla guerra siano molto spesso state trovate nei campi da gioco:\nIl moderno discendente del gioco, \"l'ulama\", \"fino a tempi abbastanza recenti era associato alla guerra, e alcune reminiscenze restano ancora.\"\nSacrifici umani.\nLa relazione tra i sacrifici umani e il gioco della palla appare piuttosto tardi nei ritrovamenti archeologici, non prima del periodo classico. Tale relazione era particolarmente stretta nelle culture Veracruz classica e in quella Maya, in cui troviamo le pi\u00f9 esplicite rappresentazioni di sacrifici umani: ad esempio nei pannelli in rilievo dei campi da gioco a El Tajin (850-1100) e a Chich\u00e9n Itz\u00e1 (900-1200), o nel ben conosciuto dal sito Classico Veracruz di Aparicio (700-900). Anche il Popol Vuh, il racconto religioso e quasi-storico del periodo postclassico Maya, collega il gioco della palla ai sacrifici umani.\nI prigionieri di guerra vengono spesso mostrati nell'arte Maya e si ritiene che questi prigionieri venissero sacrificati in seguito alla sconfitta in una partita rituale e probabilmente pilotata. Invece dei seminudi e spesso maltrattati prigionieri tuttavia, negli stadi di El Tajin e di Chich\u00e9n Itz\u00e1 troviamo anche le raffigurazioni di sacrifici dei praticanti del gioco, forse il capitano della squadra vincitrice, dal momento che dall'essere sacrificati aveva inizio il percorso per diventare una divinit\u00e0. La decapitazione in special modo \u00e8 associata al gioco, teste decapitate appaiono spesso nell'arte del periodo tardo classico, e sono raffigurate di frequente nel Popol Vuh. Qualche studioso ha ipotizzato che teste mozzate o teschi venissero usati al posto della palla, forse per rivivere la leggenda del Popol Vuh, in cui il dio del sole viene decapitato dai malvagi nonni materni (gli dei della morte) e la testa usata come palla. Tuttavia alla fine del racconto egli riprender\u00e0 la testa e resusciter\u00e0.\nSimbolismo del gioco.\nA El Tajin il sacrificio del giocatore assicurava la perpetuazione del pulque, una bevanda alcolica ricavata dall'agave. La fertilit\u00e0 attraverso il sacrificio \u00e8 il tema del gioco della palla fino dai tempi pi\u00f9 remoti: le statuette di giocatori del periodo preclassico ad esempio, spesso con sembianze femminili, erano rappresentate con i simboli del mais.\nAssociato alla fertilit\u00e0 \u00e8 il tema del movimento solare. Si ritiene che la palla rimbalzante rappresentasse il sole, e che il sacrificio del giocatore rappresentasse la morte del sole, preludio per una sua rinascita. Nella sua intrinseca dualit\u00e0 il gioco appare come una lotta tra la notte e il giorno, o anche la battaglia tra la vita e il mondo sotterraneo. Gli anelli di pietra nei quali doveva passare la palla avevano probabilmente il significato del sole all'alba o al tramonto, oppure all'equinozio. I campi erano considerati porte per il mondo sotterraneo, e venivano eretti in punti chiave del distretto cerimoniale.\nPraticare il gioco della palla impegnava ciascuno nel mantenimento dell'ordine cosmico e nella rigenerazione rituale della vita. Era un gioco di fortuna, abilit\u00e0 e inganni che rifletteva la vita. Lo sforzo di squadra impegnava l'individuo a condividere conoscenze e cultura, rinforzando e reinventando il gioco della vita e il ruolo delle persone nell'ordine cosmico.\nIl gioco della palla in varie culture.\nMaya.\nNel linguaggio Maya il gioco era chiamato \"pitz\", e l'atto del giocare era \"ti pitziil\". I giocatori venivano definiti \"pitziil\".\nIl Popol Vuh ribadisce l'importanza del gioco come qualcosa di pi\u00f9 che un semplice sport. In esso troviamo analogie importanti che aiutano a interpretare il gioco da una prospettiva mitologica. La storia ha inizio con il padre e lo zio degli \"Eroi Gemelli\", rispettivamente Hun Hunahpu e Vucub Hunahpu che giocano a palla vicino al mondo sotterraneo, Xibalba. I signori del mondo sotterraneo vengono disturbati dal rumore del gioco, cos\u00ec i principali signori di Xibalba, \"Una Morte\" e \"Sette Morti\" inviano dei gufi per attrarre i gemelli al campo da gioco di Xibalba, situato all'estremit\u00e0 ovest del mondo sotterraneo. \u00c8 un viaggio pericoloso, tuttavia i gemelli cadono addormentati. Vengono quindi sacrificati dai signori di Xibalba e seppelliti nel campo da gioco. Hun Hunahpu viene decapitato e la sua testa appesa ad un albero, che frutter\u00e0 la prima zucca calabash. La testa di Hun Hunahpu sputa nelle mani di una dea che passava di l\u00ec, e la dea concepisce e genera gli eroi gemelli, Hunahpu e Xbalanque.\nGli eroi gemelli alla fine trovano l'equipaggiamento da gioco nella casa paterna, e iniziano a giocare loro stessi, disturbando nuovamente i signori dell'oltremondo, che inducono anche i gemelli a praticare il gioco attraverso prove e pericoli. In uno di questi episodi, Hunahpu viene decapitato da un bastone. Il fratello allora usa una zucca per sostituire la testa di Hunahpu finch\u00e9 non riesce a ritrovare quella vera, che ora \u00e8 usata dai signori di Xibalba come palla, e pu\u00f2 restituirla al suo proprietario.\nFinalmente i gemelli giocano contro gli dei di Xibalba, e riescono a batterli, tuttavia falliscono nel tentativo di riportare in vita il loro genitore e lo lasciano sepolto nel campo da gioco di Xibalba. I campi restano quindi legati ritualmente alla morte in perpetuo. Il campo diventa un luogo di transizione, una zona di confine tra la vita e la morte. I costruttori dei campi dipingevano scene mitiche del gioco lungo la linea centrale, spesso contornate da un quadrifoglio, che indicava l'apertura di un portale verso l'altro mondo.\nTeotihuacan.\nNon sono stati ancora identificati campi da gioco a Teotihuacan, rendendolo il pi\u00f9 vasto sito del periodo classico privo di uno stadio. In effetti sembra che il gioco fosse stato pressoch\u00e9 abbandonato non solo a Teotihuacan, ma anche nell'area sotto la sua influenza, ad esempio Matacapan e Tikal.\nNonostante la mancanza di campi, il gioco della palla non era sconosciuto. Gli affreschi del complesso di Tepantitla mostrano numerose piccole scene che sembrano ritrarre svariati tipi di gioco, compresi:\n\u00c8 stato ipotizzato che, per ragioni ancora sconosciute, il gioco con bastoni abbia soppiantato la versione in cui la palla si colpiva con anche a Teotihuacan e nelle citt\u00e0 sotto la sua influenza, e che solo con la caduta di Teotihuacan la versione \"classica\" abbia ripreso il sopravvento.\nAztechi.\nLa versione azteca del gioco era chiamata \"ullamaliztli\" (la parola Nahuatl era \"\u014dllamaliztli\" ) e derivava da \"\u014dlli\" \"gomma\" e dal verbo \"\u014dllama\" o \"giocare con la palla\". La palla veniva chiamata \"\u014dllamaloni\" e il campo da gioco era \"tlachtli\" . Nella capitale azteca di Tenochtitl\u00e1n il maggiore campo da gioco era chiamato \"Teotlachco\" (\"Campo da gioco Sacro\") \u2013 qui si svolgevano molti importanti riti nelle celebrazioni del mese Panquetzaliztli, compreso il sacrificio di quattro prigionieri di guerra in onore del dio Huitzilopochtli e del suo araldo Paynal.\nAnche per gli Aztechi la pratica del gioco aveva significati religiosi, tuttavia mentre per i Maya essa simboleggiava la lotta tra i signori dell'oltretomba e i loro avversari terrestri, gli Aztechi vedevano nel gioco la lotta tra le forze della notte, capeggiate dalla luna e dalle stelle (rappresentate dalla dea Coyolxauhqui e dai suoi fratelli, i 400 Centzonuitznaua), e il sole, personificato da Huitzilopochtli. Non dimenticando questi aspetti mitologici e religiosi, il gioco della palla era per gli aztechi anche uno sport e un passatempo praticato per puro divertimento, nonostante la sua pratica fosse generalmente prerogativa dei nobili.\nAi giovani aztechi di famiglia nobile il gioco veniva insegnato nella scuola a loro riservata, la \"calmecac\", e quelli che si dimostravano pi\u00f9 dotati potevano diventare famosi e far diventare il gioco la loro professione. Le gare venivano disputate in vari cortili e mercati della citt\u00e0 ed erano spesso accompagnate da un grande giro di scommesse. Secondo Diego Dur\u00e1n \"ogni volta in cui i nobili aztechi giocavano, essi scommettevano gioielli, schiavi, pietre preziose, mantelli e vesti da guerra e abiti femminili\". Anche gli spettatori scommettevano, arrivando a mettere in palio perfino mogli e figli. Toribio de Benavente Motolinia, un altro cronista spagnolo, riporta le forti scommesse che accompagnavano le gare.\nFino a quando l'albero della gomma \"Castilla elastica\" non fu trovato nelle terre alte del loro impero, gli aztechi ricevevano le palle di gomma e questo materiale in generale come tributo dalle popolazioni che abitavano le terre basse in cui invece l'albero cresceva. Il Codice Mendocino riporta un numero di 16000 pani di gomma grezza importati a Tenochtitl\u00e1n dalle province del sud ogni sei mesi, non tutti ovviamente venivano utilizzati per fabbricare palle.\nNel 1528, appena dopo la conquista spagnola, Cort\u00e9s invi\u00f2 un gruppo di \"\u014dllamanime\", praticanti del gioco, in Spagna per una dimostrazione di fronte a Carlo V, e l\u00e0 furono ritratti in azione da parte di Christoph Weiditz. Al di l\u00e0 della fascinazione causata dai loro esotici visitatori, gli europei furono stupefatti dalle rimbalzanti palle di gomma.\nCaraibi.\nIl Batey, un gioco con la palla praticato in diverse isole dei Caraibi, comprese Cuba e Porto Rico, \u00e8 stato indicato come un discendente del gioco mesoamericano originale, forse attraverso la mediazione dei Maya."}
{"id": "1657469", "revid": "1573940", "url": "https://it.wikipedia.org/wiki?curid=1657469", "title": "Reduvoidea", "text": "Reduvoidea , \u00e8 una superfamiglia di Insetti Rincoti (Sottordine Heteroptera), comprendente in generale forme zoofaghe, fra cui sia specie ematofaghe sia specie artropofaghe.\nSistematica.\nLa superfamiglia si suddivide in due famiglie. Quella dei Reduviidae, la pi\u00f9 importante e rappresentativa, \u00e8 cosmopolita e raggruppa oltre 7000 specie. Quella dei Pachynomidae comprende invece solo quindici specie, a diffusione tropicale, ripartite fra quattro generi. Alcune fonti citano anche la famiglia Phymatidae, che in questo schema \u00e8 inclusa fra i Reduviidae al rango di sottofamiglia."}
{"id": "1657471", "revid": "438678", "url": "https://it.wikipedia.org/wiki?curid=1657471", "title": "Il flauto a sei Puffi", "text": "Il flauto a sei puffi \u00e8 un film d'animazione ambientato nel Medioevo che vede per protagonisti John &amp; Solfam\u00ec e in parte anche i Puffi, i personaggi creati dal fumettista belga Peyo, che \u00e8 anche regista del film. Il film \u00e8 stato proiettato nei cinema francesi nel 1976 ed \u00e8 tratto dalla storia a fumetti omonima: \"Il flauto a sei puffi\" (\"La fl\u00fbte \u00e0 six schtroumpfs\"), pubblicata per la prima volta\u00a0 nel 1958 dal n.1047 al n.1086 nella rivista Spirou per poi essere ripubblicata come album nel 1960, che segue abbastanza fedelmente pur con molte piccole differenze e l'introduzione di numerosi momenti musicali e cantati.\nCome nei fumetti originali di Peyo, quest'avventura segna il primo incontro dei Puffi con John e Solfam\u00ec, a differenza della serie TV in cui questa storia viene ignorata.\nDa notare che il flauto mostrato nel film, di tipo \"dolce\", non \u00e8 mai esistito nella versione a sei fori; i sei fori erano invece caratteristica dei flauti traversi, prima della loro riforma costruttiva, avvenuta nel 1893 ad opera di Theobald Boehm.\nTrama.\nLa vita scorre tranquilla al castello del re, fra le giostre cavalleresche, che vedono il giovane scudiero John vincitore, e le esibizioni trobadoriche del suo piccolo, ingenuo, e stonatissimo buffone di corte Solfami. Il mattino dopo l'ultimo torneo, un mercante giunge al castello; il re accompagnato da John lo riceve subito, ma \u00e8 Solfami che il mercante desidera; egli ha infatti una collezione di strumenti musicali da mostrare a tanto famoso cantore. Non appena il re e John apprendono lo scopo del mercante lo scacciano incolleriti: non c'\u00e8 davvero bisogno di alimentare ulteriormente la vena artistica di Solfami. Quando si accorgono che per terra \u00e8 rimasto un flauto, evidentemente difettoso essendo dotato soltanto di sei fori, il re cerca di distruggerlo gettandolo nel fuoco del camino, ma poco dopo si diffonde un fumo verde, denso e copioso che riempie la stanza. Spento il fuoco in tutta fretta, \u00e8 proprio Solfami a rinvenire fra le ceneri il flauto a sei fori, e lo raccoglie subito entusiasta, fra la costernazione di John e del re, che vedono in questo modo il loro tormento musicale accrescersi.\nPulito il flauto dalla fuliggine, Solfami, deliziato dal suo suono, decide di sottoporlo all'orecchio di tutti gli abitanti del castello. Al suo suonare la gente si mette a ballare improvvisamente e disordinatamente; inizialmente Solfami si offende credendosi bersaglio d'una burla, ma poi si rende conto che \u00e8 il flauto ad essere magico, tanto da costringere la gente al ballo, e continua a suonarlo per divertirsi alle spalle degli altri.\nNel frattempo il mercante continua il suo giro; giunto in una locanda espone la sua mercanzia ai presenti, ma si accorge scoraggiato d'avere perduto un pezzo: un flauto in legno con un piccolo difetto, quello d'avere soltanto sei buchi. Uno degli avventori, un certo Matteo Manolesta, ascoltato il racconto del mercante, e saputo che lo smarrimento doveva essere avvenuto al castello del re, parte subito alla volta della fortificazione. Qui giunto, domanda ospitalit\u00e0 per la notte, e partecipa al banchetto serale. Rintracciato Solfami, si dipinge come un appassionato di musica, desideroso di sentire all'opera un cos\u00ec celebre artista. L'ingenuo ragazzo cade nell'inganno e lo conduce nella sua camera, dove gli mostra il flauto a sei fori; qui Manolesta lo convince a lasciarglielo provare e, dopo pochi motivi musicali, Solfami cade addormentato dall'incantesimo del flauto. Manolesta lo lega e lo imbavaglia, dopodich\u00e9 fugge dal castello del re.\nIl mattino successivo, liberato Solfami e accertati i fatti, tutti si rendono conto della pericolosit\u00e0 di quel flauto magico, per niente affatto un giocattolo: se suonato sufficientemente a lungo, il forzoso ballare fa addormentare stremati. John e Solfami partono dunque alla ricerca di Manolesta, ma il suo ritrovamento, seguito a molte ricerche, si conclude con i due protagonisti che cadono inesorabilmente addormentati ai suoi piedi. John decide allora che per vincere Manolesta occorre far cessare l'incantesimo del flauto, e cos\u00ec i due si dirigono dal mago Omnibus; ma neppure il vecchio saggio sa compiere un tale incantesimo. Soltanto i creatori del flauto magico saprebbero fare una cosa simile: i Puffi, piccoli ometti blu vestiti di bianco, apparentemente uguali fra loro che vivono nascosti nella foresta; ma dal momento che nessuno sa come arrivare al loro villaggio, Omnibus addormenta John e Solfami, sdoppiando la loro personalit\u00e0 e facendone rimaterializzare la copia nel paese dei Puffi. Dopo le prime difficolt\u00e0 di comprensione del loro linguaggio, infarcito di termini \"puffi\" e del verbo \"puffare\", i due amici fanno la conoscenza del Grande Puffo, un vecchio saggio vestito di rosso che, non potendo interrompere la magia del flauto, decide di costruire per loro un nuovo flauto magico, per farli lottare alla pari con Manolesta.\nNel frattempo Matteo Manolesta si \u00e8 alleato con il duca Gran Canaglia; i due vogliono detronizzare il re, muovendogli guerra con i mercenari pagati con il frutto delle ruberie di Manolesta, fatte copiosissime e rapide, grazie proprio al flauto a sei fori. Con l'ausilio delle segnalazioni dei Puffi, John e Solfami riescono a raggiungere i due lestofanti; non appena si scorgono, inizia subito il duello al flauto magico fra Matteo e Solfami, che fa cadere addormentato mezzo paese, vedendo alla fine vincitore Solfami.\nCatturati Manolesta e Gran Canaglia, giunge il momento di far ritorno alla quotidianit\u00e0, ma Solfami non vorrebbe separarsi dal flauto, anche ora che ne conosce il potenziale nefasto, e cos\u00ec si fabbrica un flauto a imitazione di quello magico, per poterlo poi scambiare. Al momento degli addii John e Solfami restituiscono ai Puffi i loro due flauti; non appena se ne vanno, Solfami tira fuori il flauto rimastogli e ci soffia dentro con tutte le forze, ma si accorge costernato che il flauto rimastogli \u00e8 quello che si \u00e8 fabbricato da s\u00e9.\nCuriosit\u00e0.\nNel film il Puffo Quattrocchi viene colpito pi\u00f9 volte sulla testa con un martello di legno, come nei fumetti. Nella successiva serie animata il \"Puffo col maglio\" scompare e la punizione sostitutiva di Quattrocchi diventa quella di essere scaraventato fuori dal villaggio. Quando viene spostato il nido di uccellini dall'albero che va abbattuto, un Puffo li saluta togliendosi il berretto: \u00e8 una delle rare volte in cui si vede che sotto il cappello i Puffi sono calvi.\nDurante la festa successiva alla costruzione del flauto si pu\u00f2 ascoltare la canzone \"La festa della luna\" (di E. Mergency - R. Klunz - P. Blandi) cantata da Victorio Pezzolla e inclusa nell'album \"Arrivano i Puffi\", assieme alla prima sigla della serie TV \"Il paese dei Puffi\", (sempre di Pezzolla), impiegata nelle prime trasmissioni sulle reti locali prima dell'approdo sulle reti Fininvest (oggi Mediaset).\nIl film \u00e8 stato trasmesso in TV da Rete 4, Telemontecarlo e soprattutto da Italia 1 che ne fece un appuntamento fisso nel periodo natalizio per molti anni. Dopo una lunga assenza dagli schermi \u00e8 stato ritrasmesso da Cartoonito il 25 dicembre 2013.\nDoppiaggio.\nIl primo doppiaggio italiano \u00e8 stato sostituito negli anni '80 da quello del Gruppo Trenta, oggi noto come Pumaisdue, che ha curato le voci della famosa serie televisiva. Nel ridoppiaggio il nome di John viene sostituito con Johan, come nei cartoni animati, in cui c'\u00e8 una discordanza col nome utilizzato nella celebre sigla \"John e Solfami\" cantata da Cristina D'Avena, che rimane nella memoria pi\u00f9 degli episodi (peraltro trasmessi raramente), tanto da far adottare il nome \"John\" anche nelle ultime riedizioni delle storie a fumetti. Un'altra differenza tra i due doppiaggi \u00e8 la correzione al maschile della voce del personaggio seduto accanto al re durante il torneo iniziale, che nella prima versione parla con una voce da donna anche se \u00e8 evidentemente un uomo, seppur coi capelli lunghi.\nAnche la capretta di Solfami nel secondo doppiaggio prende il nome utilizzato nei cartoni animati, ovvero Carotina, sebbene nel fumetto originale non venga chiamata per nome, mentre nelle successive pubblicazioni venga indicata come Nerina. Lo stesso succede per Madame Barbara, precedentemente Madama Barbara, e per il villaggio dei Puffi che diventa Pufflandia.\nUna novit\u00e0 introdotta dal film rispetto al fumetto originale consiste nella presentazione cantata di tutti i Puffi.\nIl Gruppo Trenta traduce in italiano le frasi dei singoli personaggi lasciando in lingua originale solo i cori, rendendo tutto pi\u00f9 comprensibile rispetto al doppiaggio precedente. Il giorno del cantarello in cui Grande Puffo afferma di aver compiuto 542 anni, viene sostituito con un pi\u00f9 familiare Puffnatale. Tra gli errori del ridoppiaggio invece vi \u00e8 sicuramente la sostituzione dei nomi di Ingegnere e Maldestro con Inventore e Maestro (giusto il primo ma errato il secondo che nella scena distrugge la macchina che sta costruendo).\nA differenza di quanto accadr\u00e0 nella serie animata, il film fa apparire i Puffi tutti uguali con l'eccezione di Grande Puffo e Quattrocchi, quindi la celebre voce del Puffo Tontolone (che in realt\u00e0 non \u00e8 presente o al massimo pu\u00f2 esser identificato con Maldestro) viene impiegata pi\u00f9 volte e a sproposito, infatti la si sente all'arrivo di John e Solfami al villaggio, ma poi viene attribuita ad uno dei Puffi che successivamente arriva e riparte sulla cicogna e subito dopo la si risente sul Puffo che avvista il nido di uccellini. Il personaggio presentato come \"Puffo da festa\" nel doppiaggio originale e \"Burlone\" nel ridoppiaggio, \u00e8 in realt\u00e0 il Puffo Attore (Schtroumpf Acteur), protagonista molti anni pi\u00f9 tardi di un episodio della serie animata in cui da Timido (Schtroumpf Timide) cambia personalit\u00e0 e nome.\nItalia 1 ha trasmesso pi\u00f9 volte il film con entrambi i doppiaggi ed in seguito ha composto i due master (probabilmente entrambi in pessime condizioni) tanto che la voce di Solfami nella scena finale \u00e8 in entrambe le versioni di Marco Guadagno. Il \"rattoppo\" venne eseguito malissimo senza far combaciare le parole: \"Oh no, non \u00e8 possibile, mi sono sbaglia... (1\u00aa voce) ...ssere, era questo il flauto che dovevo dare ai Puffi, non quello! Oh no, no, no (2\u00aa voce)\". Nella versione DVD, che riporta la prima versione, il problema \u00e8 stato camuffato ripetendo due volte la frase \"Non \u00e8 possibile\" al posto del taglio."}
{"id": "1657473", "revid": "62221", "url": "https://it.wikipedia.org/wiki?curid=1657473", "title": "Reduvioidea", "text": ""}
{"id": "1657475", "revid": "465036", "url": "https://it.wikipedia.org/wiki?curid=1657475", "title": "Congregazione dei Fratelli Cristiani", "text": ""}
{"id": "1657478", "revid": "83531", "url": "https://it.wikipedia.org/wiki?curid=1657478", "title": "Homo erectus soloensis", "text": "Homo erectus soloensis, comunemente detto Uomo di Solo \u00e8 considerato generalmente come una sottospecie di \"Homo erectus\"; in passato \u00e8 stato classificato come \"Homo sapiens soloensis\".\nRitrovamenti.\nI primi resti di questo particolare ominide sono stati rinvenuti nel sito di Ngadong, un villaggio lungo il fiume Solo (da cui il nome), sull'isola indonesiana di Giava.\nLa sua morfologia era simile a quella dell'Homo erectus, ma la sua cultura era insolitamente avanzata.. Ci\u00f2 confuta quelle teorie, finora ritenute valide, che facevano l'Homo erectus ancora poco progredito in termini di linguaggio e innovazione. In base agli utensili ritrovati e alla struttura minuta, fu classificato inizialmente come una sottospecie di Homo sapiens (chiamata \"Javanthropus\"): bench\u00e9 di corporatura pi\u00f9 minuta, era per\u00f2 in grado di fabbricare utensili complessi e fu ritenuto l'antenato dei moderni aborigeni australiani. Studi pi\u00f9 approfonditi hanno elaborato la classificazione attuale e escluso quest'ultima ipotesi. L'analisi di 18 crani provenienti da Sangiran, Trinil, Sambungmacan e Ngandong, permettono di comprendere lo sviluppo cronologico dal periodo Bapang-AG al Ngandong.\nI paleontologi ritengono che l\"'H. e. soloensis\", nonostante l'estinzione delle altre sottospecie di Homo erectus avvenuta circa 400.000 anni fa, riusc\u00ec a sopravvivere sino a 50.000 anni fa nell'isola di Giava, quando fu probabilmente soppiantato dalle popolazioni locali di Homo sapiens."}
{"id": "1657479", "revid": "33277", "url": "https://it.wikipedia.org/wiki?curid=1657479", "title": "Istituto dei Fratelli della Sacra Famiglia di Belley", "text": ""}
{"id": "1657480", "revid": "1566286", "url": "https://it.wikipedia.org/wiki?curid=1657480", "title": "Steve Talley", "text": "Biografia.\nSteve Talley ha frequentato le scuole superiori ad Avon, in Indiana. \u00c8 stato il presidente della sua classe del liceo ed ha scritto una colonna per il giornale della scuola. In seguito ha frequentato l'Anderson University in Indiana.\nLa carriera di Talley \u00e8 iniziata nel 2002 con una piccola parte nella serie televisiva \"Cos\u00ec gira il mondo\". \u00c8 apparso in tre episodi della serie \"Summerland\" tra giugno e luglio 2005 come Bryce. L'anno successivo, Talley ha fatto un'apparizione nel film drammatico \"Peaceful Warrior\" e sulla serie \"Twins\".\nNello stesso anno, Talley interpreta Dwight Stifler in ', il quinto capitolo della serie cinematografica americana Pie, il film ha guadagnato oltre 27 milioni di dollari nel mondo. L'anno seguente, Talley interpreta il medesimo ruolo in ', il sesto capitolo della serie; il film ha guadagnato oltre 18 milioni di dollari in tutto il mondo.\n\u00c8 un fan dello scrittore e giornalista Hunter S. Thompson. Si sposa il 29 dicembre 2001 con Linsay Talley ed ha una figlia, Julia, chiamata cos\u00ec per la canzone dei Beatles.\nDal 4 luglio 2015 \u00e8 sposato con l'attrice Lyndon Smith."}
{"id": "1657481", "revid": "465036", "url": "https://it.wikipedia.org/wiki?curid=1657481", "title": "Istituto dei Fratelli dell'Istruzione Cristiana di Plo\u00ebrmel", "text": ""}
{"id": "1657485", "revid": "192549", "url": "https://it.wikipedia.org/wiki?curid=1657485", "title": "Guido duca di Amalfi", "text": ""}
{"id": "1657486", "revid": "465036", "url": "https://it.wikipedia.org/wiki?curid=1657486", "title": "Congregazione dei Fratelli Celliti o Alessiani", "text": ""}
{"id": "1657490", "revid": "465036", "url": "https://it.wikipedia.org/wiki?curid=1657490", "title": "Istituto dei Fratelli dell'Istruzione Cristiana di San Gabriele", "text": ""}
{"id": "1657491", "revid": "33689", "url": "https://it.wikipedia.org/wiki?curid=1657491", "title": "Minami Itsuki", "text": ""}
{"id": "1657492", "revid": "103569108", "url": "https://it.wikipedia.org/wiki?curid=1657492", "title": "Canis indica", "text": "Il lupo indiano (Canis indica) \u00e8 una proposta specie di canide indigeno dell'India meridionale. Una visione attuale sostiene che il lupo indiano non si sia incrociato con altre sottospecie di lupo durante gli ultimi 400.000 anni, il che lo renderebbe una specie del tutto separata dal lupo grigio.. Le ultime ricerche sull'mtDNA del lupo indiano, noto in passato come \"Canis lupus pallipes\", sostengono l'ipotesi che questo animale rappresenti una nuova specie di canide (\"Canis indica\"). Probabilmente, il lupo indiano raggiunse l'India circa 400\u00a0000 anni fa, durante il Pleistocene, e rimase separato dai lupi comuni suoi antenati. Comunque, altri lupi indiani, non dell'India, ma della penisola arabica, dell'Afghanistan e del Pakistan, sono stati classificati come una sottospecie di lupo grigio chiamata lupo dell'Asia sud-occidentale (\"Canis lupus pallipes\")."}
{"id": "1657493", "revid": "33277", "url": "https://it.wikipedia.org/wiki?curid=1657493", "title": "Congregazione dei Fratelli di San Francesco Saverio", "text": ""}
{"id": "1657494", "revid": "92719", "url": "https://it.wikipedia.org/wiki?curid=1657494", "title": "Lupo indiano", "text": ""}
{"id": "1657499", "revid": "287204", "url": "https://it.wikipedia.org/wiki?curid=1657499", "title": "Otello Bignami", "text": "Biografia.\nInizi\u00f2 l'attivit\u00e0 di liutaio da violinista, intorno alla met\u00e0 degli anni 1940, dopo una lunga pratica nell'ambito del restauro del legno. Questa precedente attivit\u00e0 professionale gli sar\u00e0 molto utile nella ricerca del proprio stile e nella formulazione delle proprie vernici.\nFu allievo di Gaetano Pollastri dal 1949 fino alla fine degli anni cinquanta. Il maestro gli concesse la possibilit\u00e0 di indicarlo nelle etichette come proprio allievo. Ci\u00f2, comprovante la stima del maestro, fu una premessa al suo successo.\nwww.eziadilabio.it\nI principali riconoscimenti alla sua arte vennero subito dalla Mostra Internazionale di Cremona del 1949, dal primo premio al 3\u00ba Concorso Nazionale di Liuteria della Accademia di Santa Cecilia a Roma nel 1956 e dal Concorso Wieniawski di Pozna\u0144 del 1957 con medaglia d'oro e premio speciale quale \"miglior liutaio d'Italia\".\nIn questi anni di successi il suo laboratorio \u00e8 stato frequentato da importanti musicisti italiani e stranieri, tra cui Aldo Ferraresi e David Oistrakh, che acquist\u00f2 da lui un violino nel 1969.\nLavor\u00f2 intensamente e costru\u00ec ogni strumento del quartetto classico.\nTra i premi vinti figura anche, successivamente, il \"Violino d'oro\" della Citt\u00e0 di Bagnacavallo (1976) e poco dopo un riconoscimento per la sua particolare dedizione all'insegnamento. Infatti numerosi sono gli allievi ai quali ha insegnato durante gli anni ed ai quali ha consentito di indicarlo come proprio maestro nelle etichette.\nIn ordine cronologico essi sono:\nL'esperienza di questa scuola \u00e8 stata determinante per assicurare la continuit\u00e0 della tradizione liutaria bolognese.\nGli strumenti.\nHa seguito la tradizione liutaria bolognese classica con i modelli rappresentativi, pur sviluppando un'interpretazione personale che caratterizza fortemente tutto il suo lavoro.\nDurante oltre quaranta anni di attivit\u00e0 ha costruito un gran numento di strumenti della famiglia dei violini, compresi diversi quartetti (i principali tra il 1975 e il 1977). Nel 1975 e 1976 furono dedicati a Gaetano Pollastri, nel 1977 ad Augusto Pollastri in occasione del centenario della sua nascita.\nCollegamenti esterni.\nhttp://www.florenusedizioni.com/ilsuono.htm\nhttp://www.artigianatoartistico.it/fiera_maestriliutai.htm#obignami"}
{"id": "1657500", "revid": "465036", "url": "https://it.wikipedia.org/wiki?curid=1657500", "title": "Istituto dei Piccoli Fratelli di Ges\u00f9", "text": ""}
{"id": "1657509", "revid": "287204", "url": "https://it.wikipedia.org/wiki?curid=1657509", "title": "Nuraghe Is Paras", "text": "Il nuraghe Is Paras (\"i frati\"), si trova ad Isili, un paese della provincia del Sud Sardegna, nella regione storica del Sarcidano, in una posizione strategica a dominio dei sottostanti territori aperti verso Occidente. La sua forma \u00e8 quella di un nuraghe trilobato, formato cio\u00e8 da un bastione triangolare con tre torri agli angoli.\nL'archeologo Giovanni Lilliu, a proposito della bellezza di questo singolare nuraghe e della mirabile volta a \"th\u00f2los\" nella sua camera centrale, dice che tale volta \u00e8...: \nDatazione.\nRisale al XV secolo a.C. e originariamente era un nuraghe monotorre, di pianta circolare dal diametro di 12,50 metri per 12,70 metri, edificato con blocchi di calcare bianco tagliati in modo piuttosto regolari.\nStruttura.\nL'ingresso si trova esposto a mezzogiorno ed \u00e8 sopraelevato rispetto al piano di campagna. Tramite il corridoio si accede alla camera principale voltata con una th\u00f2los alta ben 11,80 metri di altezza, la pi\u00f9 elevata in tutta la Sardegna nuragica e seconda, per quel periodo, solo alla tomba di Agamennone.\nIl centro della camera \u00e8 occupato da un pozzo circolare, mentre su una parete, in posizione sopraelevata, si trova l'accesso del vano scala per accedere ai piani superiori, i quali erano raggiungibili dal pianterreno probabilmente tramite una scala in legno.\nSuccessivamente, tra il secolo XIII e il XII a.C., fu aggiunta una torre pi\u00f9 piccola, fu spostato l'ingresso ad est e poi creato un cortile tra le torri.\nVerso XI secolo a.C. furono costruite altre due torri che furono raccordate tramite bastioni. Tutto il complesso fu successivamente racchiuso da un antemurale munito a sua volta di altre torri. All'esterno si trovava il villaggio nuragico, attualmente non ancora scavato.\nGli scavi.\nGli scavi del complesso nuragico risalgono al 1974 ad opera dell'archeologa Maria Ausilia Fadda. \nSono poi proseguiti nel 1975-1977, sotto la direzione di Alberto Moravetti.\nMolto resta ancora da scavare e l'attuale campagna \u00e8 condotta dall'archeologa Tatiana Cossu."}
{"id": "1657511", "revid": "767487", "url": "https://it.wikipedia.org/wiki?curid=1657511", "title": "Burning Rain", "text": "I Burning Rain sono un gruppo heavy metal fondato a Los Angeles nel 1999.\nStoria.\nI Burning Rain vennero fondati nel 1999 da Doug Aldrich, che aveva lavorato precedentemente per i Bad Moon Rising e dal cantante Keith St. John che invece aveva suonato con i Medicine Wheel a cui si aggiunsero l'ex batterista degli Steelheart Alex Macarovich ed il bassista Ian Mayo.\nCollaborarono con l'etichetta giapponese Pony Canyon per cui uscir\u00e0 l'omonimo \"Burning Rain\" nel marzo 1999 ed in seguito \"Pleasure to Burn\" e pubblicato il 20 settembre del 2000\nIl batterista Alex Macorovich abbandon\u00f2 la formazione nell'aprile 2001, ma il suo posto non vemme occupato stabilmente da nessun nuovo membro. Nel gennaio 2002 Aldrich scelse i Dio e St. John collabor\u00f2 con i Montrose\nNel 2004 si parl\u00f2 di un nuovo album ma tale progetto non trov\u00f2 finalizzazione.\nNel 2013 esce il nuovo album Epic Obsession."}
{"id": "1657520", "revid": "484362", "url": "https://it.wikipedia.org/wiki?curid=1657520", "title": "Todt", "text": ""}
{"id": "1657523", "revid": "198277", "url": "https://it.wikipedia.org/wiki?curid=1657523", "title": "Marcello Diomedi", "text": "Carriera.\nNelle file della ha disputato due campionati di Serie A contribuendo a far vincere alla squadra viola, nella stagione 1965-1966, la Coppa Italia e la Coppa Mitropa.\nNell'annata 1968-1969 con il ottenne la promozione in Serie A, mantenendosi titolare per la successiva stagione in massima serie. In maglia barese fu, curiosamente, l'unico sardo in campo il 12 aprile 1970 nella partita decisiva per la vittoria dello Scudetto del Cagliari, ma da avversario dei rossobl\u00f9.\nVinse il Premio Stadio nel 1965 per la Serie C e fu nazionale di Serie C per due volte, andando a segno anche una volta.\nInsieme ad Antonio Martorella e a Denis Godeas detiene il primato di aver giocato e segnato almeno una volta in tutti i livelli del calcio italiano, dalla Serie A alla Terza Categoria."}
{"id": "1657532", "revid": "1543377", "url": "https://it.wikipedia.org/wiki?curid=1657532", "title": "Undertow (film 2004)", "text": "Undertow \u00e8 un film del 2004 diretto da David Gordon Green ed interpretato da Jamie Bell, Devon Alan, Dermot Mulroney e Josh Lucas. \nTerzo film diretto da Green, \"Undertow\" ha ricevuto recensioni miste da parte dei critici, ma ha ricevuto un riconoscimento speciale per l'eccellenza nel filmmaking dal National Board of Review of Motion Pictures. In aggiunta, Jamie Bell e Devon Alan vinsero un Young Artist Awards per i loro ruoli nel film.\nTrama.\nTrasferitosi coi figli Chris e Tim in mezzo ai boschi della Georgia dopo la morte della moglie Audrey, John Munn conduce con loro una vita relativamente agiata. Un giorno giunge inaspettatamente a far loro visita il fratello di John, Deel, uomo violento appena uscito di prigione che \u00e8 segretamente intenzionato a recuperato alcune monete d'oro che erano nascoste in casa del fratello. Quando Deel trova le monete nascoste dietro il ritratto di famiglia, John non \u00e8 disposto a lasciargliele prendere e tra i due fratelli scoppia una rissa nel corso della quale Deel uccide John. L'uomo tenta poi di uccidere anche Chris e Tim, i quali riescono per\u00f2 a fuggire portando con s\u00e9 le monete d'oro.\nI due fratelli fuggono attraverso la foresta, dove trascorrono la notte, e il giorno successivo giungono alla fattoria dei coniugi Pela, i quali accettano di ospitarli. La signora Pela trova sullo zaino di Tim il numero di telefono di casa Munn e informa Deel dove si trovano i due ragazzi. Chris, appreso per caso della cosa, fugge col fratello prima dell'arrivo di Deel.\nDeel si mette sulle tracce dei due ragazzi e per caso trova Chris presso un benzinaio e lo segue fino alla discarica dove il ragazzo si nasconde col fratellino. Avvisati da un sistema d'allarme improvvisato fatto di corde e pezzi di metallo, i due ragazzi fuggono nuovamente saltando su un treno passeggeri che li conduce in un luogo abitato da senzatetto. L\u00ec i due ragazzi stringono amicizia con una ragazza di nome Violet.\nDeel riesce per\u00f2 a raggiungerli costringendo i tre ragazzi a fuggire. Chris entra nel fiume e getta le monete d'oro in acqua. Furioso, Deel entra anch'esso in acqua e si mette a lottare col nipote cercando di annegarlo. Tuttavia nella lotta Deel si ritrover\u00e0 con il proprio coltello impiantato in pieno petto.\nQuando Chris apre gli occhi di nuovo, si ritrova in un letto d'ospedale con entrambi i nonni e suo fratello Tim accanto.\nDistribuzione.\nGirato nel 2003, il film \u00e8 stato proiettato in anteprima al Festival di Cannes nel maggio 2004 e poi \u00e8 stato trasmesso in diversi altri festival cinematografici di tutto il mondo.\nAccoglienza.\nCritica.\nIl film ha ricevuto recensioni miste da parte dei critici, le cui recensioni andavano dall'ammirazione alla derisione. Su Rotten Tomatoes, ha avuto una valutazione del 55% sulla base di 116 recensioni. Su Metacritic, il film ha guadagnato un metascore del 63% basato su 30 recensioni.\nTra i critici che hanno dato al film una recensione positiva troviamo Roger Ebert, che ha elogiato il film, dandogli quattro stelle. Ha scritto del regista, \"Green ha uno stile visivo che \u00e8 bello senza essere grazioso. Non lo vediamo mai fotografare nulla per il suo effetto scenico o decorativo.\" Ebert avrebbe poi posto il film al 10\u00ba posto della sua lista dei migliori film del 2004. Owen Gleiberman di Entertainment Weekly ha dato al film una recensione favorevole, definendolo un \"film d'arte in posa come un thriller gotico d'avanguardia\". Eric Harrison di Houston Chronicle ha scritto, \"A partire dal suo inizio, tutto di \"Undertow\" \u00e8 sia immaginario che reale.\" James Berardinelli gli ha dato tre stelle su quattro, lodando le interpretazioni degli attori e scrivendo, \"Coloro che vanno a vedere \"Undertow\" aspettandosi un thriller troveranno la storia lenta. Tuttavia, coloro che sono sedotti dai personaggi e dall'ambiente scopriranno che 105 minuti passano molto rapidamente.\" Stephen Hunter del Washington Post pensa che il film rimandi al thriller del 1955 \"La morte corre sul fiume\", e scrisse, \"il film si costruisce lentamento fino al suo culmine e la suspense - cosa per cui un thriller deve essere in primo luogo giudicato - \u00e8 di prim'ordine.\""}
{"id": "1657536", "revid": "113787250", "url": "https://it.wikipedia.org/wiki?curid=1657536", "title": "Deputazione imperiale", "text": "Una Deputazione imperiale (ted. \"Reichsdeputation\") era una commissione nominata dall'imperatore del Sacro Romano Impero e composta da rappresentanti degli stati, commissione che aveva competenza deliberativa in differenti campi. Le deliberazioni della deputazione prendevano la forma di una relazione conclusiva (ted. \"Hauptschluss\") che necessitava della ratifica da parte dell'imperatore.\nDeputazione ordinaria.\nLa cosiddetta \"Deputazione ordinaria\" faceva le veci della dieta imperiale quando questa non era riunita. A partire dal 1662, con l'istituzione della dieta perpetua, non vi fu pi\u00f9 ragion d'essere per questi organi. La deputazione ordinaria era composta da tutti i principi elettori,un numero variabile di principi imperiali, due conti, un prelato imperiale, in rappresentanza del clero, e sei citt\u00e0 libere dell'Impero. La deputazione era articolata in due \"collegi\", l'uno composta dai rappresentanti dei principi elettori ed il secondo da tutti gli altri.\nDeputazione straordinaria.\nTalora venivano convocate delle \"deputazioni straordinarie\" cui venivano affidati incarichi inerenti sia gli affari interni dell'impero, sia, talvolta, la politica estera. Le deputazioni straordinarie potevano essere convocate anche durante le diete. Erano composte, di norma, da rappresentanti di tutti e tre i collegi presenti nella dieta.\nLa pi\u00f9 importante, e contemporaneamente l'ultima di queste fu quella che si riun\u00ec a partire dal 24 agosto 1802 a Ratisbona. Con il suo atto deliberativo (\"Reichsdeputationshauptschluss\") diede avvio al processo che, quattro anni pi\u00f9 tardi, sarebbe sfociato nello scioglimento del Sacro Romano Impero."}
{"id": "1657540", "revid": "767487", "url": "https://it.wikipedia.org/wiki?curid=1657540", "title": "Ona strada bagnada", "text": "Ona strada bagnada \u00e8 un cortometraggio 35mm del 1999 per il soggetto e la regia di Lamberto Caimi. \u00c8 uno dei pochissimi film professionali interamente in dialetto milanese. Dura 23 minuti ed \u00e8 vincitore di Premio Kodak, del premio Cortocinema e del premio Studio Universal, tutti nel 1999.\nTrama.\nDopo trent'anni di lavoro, un barcaiolo si trova improvvisamente disoccupato. Il film si svolge sulla base dei suoi ricordi dei viaggi lungo il Naviglio Grande, attraverso una serie di testi della letteratura milanese e lombarda."}
{"id": "1657543", "revid": "1776051", "url": "https://it.wikipedia.org/wiki?curid=1657543", "title": "Valfar, ein Windir", "text": "Valfar, ein Windir \u00e8 una raccolta della viking metal band norvegese Windir, pubblicata nel 2004 dopo la morte del fondatore e frontman Valfar.\nLa raccolta si divide in due CD: il primo contiene canzoni registrate dal vivo (\"Svartasmeden og Lunnamyrstrollet\", \"Blodssvik\") e eseguite da altre band (\"Dauden\", \"Ending\", \"M\u00f8rkets Fyrste\", \"Destroy\", \"Likb\u00f8r\") come tributo a Valfar, oltre che tracce inedite (\"Stri\", \"Stridsmann\") e ri-registrate (\"Dans P\u00e5 Stemmehaugen\", \"The Profound Power\"); il secondo \u00e8 una vera e propria raccolta che comprende tracce estratte dalle pubblicazioni precedenti della band."}
{"id": "1657560", "revid": "253287", "url": "https://it.wikipedia.org/wiki?curid=1657560", "title": "Aquila di Arroscia", "text": ""}
{"id": "1657565", "revid": "187519", "url": "https://it.wikipedia.org/wiki?curid=1657565", "title": "Valfar, Ein Windir", "text": ""}
{"id": "1657576", "revid": "1904508", "url": "https://it.wikipedia.org/wiki?curid=1657576", "title": "Francesco d'Orl\u00e9ans", "text": "Famiglia.\nIl Principe di Joinville \u00e8 figlio di Luigi Filippo d'Orl\u00e9ans (1773-1850), al tempo della sua nascita duca di Chartres, e della principessa Maria Amalia di Borbone-Napoli (1782-1866).\nI suoi nonni paterni sono il duca Luigi Filippo II di Borbone-Orl\u00e9ans e la duchessa Luisa Maria Adelaide di Borbone; quelli materni Ferdinando I, re del Regno delle Due Sicilie e la sua consorte Maria Carolina d'Asburgo-Lorena, nata arciduchessa d'Austria.\nNel 1830 suo padre diviene re di Francia con il nome di Luigi Filippo I.\nNel 1843 sposa Francesca di Braganza (1824-1898), principessa del Brasile e del Portogallo, figlia di Pietro I del Brasile.\nAl momento del matrimonio il territorio dove oggi si trova la citt\u00e0 brasiliana di Joinville, cos\u00ec denominata in onore al Principe, costituisce parte della dote della principessa.\nDall'unione nascono tre figli:\nBiografia.\nStudi, carriera militare e primi viaggi.\nIl principe di Joinville, nato a Parigi nel 1818, frequenta inizialmente con successo il collegio parigino \"Enrico IV\" per poi entrare, sia per obbedire agli ordine del Re sia per seguire le proprie inclinazioni, nella Marina francese.\nAll'et\u00e0 di 13 anni, dopo aver passato i primi esami a Brest, inizia l'apprendistato in Marina. Nel maggio del 1831, s'imbarca a Tolone come aspirante di seconda classe sulla fregata \"l'Arth\u00e9mise\" e comincia a navigare per le coste francesi, raggiungendo poi la Corsica, Livorno, Napoli, Algeri, dove viene sottoposto a tutte le prove normalmente previste dall\"'Ecole navale\".\nNell'agosto del 1834, il principe di Joinville supera altri esami a Brest e viene ammesso come allievo di prima classe. Subito dopo s'imbarca a Lorient sulla fregata \"la Sir\u00e8ne\", con la quale raggiunge Lisbona e le Azzorre.\nIl 25 maggio 1835, s'imbarca, in qualit\u00e0 di luogotenente di fregata, su \"la Didon\" e visita i grandi stabilimenti marittimi britannici di Portsmouth e di Cork.\nL'anno successivo, in qualit\u00e0 di luogotenente di vascello, \u00e8 in missione nei mari del Levante, a bordo dell\"'Iphig\u00e9nie\". In questa occasione visita Smirne, Rodi, Cipro, Laodicea, Tripoli, Beirut, Giaffa, Gerusalemme, e una parte della Terra santa.\nNel 1837, a bordo del vascello \"l'Hercule\", raggiunge Gibilterra, Tangeri, Tenerife, sbarca a Bona in ottobre, e subito dopo fa rotta per raggiungere l'esercito francese che marcia contro Costantina. Ma il tempo e le difficolt\u00e0 della rotta ritardano il suo arrivo fino al 17 ottobre, quando ormai la bandiera francese sventola sulle mura della citt\u00e0 da 13 giorni.\nRimpiangendo di aver mancato una cos\u00ec bella occasione per conquistare la gloria, riprende la navigazione, esplora le coste del Senegal e visita Gorea. Allo stesso tempo effettua numerose missioni all'interno del Continente nero e rende visita ad alcuni capi trib\u00f9.\nSuccessivamente, il Principe fa vela per il Brasile e arriva a Rio de Janeiro nel gennaio del 1838. Qui riceve la sua promozione al grado di capitano di corvetta.\nDal Brasile si dirige in Guyana, Cayenne, Martinica e Guadalupa. Visita quindi Washington, Filadelfia, Baltimora, le cascate del Niagara, New York, Boston.\nOvunque s'interessa ai costumi e alle usanze dei luoghi e ai differenti sviluppi della potenza marittima. Dopo dieci mesi di navigazione, sbarca a Brest l'11 luglio 1838.\nLa guerra dei pasticcini.\nNell'agosto del 1838, il Governo francese ordina il blocco dei porti messicani e a tal fine invia una squadra al comando del contrammiraglio Charles Baudin. Al Principe di Joinville, che parte da Brest il 1 settembre, viene assegnato il comando della \"Cr\u00e9ole\", una corvetta da 24 cannoni.\nIl 27 novembre, l'ammiraglio impartisce l'ordine di attaccare San Juan de Ul\u00faa, il forte posto a difesa della citt\u00e0 di Veracruz.\nIl 10 febbraio 1839, il Re gli conferisce la Legione d'onore e lo promuove al grado di capitano di vascello.\nL'incendio di Costantinopoli.\nNel maggio 1839, il Principe prende il comando della fregata \"la Belle-Poule\". S'imbarca quindi a Tolone per raggiungere la squadra comandata dall'ammiraglio Lalande.\nDopo la nomina a capo di Stato Maggiore della divisione navale, fa vela per il Levante e sbarca a Costantinopoli, dove uno spaventoso incendio minaccia i pi\u00f9 ricchi quartieri della capitale. Il Principe accorre alla testa dei suoi marinai e dirige i soccorsi, grazie ai quali la citt\u00e0 \u00e8 messa fuori pericolo.\nDa Costantinopoli, il Principe raggiunge la sua squadra a Smirne e sbarca a Tolone alla fine del mese di dicembre.\nIl trasferimento dei resti mortali di Napoleone.\nNel 1840, il principe di Joinville partecipa al trasferimento in Francia dei resti mortali di Napoleone.\nI viaggi.\nNel mese di maggio del 1841, le Principe di Joinville, a bordo della \"Belle-Poule\", visita Amsterdam e tutti i porti e stabilimenti marittimi dei Paesi Bassi. Subito dopo fa vela per l'America, visita Capo Rosso, Halifax, New York, Filadelfia, Washington, e fa quindi ritorno in Europa passando da Lisbona, dove \u00e8 ricevuto dalla regina Maria II.\nNel giugno 1842, \u00e8 di nuovo a bordo della \"Belle-Poule\" nella squadra comandata dal vice-ammiraglio Hugon. Accompagna il fratello duca d'Aumale a Napoli, poi a Lisbona, e quindi in Brasile, dove arriva il 27 marzo 1843.\nLo scopo di questo viaggio \u00e8 di domandare in matrimonio la principessa Francesca di Braganza (1824-1898), figlia di Pietro I del Brasile.\nIl 1\u00ba maggio 1843 \u00e8 celebrato a Rio de Janeiro il matrimonio dei due e subito dopo il Principe di Joinville porta la giovane sposa in Francia.\nIl 31 luglio 1843, il Principe \u00e8 nominato contrammiraglio.\nIl Marocco.\nNel 1844, il Governo francese, denunciando le reiterate aggressioni subite dai Marocchini e l'asilo da loro dato ad Abd el-Kader, chiede riparazioni e invia una squadra, sotto il comando del Principe di Joinville, sulle coste del Marocco.\nAttivit\u00e0 politica, esilio, guerra di secessione e guerra prussiana.\nAppassionato al rapidissimo progresso tecnologico, presiede la commissione incaricata a studiare l'organizzazione di una marina a vapore e, in tale contesto, d\u00e0 il suo appoggio all'ingegnere Dupuy de L\u00f4me.\nSul piano politico, l'opposizione a Guizot accresce la sua popolarit\u00e0.\nAllo scoppio della rivoluzione del febbraio 1848, il Principe di Joinville si trova ad Algeri, presso il fratello duca d'Aumale, governatore dell'Algeria dal settembre 1847. Il 3 marzo, i due fratelli s'imbarcano sul \"Solon\" per l'Inghilterra.\nEsiliato, il Principe partecipa con i nipoti alla guerra di Secessione in aiuto ai nordisti.\nRientrato in Francia nel 1870, combatte clandestinamente nella guerra franco-prussiana.\nNel 1871 \u00e8 eletto deputato della Manica e dell'Alta Marna.\nReintegrato nel grado, \u00e8 nuovamente escluso dalla Marina dalla legge d'esilio del 1886.\nAscendenza.\nEredit\u00e0.\nMorto nel 1900, lascia dei gustosi \"Vieux Souvenirs\" (Vecchi ricordi) da lui stesso illustrati, numerosi studi sulla Marina, il governo britannico e la guerra di secessione."}
{"id": "1657587", "revid": "465169", "url": "https://it.wikipedia.org/wiki?curid=1657587", "title": "7 respiri", "text": "7 respiri \u00e8 un album del rapper cosentino Kiave, membro della crew Migliori Colori, pubblicato nel 2007 che ha segnato il vero debutto dell'artista.\nIl disco \u00e8 stato preceduto da \"Digli di no\", contenente il singolo \"7 respiri\", del quale \u00e8 stato girato anche un videoclip. L'album \u00e8 stato registrato dalla MK Records, mentre \u00e8 stato distribuito dalla Vibrarecords."}
{"id": "1657594", "revid": "661526", "url": "https://it.wikipedia.org/wiki?curid=1657594", "title": "Per amore mio", "text": "Per amore mio \u00e8 un album di Roberto Vecchioni pubblicato nel 1991.\nIl disco \u00e8 dedicato al personaggio Sancho Panza del Don Chisciotte della Mancia di Miguel de Cervantes.\nRiscuote un buon successo commerciale, arrivando fino alla terza posizione della hit parade. Alla fine dell'anno \u00e8 risultato essere il 14\u00ba disco pi\u00f9 venduto in Italia."}
{"id": "1657603", "revid": "1149807", "url": "https://it.wikipedia.org/wiki?curid=1657603", "title": "Odie", "text": "Odie \u00e8 un personaggio immaginario dei fumetti e dei cartoni animati di Garfield.\nSi tratta di un cane beagle giallo con le orecchie marroni. \u00c8 presente anche nei due film, \"Garfield - Il film\" e \"Garfield 2\", ma viene rappresentato come un bassotto.\nLa sua prima apparizione in una striscia a fumetti risale all'8 agosto 1978, data che \u00e8 considerata il suo compleanno. Jim Davis scrisse che si era ispirato ad una concessionaria d'auto chiamata \"Odie, lo scemo del villaggio\". Il nome gli piacque e lo impieg\u00f2 per il personaggio. Un solo fumetto si occupa del compleanno di Odie, ed \u00e8 datato 1995.\nInizialmente, Odie era il cane di Lyman, un coinquilino di Jon Arbuckle. Con l'uscita di Lyman dai fumetti (gi\u00e0 nel 1983), Odie divenne il cane di Jon. Vi sono varie versioni, per\u00f2: in alcuni casi, viene affermato che il beagle apparteneva sin dalla nascita a Jon, mentre nel primo film Odie viene adottato dal veterinario."}
{"id": "1657605", "revid": "1305772", "url": "https://it.wikipedia.org/wiki?curid=1657605", "title": "Canis himalayensis", "text": "Il lupo himalayano, ritenuto originariamente una forma di lupo tibetano, potrebbe trattarsi di una distinta specie di canide, Canis himalayensis. \u00c8 originario di una piccola zona dell'India settentrionale (Jammu e Kashmir ed Himachal Pradesh) e del Nepal orientale, sui monti dell'Himalaya. Le ricerche sul DNA hanno suggerito che questo lupo potrebbe rappresentare (insieme al lupo indiano) un'antica linea di lupi rimasti isolati in India. Il lupo himalayano ha una popolazione di soli 350 esemplari, ma se ne trovano anche altri 21 in zoo dell'India e del Bangladesh .\nStoria.\nIn passato, gli scienziati avevano riconosciuto 32 differenti sottospecie di lupo grigio. Le differenze tra le varie sottospecie si basavano principalmente su aspetti morfologici. Il lupo himalayano si riteneva solitamente appartenente alla sottospecie \"Canis lupus chanco\". Questa sottospecie occupava l'area del Kashmir e si spingeva fino alle regioni orientali della Cina e della Mongolia. Fino ad ora il lupo himalayano non era mai stato studiato geneticamente. Nuove prove basate sul DNA mitocondriale mostrano che il lupo himalayano rappresenta una nuova sottospecie o perfino una specie vera e propria. Si sostiene che il lupo himalayano si sia separato dal lupo grigio circa 800.000 anni fa. Di conseguenza, potrebbe trattarsi di una differente specie a tutti gli effetti. Se questo fosse vero, potrebbero sorgere nuove domande sul perch\u00e9 questa specie non fosse stata in grado di diffondersi sul globo alla stessa maniera del suo parente, il lupo grigio .\nHabitat.\nL'habitat del lupo himalayano (noto anche come lupo tibetano) \u00e8 confinato ad aree ristrette dell'India e del Kashmir, ma si spinge anche fino alla Cina ed alla Mongolia. Si ritiene che quando questa specie si evolse, rimase circondata da ghiacciai e da altre barriere fisiche che non le permisero di espandersi e di perpetuarsi altrove. Gran parte del suo habitat viene condivisa con un'altra specie scoperta recentemente, il lupo indiano. Non sappiamo come abbiano fatto queste due specie a non incrociarsi tra loro nelle zone dove coabitano. Questo fatto ha permesso alle due specie di rimanere distinte geneticamente da tutti gli altri lupi e cani che si trovano sul pianeta.\nEvoluzione.\nFino a tempi recenti si credeva che tutti i lupi e i cani facessero parte dello stesso clade lupo-cane, il che significa che tutti i cani domestici discendono dai lupi. Quando venne studiato il lignaggio himalayano, si scopr\u00ec che quei lupi non mostravano alcuna affinit\u00e0 genetica con i lupi grigi o i cani. Questo indica che il lupo himalayano non ha giocato alcun ruolo nell'addomesticamento dei cani. Ai tempi della separazione del lupo himalayano, 800.000 anni fa, l'habitat del Nepal dei giorni nostri stava attraversando un periodo di turbolenze geologiche e climatiche. La regione himalayana, dimora anche del lupo indiano e del lupo grigio, \u00e8 la sola area geografica dell'intero pianeta dove coesistono tre specie distinte di lupi, il che supporta la teoria che ritiene che l'evoluzione del lupo moderno sia avvenuta nella regione indiana."}
{"id": "1657632", "revid": "22475", "url": "https://it.wikipedia.org/wiki?curid=1657632", "title": "Canis lupus filchneri", "text": "Il lupo grigio tibetano (Canis lupus filchneri) \u00e8 una sottospecie di lupo grigio indigena della Cina (regioni di Gansu e Qinghai), dell'altopiano tibetano, dell'India settentrionale (regione di Ladakh, distretto di Lahaul e Spiti) e, nel Nepal, dei distretti di Mustang e di \u1e0colp\u0101. Viene talvolta identificata col suo nome trinomiale obsoleto \"C. l. laniger\" o incorrettamente come \"C. l. chanco\" (che invece identifica il lupo della Mongolia).\nTassonomia.\nI lupi del Tibet furono inizialmente descritti dallo zoologo britannico Brian Houghton Hodgson nel 1847 sotto il nome trinomiale \"C. l. laniger\". Nel 1907 lo zoologo tedesco Paul Matschie descrisse un esemplare tipo di lupo che viveva nelle regioni di Gansu e di Qinghai in Cina e che nomin\u00f2 \"C. filchneri\". Wilhelm Filchner era l'esploratore tedesco che capeggi\u00f2 la spedizione nel Tibet nel 1903-1905, e il nome di questo lupo fu scelto in suo onore. Nella terza edizione di \"Mammal Species of the World\" (\"MWS3\"), pubblicata nel 2005, sia \"C. l. filchneri\" che \"C. l. laniger\" furono considerati sinonimi di \"C. lupus\".\nC'\u00e8 confusione riguardo alla tassonomia del lupo tibetano. Nel 1941, Pocock parl\u00f2 del lupo tibetano come \"C. l. laniger\", classificandolo come sinonimo di \"C. l. chanco\". \"MSW3\" per\u00f2 lo classific\u00f2 come sinonimo di \"C. l. filchneri\". Ci sono ancora ricercatori che continuano a seguire Pocock nell'includere il lupo tibetano in \"C. l. chanco\", causando confusione tassonomica. La NCBI/Genbank classifica \"C. l. chanco\" come il lupo della Mongolia, separandolo da \"C. l. laniger\", ma ci sono anche opere academiche che classificano il lupo della Mongolia come \"C. l. chanco\".\nFilogenesi.\nTra il 2010 e il 2016 alcuni studi sul genoma mitocondriale di cani, lupi grigi e coyote dimostrarono che il lupo del Tibet rappresenta una linea filogeneticamente indipendente di lupi grigi, separata dalla stirpe di lupi che diedero origine al cane, ma pi\u00f9 derivata di quelli del lupo indiano e del lupo dell'Himalaya. Gli stessi studi dimostrarono inoltre che il lupo tibetano sub\u00ec un collo di bottiglia nel passato, probabilmente dovuto alla glaciazione durante l'ultimo massimo glaciale. Sequenze di DNA mitocondriale del lupo tibetano rinvenute in lupi presente nell'Himalaya e nella Mongolia indicando che essi avessero un'antenata materna comune e un areale preistoricamente pi\u00f9 vasto.\nLupo dell'Himalaya.\nIl lupo dell'Himalaya \u00e8 un clade proposto per il lupo tibetano e che avrebbe un DNA mitocondriale ancestrale rispetto agli altri lupi, incluso quello tibetano. Questa interpretazione \u00e8 per\u00f2 controversa. "}
{"id": "1657634", "revid": "92719", "url": "https://it.wikipedia.org/wiki?curid=1657634", "title": "Lupo himalayano", "text": ""}
{"id": "1657635", "revid": "486946", "url": "https://it.wikipedia.org/wiki?curid=1657635", "title": "Lupo tibetano", "text": ""}
{"id": "1657638", "revid": "729019", "url": "https://it.wikipedia.org/wiki?curid=1657638", "title": "Battaglia di Stallup\u00f6nen", "text": "La battaglia di Stallup\u00f6nen \u00e8 stata una battaglia del fronte orientale della prima guerra mondiale, combattuta il 17 agosto 1914.\nGli antefatti.\nAssai prima di quanto s'aspettasse l'alto comando tedesco, i russi invasero la Prussia con due armate, la II del generale Aleksandr Samsonov e la I del generale von Rennenkampf; insieme le due armate contavano circa 150.000 effettivi. Contro di esse vi erano meno di 14.000 tedeschi, comandati dal generale tedesco Maximilian von Prittwitz.\nPer bloccare l'invasione von Prittwitz affid\u00f2 12.000 uomini al generale Hermann von Fran\u00e7ois, che marci\u00f2 su Stallup\u00f6nen; i tedeschi raggrupparono tutte le unit\u00e0 disponibili e portarono il totale dell'armata di von Fran\u00e7ois a 40.000 uomini.\nLa battaglia.\nIl 17 agosto le forze imperiali tedesche arrivarono a Stallup\u00f6nen, ove si trincerarono in attesa delle forze russe che arrivarono di l\u00ec a poco. Von Fran\u00e7ois schier\u00f2 le sue truppe a mezzaluna su un'altura, affinch\u00e9 le sue truppe potessero disporre di tutta la loro potenza di fuoco. I russi, fedeli ad un modo di combattere ancora ottocentesco, attaccarono alla baionetta sull'altura difesa dai tedeschi.\nNonostante gli ordini fossero di non ingaggiare i Russi ma di ripiegare verso altre posizioni, von Fran\u00e7ois decise di dare battaglia con la celebre frase: 'Il generale von Fran\u00e7ois si ritirera' quando avr\u00e0 sconfitto i russi'.\nI tedeschi dispiegarono una potenza di fuoco notevole e con rapidi manovre aggiranti presero 3.000 prigionieri, riuscendo a ritardare l'avanzata russa, che sarebbe poi stata fermata a Tannenberg. La battaglia cost\u00f2 ai tedeschi 1.200 morti e ai russi 8.000 perdite, di cui 5.000 morti. Al termine dello scontro von Fran\u00e7ois ripiego' di 20\u00a0km verso Gumbinnen."}
{"id": "1657644", "revid": "547992", "url": "https://it.wikipedia.org/wiki?curid=1657644", "title": "Venti di guerra", "text": "Venti di guerra (\"The Winds of War\") \u00e8 una miniserie televisiva in sette puntate del 1983 diretta da Dan Curtis. Tratta dal romanzo omonimo di Herman Wouk, \u00e8 interpretata da Robert Mitchum, Ali MacGraw, Jan-Michael Vincent e John Houseman.\nProdotta da Paramount Television, \u00e8 stata trasmessa con grande successo negli Stati Uniti dal 6 al 13 febbraio 1983 in prima serata sulla rete ABC, conquistando 80 milioni di telespettatori.\nTrama.\nSeguendo fedelmente l'opera originale di Wouk, vengono descritti gli avvenimenti che diedero inizio al secondo conflitto mondiale, a partire dal marzo 1939 fino all'ingresso in guerra degli Stati Uniti nel dicembre 1941.\nProduzione.\nCast.\nCon Robert Mitchum nel ruolo del capitano Pug, Ali MacGraw, Polly Bergen, Victoria Tennant, Peter Graves, Ralph Bellamy.\nFra gli altri interpreti del serial figura anche l'attore John Karlsen, e nei panni di Benito Mussolini il regista Enzo G. Castellari.\nLa messa in onda in Italia.\nRimontata in 10 puntate, rispetto alle 7 originali, la miniserie venne trasmessa per la prima volta in Italia il 4 novembre 1983 in prima serata su Rete 4. Le restanti 9 puntate andarono in onda dal 6 al 28 novembre. L'allora mondadoriana emittente tv spese oltre 20 miliardi di lire per una campagna pubblicitaria senza precedenti, mettendosi in concorrenza con Canale 5 che negli stessi giorni trasmetteva in prima visione la miniserie \"Uccelli di rovo\" con Richard Chamberlain. Anche il fumetto \"Topolino\" (edito da Arnoldo Mondadori) venne usato come veicolo pubblicitario per la serie: la copertina del n\u00b0 1460 (20 novembre 1983) fu interamente occupata da un Mickey Mouse in uniforme della Marina. Rete 4 perse il \"braccio di ferro\" con Canale 5, cadendo in una crisi economica che sfoci\u00f2 nell'acquisto dell'emittente da parte della Fininvest. \n\"Venti di guerra\" venne replicato su Canale 5 dal 3 marzo 1985, in un'edizione rimontata in 8 episodi, e infine su Italia 7 nel 1988.\nIl seguito.\nLa miniserie ha avuto, nel 1988, un seguito, in 12 episodi: \"Ricordi di guerra\" (\"War and Remembrance\"), una miniserie diretta dallo stesso regista.\nDiversamente dalle aspettative del regista e dei produttori, questa seconda serie (che prosegue gli avvenimenti narrati nella prima fino al 1945 e alla liberazione dal nazifascismo) non ebbe lo stesso successo della precedente e fu un flop. Tra i motivi, l'eccessiva lunghezza rispetto al prequel e il fatto che molti personaggi sono interpretati da attori diversi.\nColonna sonora.\nLa colonna sonora del film fu pubblicata in Italia, nel 1983, in doppio vinile. Si tratta di una selezione di brani del periodo del secondo conflitto mondiale assieme ad alcune composizione della tradizione musicale angloamericana, se non riadattamenti contemporanei estratti dalla musica classica del passato per grandi orchestre.\nTracce vinile.\nDisco 2 Lato B.\nUn secondo album con le musiche originali dal forte pathos, composte da Bob Cobert (1924-2020), autore di colonne sonore per il cinema e la televisione (La casa dei vampiri, 1970; La casa delle ombre maledette, 1971; Il demone nero, 1974; Ricordi di guerra 1988), usc\u00ec soltanto in alcuni paesi sia in vinile che in edizione limitata numerata in CD. Adesso \u00e8 disponibile anche on line."}
{"id": "1657646", "revid": "1305772", "url": "https://it.wikipedia.org/wiki?curid=1657646", "title": "Sante Bentivoglio", "text": "Biografia.\nNacque a Poppi, nel Casentino, dalla moglie di Agnolo da Cascese e venne allevato a Firenze presso la corte di Cosimo de' Medici. Quando Francesco Guidi, conte di Poppi, fu spodestato dai fiorentini, si rec\u00f2 a Bologna portando con s\u00e9 il giovane Sante, il quale venne riconosciuto come figlio naturale di Ercole, zio di Annibale I Bentivoglio.\nSuccedette ad Annibale I, ucciso in un'imboscata organizzata dalla famiglia rivale dei Canetoli (anche chiamata Canneschi), e venne nominato Gonfaloniere della Giustizia, titolo che equivaleva di fatto al governo della citt\u00e0. Fu inoltre nominato tutore del figlio di Annibale Giovanni.\nNel 1449 dovette sventare una congiura condotta dai Canetoli, dai Fantuzzi, dai Ghislieri e dai Pepoli, che, dopo essersi rinchiusi a Castelsampietro, tentarono l'assalto a Bologna stessa. Tuttavia la risposta di Sante fu pronta e implacabile e la rivolta fu soffocata nel sangue.\nDal 1460 iniziarono i lavori per la costruzione del suo Palazzo, commissionato a Pagno di Lapo Portigiani e terminato da Giovanni, figlio di Annibale. Il palazzo fu poi distrutto nel 1507 dopo la cacciata dei Bentivoglio dalla citt\u00e0. \nDal papa ottenne per Bologna autonomia di governo e cre\u00f2 un senato comunale composto dalla nobilt\u00e0 bolognese e dai rappresentanti del papa.\nIn politica estera strinse alleanze con Venezia, gli Sforza e i Medici.\nMor\u00ec di malattia nel 1463 e gli succedette Giovanni II, del quale era stato tutore. Sua moglie Ginevra si rispos\u00f2 sei mesi dopo con Giovanni ed ebbero sedici figli.\nMatrimonio e figli.\nNel 1454 spos\u00f2 il 19 maggio a Bologna nella chiesa di San Giacomo la quattordicenne Ginevra Sforza, figlia di Alessandro signore di Pesaro. La coppia ebbe due figli:\nEbbe come amante Nicolosa Castellani, moglie di Nicol\u00f2 Sanuti conte di Porretta."}
{"id": "1657653", "revid": "88740", "url": "https://it.wikipedia.org/wiki?curid=1657653", "title": "Convenzione delle Nazioni Unite sul diritto del mare", "text": "Nel diritto internazionale la Convenzione delle Nazioni Unite sul diritto del mare, o UNCLOS acronimo del nome in inglese \"United Nations Convention on the Law of the Sea\", \u00e8 un trattato internazionale che definisce i \"Diritti e le responsabilit\u00e0 degli Stati nell'utilizzo dei mari e degli oceani\", definendo linee guida che regolano le trattative, l'ambiente e la gestione delle risorse minerali.\nIl problema delle differenti rivendicazioni sulle acque territoriali fu sollevata alle Nazioni Unite nel 1967 da Arvid Pardo di Malta, per questo considerato il padre della \"Convenzione sul diritto del mare\". L'UNCLOS \u00e8 stata definita durante un lungo processo di negoziazione attraverso una serie di Conferenze delle Nazioni Unite cominciate nel 1973 ed \u00e8 stata finalmente aperta alla firma a Montego Bay, Giamaica, il 10 dicembre 1982. \u00c8 entrata in vigore il 16 novembre 1994, un anno dopo la firma della Guyana come sessantesimo Stato contraente.\nAl momento 168 Stati hanno firmato la Convenzione; la Comunit\u00e0 europea ha firmato e ratificato, gli Stati Uniti hanno firmato, ma il Senato americano non l'ha ancora ratificata.\nStoria.\nL'UNCLOS rimpiazza il vecchio concetto della libert\u00e0 dei mari, risalente al XVII secolo secondo cui, in linea di massima, i diritti nazionali erano limitati a specifiche fasce di mare che si estendevano generalmente per tre miglia nautiche, secondo la regola detta dello \"sparo del cannone\" sviluppata dal giurista olandese Cornelis van Bynkershoek. Tutto lo spazio di mare oltre tale fascia era considerata \"acque internazionali\", ossia di propriet\u00e0 di nessuno stato e quindi di libero accesso a ognuno di loro.\nNel ventesimo secolo alcuni Stati espressero il desiderio di estendere la loro giurisdizione nazionale specialmente per poter aumentare la possibilit\u00e0 di sfruttare in maniera esclusiva le risorse marine, principalmente quelle minerarie e di pesca, oltre i limiti delle tre miglia. Fra gli anni 1946 e 1950 una serie di Paesi hanno cominciato a dichiarare in ambito internazionale l'estensione delle loro acque territoriali a 12 o anche 200 miglia nautiche.\nAd oggi solo una piccolissima parte degli Stati rivieraschi del mondo continua a mantenere un limite di giurisdizione nazionale su una fascia di mare di sole tre miglia.\nL'UNCLOS, fra le altre cose, definisce le acque internazionali quindi non pi\u00f9 \"terra di nessuno\" ma di propriet\u00e0 di tutti; di conseguenza spetta all'Assemblea delle Parti tracciare le regole per l'utilizzo o la regolamentazione delle attivit\u00e0.\nLe indicazioni dell'UNCLOS.\nLa Convenzione detta le regole sulle attivit\u00e0 e introduce una serie di indicazioni specifiche di fatto trasformando in regola quanto fino ad allora era stato l'uso consuetudinario degli spazi marini. \nGli argomenti pi\u00f9 importanti sono: la zonazione delle aree marine, la navigazione, lo stato di arcipelago e i regimi di transito, zona economica esclusiva, giurisdizione della piattaforma continentale, attivit\u00e0 estrattive minerarie nel fondo marino, regimi di sfruttamento, protezione dell'ambiente marino, ricerca scientifica e soluzione di dispute.\nLa Convenzione pone i limiti delle varie aree marine identificate, misurate in maniera chiara e definita a partire dalla cosiddetta \"linea di base\". La linea di base, detta cos\u00ec in quanto base di partenza per la definizione delle acque interne e delle acque internazionali, si definisce una linea spezzata che unisce i punti notevoli della costa, mantenendosi generalmente in acque basse, ma laddove la costa sia particolarmente frastagliata o in casi in cui delle isole sono molto vicine alla costa, la linea di base pu\u00f2 tagliare e comprendere ampi tratti di mare.\nLe aree identificate dall'UNCLOS sono le seguenti:"}
{"id": "1657655", "revid": "253287", "url": "https://it.wikipedia.org/wiki?curid=1657655", "title": "Castel di Judica", "text": ""}
{"id": "1657663", "revid": "4506", "url": "https://it.wikipedia.org/wiki?curid=1657663", "title": "Calogero eremita", "text": ""}
{"id": "1657665", "revid": "253287", "url": "https://it.wikipedia.org/wiki?curid=1657665", "title": "Castelvittorio", "text": ""}
{"id": "1657667", "revid": "123911669", "url": "https://it.wikipedia.org/wiki?curid=1657667", "title": "Belen Thomas", "text": "Biografia.\nNata a Roma, ha debuttato nella scena musicale a soli 17 anni interpretando un brano etno-dance di Massimiliano Orfei arrangiato da Giorgio Costantini dal titolo \"Night lights in Japan\", con il nome d'arte di Galvanica. Il successo \u00e8 arrivato poi nel 1988 quando si \u00e8 fatta conoscere al grande pubblico con \"Y mi banda toca el rock\", una reinterpretazione in spagnolo di \"La mia banda suona il rock\" di Ivano Fossati con ritmi latini, prodotta da Pino Toma. Da questo momento si far\u00e0 chiamare quasi sempre Belen Thomas.\nNel 1988 \u00e8 uscito un altro singolo di successo: \"Aire\", versione spagnola di \"Nell'aria\" di Marcella Bella, da lei eseguito al Festival di Sanremo Rock come superospite.\nNel 1989 \u00e8 stata la volta del 45 giri \"Panam\u00e0 / Survivor\" con cui ha partecipato con grande successo al Festivalbar ed arriva al n\u00b0 16 della classifica italiana. Nello stesso anno esce anche il suo album d'esordio, \"Iberica\".\nNel 1990 Belen Thomas ha registrato con Udo J\u00fcrgens la canzone \"Sempre Roma\" che \u00e8 stata scelta come inno della nazionale di calcio tedesca ai mondiali di calcio 1990. Nell'estate ha preso parte al Festivalbar con il singolo \"Don Diego De Noche\".\nNel 1991 ha inciso con Patrick Hernandez una nuova versione di \"Born to Be Alive\", con la quale partecipa al Festivalbar.\nNel 1993 ha pubblicato l'album \"A\", scritto ed interpretato in italiano. Nel disco sono inclusi il singolo \"Tocca la bocca\" e la cover di una canzone portata al successo da Aretha Franklin, \"Save me\", che ha anche eseguito al Festival di Sanremo come ospite.\nNel 1996 ha inciso il brano \"Le bianche spose\" con lo pseudonimo di Otero. Il brano, prodotto dal Consorzio Suonatori Indipendenti, \u00e8 stato inserito nella compilation \"Matrilineare\". Altro brano importante, \"Lager Blueman\" (inserito nella compilation \"Toys\"), dove Belen oltre ad essere autrice dei brani ha dimostrato duttilit\u00e0 nel cimentarsi in generi diversi.\nNel 1999 \u00e8 uscita una raccolta dei suoi maggiori successi dal titolo \"Survivor\".\nNel 2005 ha lavorato al musical \"Passeggeri\" come autrice, compositrice ed interprete.\nNel 2008 ha pubblicato l'album \"Nemmeno dopo il buio\", contenente sette canzoni da lei composte che spaziano dal pop elettronico ad una versione pop del requiem in latino.\nNel 2016, con la formazione Plustwo di cui \u00e8 cofondatrice insieme a Giorgio Costantini, ha cantanto la cover del brano \"Melody\". Nel 2020 il brano \u00e8 diventato virale su TikTok ottenendo pi\u00f9 di 130 milioni di ascolti; in brevissimo tempo ha superato 5 milioni di streaming su Spotify, entrando nelle \"Top Viral Charts\" di 13 nazioni con un primo posto in Uk e un terzo posto negli USA."}
{"id": "1657668", "revid": "6340", "url": "https://it.wikipedia.org/wiki?curid=1657668", "title": "Sassone Grammatico", "text": ""}
{"id": "1657670", "revid": "1682686", "url": "https://it.wikipedia.org/wiki?curid=1657670", "title": "Suola (fiume)", "text": "Il Suola () \u00e8 un fiume della Russia siberiana orientale, affluente di destra della Lena. Scorre nell'Amginskij ulus e nel Megino-Kangalasskij ulus della Sacha (Jacuzia).\nDescrizione.\nIl fiume ha origine nello spartiacque dei fiumi Lena e Amga e scorre in direzione nord-ovest. La lunghezza del fiume \u00e8 di 224\u00a0km, l'area del suo bacino \u00e8 di 5\u00a0350\u00a0km\u00b2. Sfocia nella Lena a 1\u00a0488\u00a0km dalla sua foce, a nord del villaggio di Tektjur (\u0422\u0435\u043a\u0442\u044e\u0440); molti insediamenti si trovano lungo il suo corso. Sulla sponda opposta della Lena, poco pi\u00f9 a monte si trova la citt\u00e0 di Jakutsk, capitale della repubblica Sacha. Il maggior affluente (da destra) del Suola \u00e8 il fiume Tiere, lungo 94\u00a0km. \nStoria.\nLungo il fiume, tra i villaggi di Tektjur e Tomtor si trova una collina di sabbia chiamata Suullar Myraan (in lingua sacha: \u0421\u0443\u0443\u043b\u043b\u0430\u0440 \u041c\u044b\u0440\u0430\u0430\u043d)) dove, nel 2015, \u00e8 stato trovato uno scheletro quasi completo di un mammut (\"Mammuthus primigenius\")."}
{"id": "1657673", "revid": "1086846", "url": "https://it.wikipedia.org/wiki?curid=1657673", "title": "Atalanta Bergamasca Calcio 1991-1992", "text": "Questa voce raccoglie le informazioni riguardanti l'Atalanta Bergamasca Calcio nelle competizioni ufficiali della stagione 1991-1992.\nStagione.\nIn questa stagione la squadra sub\u00ec un gol dal portiere della Cremonese Michelangelo Rampulla, mentre a fine stagione il capitano Glenn Peter Str\u00f6mberg si ritir\u00f2 dal calcio giocato. Il numero di punti ottenuti in casa fu uguale a quelli ottenuti in trasferta.\nIl cammino in Coppa Italia si interruppe agli ottavi di finale per mano della Juventus, dopo che al primo turno i nerazzurri avevano eliminato il Padova.\nMaglie e sponsor.\nLo sponsor tecnico per la stagione 1991-1992 fu Lotto, mentre lo sponsor ufficiale fu Tamoil.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1657677", "revid": "123247606", "url": "https://it.wikipedia.org/wiki?curid=1657677", "title": "Saif Ali Khan", "text": "Ha recitato in molti film famosi di Bollywood. \u00c8 figlio di Mansoor Ali Khan Pataudi, giocatore di cricket e dell'attrice Sharmila Tagore nonch\u00e9 nipote del grande poeta Rabindranath Tagore.\nAnche una delle sue due sorelle \u00e8 un'attrice: Soha Ali Khan.\nIl suo debutto avviene nel 1992 con il film Parampara, ma il vero successo arriva nel 1994 con il film Main Khiladi Tu Anari.\nDopo un po' di anni in declino nel 2001 prende parte al cast di Dil Chahta Hai che segna l'inizio di una carriera consolidata fino ad oggi.\nNel 1991 sposa l'attrice Amrita Singh pi\u00f9 grande di lui di qualche anno e relazione che dura sino al 2004, dalla quale ha avuto 2 figli Sara Ali Khan e Ibrheem Ali Khan. Nel 2008 si lega all'attrice Kareena Kapoor con la quale si \u00e8 sposato in seconde nozze il 16 ottobre 2012."}
{"id": "1657678", "revid": "3831", "url": "https://it.wikipedia.org/wiki?curid=1657678", "title": "Ordine Coloniale della Stella d'Italia", "text": ""}
{"id": "1657679", "revid": "309289", "url": "https://it.wikipedia.org/wiki?curid=1657679", "title": "Tamma", "text": "Il Tamma () \u00e8 un fiume della Russia siberiana orientale, affluente di destra della Lena. Scorre nel Megino-Kangalasskij ulus e nel Changalasskij ulus della Sacha (Jacuzia).\nDescrizione.\nIl fiume ha origine sull'altopiano della Lena nella zona dello spartiacque tra la Lena e l'Amga tra le alture dette Krja\u017e Selljakait-Sellja (\u041a\u0440\u044f\u0436 \u0421\u0435\u043b\u043b\u044f\u043a\u0430\u0438\u0442-\u0421\u0435\u043b\u043b\u044f) e scorre in direzione nord-ovest, nel suo alto e medio corso parallelo al fiume Menda. La lunghezza del fiume \u00e8 di 216\u00a0km, l'area del suo bacino \u00e8 di 4\u00a0430\u00a0km\u00b2. Sfocia nella Lena a 1\u00a0528\u00a0km dalla sua foce, a ovest del villaggio di Chaptagaj (\u0425\u0430\u043f\u0442\u0430\u0433\u0430\u0439). Il suo maggiore affluente (da destra) \u00e8 il fiume Chompu, lungo 123\u00a0km. Lungo il suo corso ci sono vari insediamenti."}
{"id": "1657682", "revid": "125811294", "url": "https://it.wikipedia.org/wiki?curid=1657682", "title": "Fu\u02be\u0101d II d'Egitto", "text": "Biografia.\nA\u1e25mad Fu\u02be\u0101d ) nacque dal re F\u0101r\u016bq I e dalla regina Narriman, seconda moglie del sovrano, in quanto la prima, Far\u012b\u1e0da, gli aveva dato solo figlie femmine. Sempre nel 1952 si ebbe in Egitto un colpo di Stato militare guidato dal generale Muhammad Na\u01e7\u012bb e dal colonnello Nasser. Il re F\u0101r\u016bq fu costretto ad abdicare il 26 luglio a favore del figlio di pochi mesi e a recarsi in esilio. La famiglia reale, compreso anche il re infante, si diresse in Italia, a Capri. Intanto in Egitto veniva formata una reggenza in nome del piccolo Fu\u02be\u0101d II, assente dal territorio nazionale. Neppure un anno dopo, il 18 giugno 1953, venne per\u00f2 proclamata la repubblica. Fu\u02be\u0101d soggiorn\u00f2 pochi anni in Italia, per poi trasferirsi in Svizzera per le scuole.\nFu\u02be\u0101d vive in Francia, dove ha avuto tre figli con Dominique-France Loeb-Picard, che ha sposato nel Principato di Monaco nel 1976. Il suo erede \u00e8 il primogenito Mohamed Ali Fu\u02be\u0101d, principe di Sa'id, nato al Cairo nel 1979. Il presidente egiziano Sadat infatti ha successivamente ripristinato la cittadinanza egiziana di Fu\u02be\u0101d II, che \u00e8 stato cos\u00ec in grado di visitare l'Egitto pi\u00f9 volte."}
{"id": "1657683", "revid": "253287", "url": "https://it.wikipedia.org/wiki?curid=1657683", "title": "Cerreto Langhe", "text": ""}
{"id": "1657686", "revid": "3831", "url": "https://it.wikipedia.org/wiki?curid=1657686", "title": "Ordine Militare di Savoia", "text": ""}
{"id": "1657688", "revid": "76963", "url": "https://it.wikipedia.org/wiki?curid=1657688", "title": "William Friese-Greene", "text": " Fu un fotografo ritrattista e un prolifico inventore. \u00c8 principalmente conosciuto come pioniere nel campo del cinema ed \u00e8 accreditato da alcuni come inventore della cinematografia.\nL'attore Richard Greene \u00e8 suo nipote.\nBiografia.\nWilliam Edward Greene nacque il 7 settembre 1855 a Bristol. Fu educato l\u00ec al Queen Elizabeth's Hospital. Nel 1869 divenne apprendista presso un fotografo chiamato Maurice Guttenberg. Nel 1875 arrangi\u00f2 un suo proprio studio a Bath ed a Bristol; successivamente estese il suo business con due ulteriori studio a Londra ed a Brighton.\nSpos\u00f2 Helena Friese il 24 marzo 1874 e decise di modificare il proprio nome includendo quello della moglie.\nA Bath entr\u00f2 in contatto con John Arthur Roebuck Rudge. Rudge era l'inventore di numerosi strumenti che aveva iniziato a specializzarsi nella creazione di lanterne magiche. Da esse svilupp\u00f2 le \"Lanterne Biofantiche\". La lanterna era unica nel poter mostrare sette stringhe visive in rapida successione, e nel produrre un'effettiva illusione di movimento. Friese-Greene fu affascinato dalla macchina e nel 1886 inizi\u00f2 a lavorare con Rudge con lo scopo di aumentarne la qualit\u00e0 cos\u00ec da poter proiettare piatti fotografici. Chiamarono il nuovo dispositivo 'Biofantascopio'. Friese-Greene realizz\u00f2 inizialmente dei piatti di vetro che per\u00f2 sostitu\u00ec poi, dopo vari esperimenti del 1885 su carta oliata, con la celluloide per la prima volta nel 1887, mezzo che divenne poi essenziale per tutta la cinematografia.\nIl 21 giugno 1889 Friese-Greene forn\u00ec il brevetto n\u00ba 10131 per la sua cinepresa 'cronofotografica'. Essa era apparentemente capace di riprodurre fino a 10 fotografie al secondo usando un film di celluloide perforato. Un rapporto sulla camera fu pubblicato nel quotidiano inglese \"Photographic News\" il 28 febbraio 1890. Il 18 marzo dello stesso anno, Friese-Greene invi\u00f2 l'articolo a Thomas Edison, nel cui laboratorio stava sviluppando un vero sistema cinematografico conosciuto come Kinetoscopio. Il rapporto fu ristampato nel \"Scientific American\" il 19 aprile. Friese-Greene diede una pubblica dimostrazione nel 1890, ma il basso Frame per secondo combinato con l'apparecchio apparentemente inaffidabile, fall\u00ec nel lasciare una buona impressione. Nei primi anni del 1890 egli speriment\u00f2 cineprese stereoscopiche ma riscontr\u00f2 limitati successi. Gli esperimenti i Friese-Greene nel campo del cinema avvenivano a discapito delle sue risorse economiche e nel 1891 dovette dichiarare bancarotta. Per coprire i suoi debiti vendette i diritti della cinepresa cronofotografica per 500 dollari. La caparra di rinnovo del brevetto non fu pi\u00f9 pagata.\nGli ultimi exploit di Friese-Greene furono nel campo del cinema a colori. Lavorando a Brighton, speriment\u00f2 un sistema conosciuto come Biocolore. Questo processo dava l'illusione di un vero colore esponendo ogni immagine di un ordinario bianco e nero attraverso due differenti filtri colorati. Ogni fotogramma alternato era cos\u00ec di colore rosso o verde. Sebbene la proiezione provvedesse ad una tollerabile illusione di colore, essa soffriva di notevoli tremolii e quando le immagini erano in rapido movimento, i colori rosse e verde guarnivano lo schermo.\nFriese-Greene trov\u00f2 impossibile esibire il Biocolore a causa di un rivale nello stesso campo ideato da George Albert Smith e Charles Urban conosciuto come Kinemacolor -- i quali asserivano che ogni film a colori fosse un plagio del loro anteriore brevetto. Con l'assistenza finanziaria del famoso automobilista inglese Selwyn Edge, Friese-Greene tent\u00f2 di invalidare il brevetto di Urban in corte d'appello.\nFriese-Greene asseriva che il brevetto non conteneva abbastanza dettagli per poter dire che il Biocolore fosse un plagio. Il giudice decise a favore di Urban, ma un appello alla Camera dei Lord nel 1914 cambi\u00f2 la decisione. Il sistema di Friese-Greene era per\u00f2 ancora alle prime fasi di sviluppo e quindi era incapace di avere successo. Suo figlio Claude Friese-Greene continu\u00f2 a sviluppare il sistema durante gli anni venti. Claude riusc\u00ec comunque a divenire un cinematografo di successo.\nNel 1921 William Friese-Greene era alle prese con il meetin dell'industria cinematografica a Londra. Disturbato dai toni degli avvenimenti, Greene si alz\u00f2 sui suoi piedi per parlare ma divenne ben presto incoerente.\nFu pregato di riaccomodarsi e poco dopo, colpito da un infarto, mor\u00ec.\nLa sua tomba pu\u00f2 essere trovata nel Highgate Cemetery di Londra. Un commemorativo disegnato da Edwin Lutyens lo descrive come 'L'Inventore della Cinematografia'."}
{"id": "1657691", "revid": "110157", "url": "https://it.wikipedia.org/wiki?curid=1657691", "title": "Tangnary", "text": "Il Tangnary () \u00e8 un fiume della Siberia orientale, affluente di destra del Viljuj (appartiene al bacino della Lena). Scorre negli \"ulus\" Kobjajskij, Viljujskij e Gornyj della Sacha (Jacuzia).\nIl fiume nasce dal versante nord-occidentale delle alture della Lena, scorrendo successivamente nel bassopiano della Jacuzia centrale in direzione prevalentemente settentrionale; il suo maggiore affluente \u00e8 l'\u0116jim (lungo 166\u00a0km), proveniente dalla destra idrografica. Il fiume \u00e8 gelato dalla seconda met\u00e0 di ottobre alla seconda met\u00e0 di maggio."}
{"id": "1657703", "revid": "309289", "url": "https://it.wikipedia.org/wiki?curid=1657703", "title": "Sutam", "text": "Il Sutam \u00e8 un fiume della Russia siberiana orientale affluente di destra del Gonam nel bacino dell'U\u010dur. Scorre nel Nerjungrinskij rajon della Sacha-Jacuzia,\nNasce dalla confluenza dei rami sorgentizi Levyj Sutam e Pravyj Sutam sul versante settentrionale dei monti Stanovoj, scorrendo nella regione montuosa dei monti del Sutam e del Gonam senza incontrare nessun centro abitato di rilievo; il maggiore affluente \u00e8 il Nujam (186\u00a0km), confluente dalla destra idrografica.\nIl Sutam \u00e8 gelato, normalmente, nel periodo tra fine ottobre e i primi di maggio."}
{"id": "1657706", "revid": "1494380", "url": "https://it.wikipedia.org/wiki?curid=1657706", "title": "Henry Cromwell", "text": "Biografia.\nHenry nacque a Huntingdon e serv\u00ec sotto il comando di suo padre durante la seconda parte della rivoluzione inglese. Henry trascorse gran parte della sua vita in Irlanda, dove era stato inviato dal padre e dove aveva in breve tempo conquistato posizioni di potere. \nNel 1653 Henry spos\u00f2 Elizabeth (morta nel 1687), figlia di Sir Francis Russell che gli diede cinque figli e due figlie.\nNel 1654 era di nuovo in Irlanda, dopo aver fatto molte raccomandazioni a suo padre, ora Lord Protettore, riguardo al governo del paese; divenne generale delle forze armate in Irlanda e un membro del Consiglio irlandese di Stato.\nNominalmente era subordinato a Charles Fleetwood, ma dopo la partenza di Fleetwood per l'Inghilterra nel settembre 1655 divenne il vero padrone dell'isola. \nNel 1657 consigli\u00f2 a suo padre di non accettare la nomina a re. Dopo la morte di Oliver, Henry approv\u00f2 la successione del fratello Richard.\nPur avendo rifiutato numerose proposte per assecondare la restaurazione di Carlo II Stuart, quando il re prese il potere, gli fu concesso di vivere in Inghilterra, nella abbazia di Spinney, nella contea del Cambridgeshire. \nMor\u00ec a Wicken nel 1674."}
{"id": "1657711", "revid": "6923", "url": "https://it.wikipedia.org/wiki?curid=1657711", "title": "Palazzo del Rivellino", "text": "Il palazzo del Rivellino, o semplicemente Rivellino, \u00e8 un palazzo storico che ebbe in origine funzioni difensive situato nel comune di Belmonte Calabro, in provincia di Cosenza, nella localit\u00e0 Marina di Belmonte.\nIl primo nucleo del palazzo venne edificato come torre costiera a pianta quadrata nel 1579 dal conte Torino Ravaschieri, a difesa di quel tratto di costa contro eventuali sbarchi dal mar Tirreno. La torre venne trasformata in palazzo nel 1627 dal principe Orazio Giovan Battista Ravaschieri. In seguito tra il 1806 ed il 1807 il palazzo divenne di propriet\u00e0 demaniale e quindi fu venduto alla famiglia Giuliani. Attualmente \u00e8 lottizzato tra vari privati.\nNotevole \u00e8 il cortile interno, ed alcune parti delle stanze interne. Al palazzo arriva anche un passaggio sotterraneo che sbuca all'aperto, lungo le rive del torrente Cervella."}
{"id": "1657712", "revid": "66934", "url": "https://it.wikipedia.org/wiki?curid=1657712", "title": "Arcipelago delle Chagos", "text": ""}
{"id": "1657716", "revid": "486946", "url": "https://it.wikipedia.org/wiki?curid=1657716", "title": "Croce d'Anzianit\u00e0 di Servizio (Modena)", "text": ""}
{"id": "1657720", "revid": "309289", "url": "https://it.wikipedia.org/wiki?curid=1657720", "title": "Tuolba", "text": "La Tuolba \u00e8 un fiume della Siberia orientale (Jacuzia-Sacha), affluente di destra della Lena.\nNasce dalle propaggini nordoccidentali dell'altopiano dell'Aldan, scorrendo successivamente in direzione nordorientale, ricevendo gli affluenti \"Syalysardach\" (95\u00a0km) e \"Sytygan\" (58\u00a0km). \u00c8 gelato, mediamente, da fine ottobre a met\u00e0 maggio."}
{"id": "1657724", "revid": "15756", "url": "https://it.wikipedia.org/wiki?curid=1657724", "title": "Templi megalitici di Malta", "text": "I templi megalitici di Malta sono sette strutture megalitiche situate sulle isole di Malta e di Gozo.\nQuesti templi sono stati dichiarati patrimonio dell'umanit\u00e0 dall'UNESCO: all'inizio il patrimonio comprendeva solo i due templi che formano il complesso di Gigantia sull'isola di Gozo (1980). La nomina venne estesa nel 1992 per includere altri sei templi distribuiti a Malta.\nI templi - in ordine cronologico dal pi\u00f9 antico al pi\u00f9 recente - che attualmente compongono il patrimonio UNESCO di Malta sono (tra parentesi i termini in lingua maltese):\nGigantia.\nIl complesso megalitico fu eretto sull'isola di Gozo dalla prima popolazione maltese tra il 3600 ed il 3000 a.C., in tre momenti differenti.\nIl tempio \u00e8 composto di due unit\u00e0 costruite una a fianco dell'altra, racchiuse in un unico muro esterno e recanti lo stesso prospetto; ambedue possiedono un ingresso che si affaccia su un piazzale in terra battuta. Anche se attualmente questi edifici sono comunemente chiamati templi, si conosce ancora molto poco di ci\u00f2 che avveniva al loro interno; si presume per\u00f2 che fossero praticati rituali di natura religiosa.\n\"Gigantia\" fu utilizzato per circa mille anni, fino alla met\u00e0 del terzo millennio a.C. (2500 a.C. circa), momento in cui la prima popolazione e la relativa cultura templare maltese scomparvero misteriosamente.\nDall'Ottocento ad oggi.\n\"Gigantia\", che si trova nella cittadina di \"Xag\u0127ra\", fu il primo monumento maltese ad essere ripulito dal terreno e dai detriti accumulatisi nel tempo: il Colonnello John Otto Bayer - in seguito al suo trasferimento presso Gozo come comandante delle truppe inglesi ed amministratore dell'isola nel 1820 - si occup\u00f2 di condurre le opere di scavo impiegando i detenuti della prigione gozitana e copr\u00ec le spese grazie a fondi propri.\nPrima degli scavi si riteneva che il tempio fosse in realt\u00e0 una torre difensiva eretta da giganti, tale credenza popolare \u00e8 testimoniata dalla parola maltese \u00ab\"\u0121gant\"\u00bb che significa \u00ab\"gigante\"\u00bb.\nDopo gli scavi condotti da Bayer il tempio rimase in balia di depredazioni per oltre un secolo, fino agli anni Trenta del Novecento quando il terreno su cui insistevano le rovine, fu acquistato dal governo. Furono svolte opere di restauro che portarono il sito ad essere visitabile dal 1949.\nCon l'istituzione di \"Heritage Malta\" - agenzia nazionale deputata alla gestione dei musei e del patrimonio culturale - il tempio \u00e8, dal 2003, sotto la sua gestione.\nAttualmente \"Gigantia\" \u00e8 l'attrazione culturale pi\u00f9 visitata delle isole maltesi.\nScorba.\nDue strutture megalitiche compongono tale tempio, sito al limitare della cittadina di \"M\u0121arr\", al confine con \"\u017bebbieg\u0127\" (isola di Malta).\nIl nucleo originario - databile alla fase \"Gigantia\", 3600-3200 a.C. - presenta una planimetria a trifoglio e la camera principale fu riutilizzata all'inizio dell'et\u00e0 del Bronzo.\nLa seconda struttura appartiene alla fase \"Tarscen\" (3000-2500 a.C.), ed \u00e8 composto di due absidi per lato pi\u00f9 una nicchia centrale.\nI resti pi\u00f9 antichi appartengono ad un muro di 11 metri del periodo 5000-4300 a.C..\nNella parte orientale del sito preistorico furono portate alla luce due absidi datate alla fase \"Red Scorba\", 4400-4100 a.C..\nGli scavi del Novecento.\nScavi preliminari furono svolti nel 1937 ed in scala maggiore tra il 1961 ed il 1963 da Trump: \"Scorba\" fu il primo sito ad essere scavato con tecniche moderne. Furono individuate altre due fasi: \"Grey Scorba\" e \"Red Scorba\".\nTra i ritrovamenti vi sono figure femminili stilizzate e capanne domestiche; due di queste ultime sono databili alla fase \"Gigantia\" e furono realizzate con mattoni crudi poggiati su fondamenta rocciose (pavimentazioni in torba).\nTa Hagrat.\nSi tratta di un sito preistorico appartenente, come Scorba, alla cittadina di \"M\u0121arr\", nell'area settentrionale dell'isola di Malta, composto di due strutture megalitiche, la maggiore \u00e8 riconducibile al periodo 3600-3200 a.C. e presenta tre camere semicircolari che partono da una corte rettangolare. L'edificio \u00e8 introdotto da una facciata concava con ingresso monumentale. La stanza ad est fu modificata per far spazio ad una struttura minore, con la stessa impostazione planimetrica.\nLa scoperta del sito.\nNel 1916, alcuni contadini segnalarono la presenza di alcune grandi pietre che emergevano dal terreno omonimo a Sir Themistocles Zammit, direttore all'epoca del \"National Museum of Archaeology\" di Valletta che, tra il 1923 ed il 1926, condusse alcune campagne di scavo archeologico.\nIl sito era disturbato da un grande albero di carrube che aveva dislocato gli elementi orizzontali dell'ingresso monumentale del tempio, ricollocati nel 1937.\nUlteriori scavi furono svolti da John Evans negli anni Cinquanta e da David Trump negli anni Sessanta.\nDurante suddette opere di scavo fu rinvenuto materiale ceramico datato tra la fase \"G\u0127ar Dalam\" (3600-3200 a.C.) e \"Tarscen\" (3150-2500 a.C.) dimostrando che esistevano attivit\u00e0 precedenti alla costruzione del tempio. Fu rinvenuto un modellino lapideo, alcune maniglie decorate con una testa di montone ed una pietra triangolare con un foro ellittico in cima; i primi due elementi sono ad oggi esposti nel \"National Museum of Archaeology\" di Valletta.\nSia il tempio di Scorba che quello di \"Ta Hagrat\" sono estremamente fragili, motivo per cui vi sono dei limiti per il loro accesso: sono difatti accettati solo 15 visitatori per volta, non pi\u00f9 di 45 al giorno, per un massimo di 90 alla settimana.\nHagar Qim.\nIl sito preistorico di \"Hagar Qim\" - a \"Qrendi\", sull'isola di Malta - consiste in un gruppo di edifici megalitici monumentali costruiti nel tardo neolitico, circa 5000 anni fa. Costruzioni similari sono state trovate in pi\u00f9 di altri venti differenti aree in Malta e Gozo ma il sito pi\u00f9 vicino ad \"Hagar Qim\" \u00e8 Menaidra, a soli 500 metri di distanza.\n\"Hagar Qim\" si trova in cima ad una collina: verso sud si estende il Mediterraneo mentre verso nord si pu\u00f2 apprezzare l'intera pianura meridionale maltese.\nIl tipo di calcare impiegato per la realizzazione del tempio \u00e8 la globigerina; morbida, di colore giallastro e probabilmente trasportata da una vicina cava, \u00e8 ancora utilizzata nella realizzazione di nuovi edifici.\nLa struttura principale di \"Hagar Qim\" \u00e8 la pi\u00f9 complessa tra i templi megalitici; si nota piuttosto chiaramente che la costruzione dell'intero complesso non avvenne in un momento unico, ma in pi\u00f9 riprese tramite modifiche ed ampliamenti. \u00c8 inoltre inusuale poich\u00e9 possiede pi\u00f9 ingressi orientati secondo diverse direzioni.\nOltrepassato il trilite d'ingresso dell'edificio a sud-est, ci si trova in una corte centrale il cui pavimento \u00e8, anch'esso, in lastre megalitiche. A sinistra del percorso predefinito si pu\u00f2 notare un altare scolpito finemente con un motivo ad albero oltre ad una lastra con motivi a spirale; i cui originali si trovano nel \"National Museum of Archaeology\" di Valletta mentre, nel sito, sono state inserite delle copie. Dall'altro lato del percorso vi \u00e8 un megalite forato; tali passaggi danno solitamente accesso a camere circolari o absidi. La parte superiore della facciata intorno all'ingresso \u00e8 stata in parte ricostruita nel secondo dopoguerra.\nCamminando intorno all'edificio si possono notare interessanti caratteristiche, tra cui il pi\u00f9 grande megalite eretto in qualsiasi tempio maltese che misura ben 6,4 metri da parte a parte.\n\u00c8 ancora in dubbio se i templi possedessero una copertura, anche solo parziale, o meno: in caso affermativo la struttura si basava probabilmente su un sistema di anelli megalitici circolari posati in successione l'uno sull'altro fino ad una lastra finale, poggiata sulla cima.\nLe strutture di copertura realizzate su \"Hagar Qim\" e Menaidra nel biennio 2008-2009 - finanziate dai Fondi di Sviluppo Regionali Europei - sono state installate al fine di proteggerli dagli agenti atmosferici e per tutelarli nell'interesse delle generazioni future.\nMenaidra.\nDa Hagar Qim il terreno degrada dolcemente fino al tempio di \"Menaidra\" che si trova su un pianoro limitato sulla costa sud di Malta. Il paesaggio \u00e8 inoltre punteggiato dalla presenza di capanne realizzate da cacciatori di uccelli.\nLa torre che si intravede sulla sinistra a met\u00e0 percorso da \"Hagar Qim\" a \"Menaidra\" \u00e8 la \"\u0126amrija tower\"; una delle tredici torri di controllo volute nel 1659 dal Gran Maestro Martin de Redin. A breve distanza vi \u00e8 inoltre una lapide commemorativa dedicata a Sir Walter Norris Congreve, governatore inglese scomparso nel 1927. La salma fu sepolta in mare nel tratto tra dove \u00e8 attualmente posata la lapide e l'isolotto roccioso di Filfa; diede inoltre il nome a tale canale.\nOsservando dal piazzale di fronte, le strutture megalitiche di \"Menaidra\", si pu\u00f2 notare che consta in tre edifici distinti. Il primo e pi\u00f9 antico nucleo \u00e8 il minore - consistente in tre absidi - visibile sulla destra del sito e risalente al 3600-3200 a.C. (fase \"Gigantia\"). Il tempio sud, sulla sinistra, con la sua facciata concava, fu il secondo ad essere costruito nella prima fase \"Tarxien\", seguito dopo poco dal tempio centrale, eretto su un pianoro artificiale tra le due strutture precedenti.\nIl tempio sud fu costruito di modo che l'ingresso fosse allineato con i raggi solari dell'alba durante gli equinozi di primavera e di autunno (20 marzo e 22 settembre). In occasione dei solstizi di inverno e di estate (21 dicembre e 21 giugno) i raggi solari oltrepassano l'ingresso colpendo due megaliti decorati specifici.\nL'ingresso trilitico del tempio sud conduce a due absidi: in quello a sinistra vi \u00e8 un ulteriore passaggio decorato con un motivo bucherellato (una tecnica simile fu impiegata nelle camere superiori); l'abside di destra possiede un corso orizzontale supplementare di blocchi poggiati sui megaliti riconducibili ad una possibile copertura.\nIl tempio centrale si basa su una piattaforma artificiale e possiede una pianta simile al meridionale; dalla parte opposta rispetto all'entrata si trova una nicchia con altare mentre lungo il muro dell'abside di sinistra vi \u00e8 un passaggio che conduce ad una camera supplementare, anch'essa dotata di un altare coperto.\nGli scavi archeologici cominciarono nel 1840, un anno pi\u00f9 tardi rispetto a quelli condotti ad \"Hagar Qim\", e ne furono condotti di ulteriori negli anni successivi.\nLa tipologia di roccia presente \"in loco\" condizion\u00f2 la realizzazione dei templi: il calcare globigerina, presente nei pressi di \"Hagar Qim\", fu utilizzato per tale costruzione; il calcare corallino - pi\u00f9 resistente agli agenti atmosferici - fu invece impiegato per i muri esterni di \"Menaidra\", i cui muri interni e i decori furono realizzati in globigerina.\nQuesta seconda tipologia di calcare \u00e8 morbido e facile da tagliare: ne deriv\u00f2 che fu possibile ottenere megaliti con superfici lisce e regolari, che ben si incastravano gli uni agli altri.\nTarscen.\nI templi di \"Tarscen\" furono costruiti nel momento di massimo splendore del periodo dell'et\u00e0 templare e testimoniano l'apice dell'arte preistorica, dell'architettura e dei rituali nel tardo neolitico maltese.\nLa prima struttura megalitica fu eretta intorno al 3600 a.C.: i resti di tale edificio si ritrovano nell'area all'estremo est del sito. Originariamente consisteva in cinque camere semicircolari, conosciute come absidi, ed in una facciata concava.\nIl tempio orientale fu il primo ad essere costruito durante la fase \"Tarscen\" (3000-2500 a.C.), seguito dalla formazione sud e da quella centrale. In tali strutture furono inserite notevoli opere d'arte. Il tempio sud possiede difatti la pi\u00f9 grande concentrazione di arte megalitica: blocchi lapidei con bassorilievi con motivi a spirale e rappresentazioni di animali (capre, tori, maiali ed un montone). Erano probabilmente allevati dalla popolazione preistorica e le loro rappresentazioni, come il ritrovamento delle loro ossa dentro tali edifici, suggeriscono che alcuni di essi furono offerti in sacrificio.\nIl tempio centrale fu probabilmente l'ultimo ad essere eretto e presenta la pianta pi\u00f9 complessa avendo ben sei absidi. Il passaggio tra il primo ed il secondo paio di absidi \u00e8 bloccato da un megalite recante un decoro a doppia spirale; ci\u00f2 suggerisce che l'edificio doveva aver avuto un accesso limitato, essendo stato riservato ad uno speciale gruppo di persone, un'\u00e9lite o degli iniziati.\nLa scoperta del sito.\nNel 1913 alcuni contadini informarono Sir Zammit, impegnato negli scavi dell'ipogeo di \"\u0126al-Saflieni\", di aver rinvenuto grandi blocchi lapidei durante le operazioni di aratura di un campo poco distante.\nZammit si occup\u00f2 delle campagne di scavo tra il 1915 ed il 1919: la prima parte ad essere interessata da tali opere fu il tempio sud che comprendeva anche un cimitero crematorio (risalente all'et\u00e0 del Bronzo, 2500 a.C. circa), successivamente fu riportato alla luce il tempio centrale, poi l'orientale ed infine il corpo all'estremo est del sito (il primo ad essere eretto).\nUlteriori scavi furono condotti in diverse parti del complesso templare tra il 1921 ed il 1958.\nNel 1997 il \"Museum Department\" condusse una nuova campagna nell'area a nord e ad est dei templi: ne deriv\u00f2 la scoperta di nuovi elementi megalitici che dimostrarono la notevole complessit\u00e0 del sito preistorico."}
{"id": "1657730", "revid": "42371", "url": "https://it.wikipedia.org/wiki?curid=1657730", "title": "Local area network", "text": ""}
{"id": "1657740", "revid": "19933", "url": "https://it.wikipedia.org/wiki?curid=1657740", "title": "Lonato", "text": ""}
{"id": "1657742", "revid": "181699", "url": "https://it.wikipedia.org/wiki?curid=1657742", "title": "Chatynnach", "text": "Il Chatynnach (anche traslitterato come \"Hatynnah\" o \"Khatynnakh\") \u00e8 un fiume della Russia siberiana nordorientale, affluente di sinistra della Ujandina nel bacino della Indigirka.\nNasce dall'unione di alcuni distinti bracci sorgentiferi nel versante meridionale delle alture Polousnyj, scorrendo successivamente nel bassopiano di Abyj in un bacino ricco di laghi (circa 1.500, per complessivi 185\u00a0km\u00b2 di superficie); \u00e8 gelato, mediamente, dai primi di ottobre a fine maggio/primi di giugno."}
{"id": "1657743", "revid": "33689", "url": "https://it.wikipedia.org/wiki?curid=1657743", "title": "Mario kart wii", "text": ""}
{"id": "1657744", "revid": "80339", "url": "https://it.wikipedia.org/wiki?curid=1657744", "title": "Hatynnah", "text": ""}
{"id": "1657746", "revid": "80339", "url": "https://it.wikipedia.org/wiki?curid=1657746", "title": "Khatynnakh", "text": ""}
{"id": "1657751", "revid": "1566286", "url": "https://it.wikipedia.org/wiki?curid=1657751", "title": "William Kennedy Laurie Dickson", "text": "Biografia.\nNasce il 3 agosto 1860 a Minihic-sur-Rance, Bretagna, Francia, da madre di origini scozzesi e padre inglese.\nSuo padre, James Waite Dickson, fu un artista, astronomo e linguista, asserendo di avere linee parentali dirette col pittore William Hogarth e con il giudice John Waite, l'uomo che sentenzi\u00f2 la condanna a morte di re Carlo I d'Inghilterra. Dotata musicista, la madre, Elizabeth Kennedy-Laurie Dickson, era imparentata con i Laurie di Maxwellton (immortalati dalla ballata Annie Laurie) e con il Duca di Athol ed i Reali Stuart.\nInnovatore cinematografico.\nNel 1888 l'inventore e imprenditore americano Thomas Alva Edison concep\u00ec un apparecchio che avrebbe fatto \"per l'occhio ci\u00f2 che il fonografo fa per l'orecchio\". In ottobre Edison deposit\u00f2 presso l'Ufficio Brevetti Statunitense un primo diritto, conosciuto come cauzione, descrivendo i suoi progetti per l'apparecchiatura. Nel marzo del 1889 fu depositata una seconda cauzione, in essa l'apparecchio per l'immagine in movimento proposto fu denominato Kinetoscopio. A Dickson, divenuto nel frattempo fotografo ufficiale della compagnia di Edison, venne assegnato il compito di trasformare il progetto in realt\u00e0, negli \"studios\" di Black Maria.\nDickson e il suo team lavorarono diversi anni nei laboratori Edison per lo sviluppo del Kinetoscopio. Il primo prototipo funzionante venne alla luce nel maggio del 1891 e il disegno del sistema fu essenzialmente terminato alla fine del 1892. La versione completa del Kinetoscopio fu esposta ufficialmente il 9 maggio 1893 all'\"Institute of Arts and Sciences\" di Brooklyn.\nBench\u00e9 non fosse tecnicamente un sistema di proiezione (era una macchina per \"peep show\" che mostrava sequenze di immagini di alcuni secondi in ciclo continuo e che dovevano esser viste individualmente attraverso la finestrella di un contenitore) il Kinetoscopio introdusse l'approccio basilare che sarebbe diventato lo standard per la proiezione di film prima dell'avvento del cinematografo e del video. Esso creava l'illusione del movimento mediante il trasporto di una striscia di film perforato, dando cos\u00ec vita ad immagini sequenziali per mezzo di una sorgente luminosa e di un movimento ad alta velocit\u00e0. Dickson ed il suo team concepirono inoltre un'innovativa cinepresa, il \"Kinetograph\", in grado di fotografare movimenti rapidi e intermittenti, da usare per esperimenti in azienda ed eventuali presentazioni commerciali del Kinetoscopio.\nTra il 1894 e il 1895 Dickson divenne consulente per l'operazione filmica dei fratelli Latham, Otway e Grey e il loro padre, Woodville, i quali divennero presto la maggiore compagnia d'esibizione del Kinetoscopio. Nel tentativo di sviluppare un proiettore cinematografico arruolarono uno degli operai di Edison, Eugene Laustel, probabilmente sotto consiglio dello stesso Dickson. Nell'aprile del 1895 Dickson lasci\u00f2 la compagnia di Edison per entrare nell'\u00e9quipe dei Latham. Insieme a Lauste concep\u00ec innovazioni che saranno poi note come i \"Latham loop\", permettendo la fotografia e l'esibizione di film pi\u00f9 lunghi di quelli che era stato possibile riprodurre in precedenza. Successivamente nacque l'Eidoloscopio, un sistema di proiezione che fu il primo ad essere utilizzato nelle riproduzioni cinematografiche commerciali, dal 20 maggio 1895. Coi Latham, Dickson fu parte del gruppo che form\u00f2 l'\"American Mutoscope and Biograph Company\", prima di ritornare permanentemente a lavorare nel Regno Unito nel 1897, dove mor\u00ec il 28 settembre 1935 all'et\u00e0 di 75 anni."}
{"id": "1657752", "revid": "726373", "url": "https://it.wikipedia.org/wiki?curid=1657752", "title": "SiN Episodes", "text": "SiN Episodes \u00e8 una serie di sparatutto in prima persona, sviluppati da Ritual Entertainment e pubblicati dalla Valve Corporation, concepiti come sequel di \"SiN\".\nStoria.\nLa serie, pianificata per essere venduta tramite la piattaforma Steam, avrebbe dovuto essere composta da 9 episodi; ad oggi ne \u00e8 stato pubblicato solamente uno, \"Emergence\", nel 2006, ma a seguito del fallimento della Ritual Entertainment e dell'acquisizione di quest'ultima da parte della software house MumboJumbo, specializzata in titoli casual, e l'abbandono di diversi sviluppatori, la produzione dei successivi episodi \u00e8 stata definitivamente cancellata."}
{"id": "1657753", "revid": "3082", "url": "https://it.wikipedia.org/wiki?curid=1657753", "title": "John T. Scopes", "text": ""}
{"id": "1657757", "revid": "309289", "url": "https://it.wikipedia.org/wiki?curid=1657757", "title": "Cha\u010dim\u010der", "text": "Il Cha\u010dim\u010der (anche traslitterato come \"Ha\u010dim\u010der\", \"Kha\u010dim\u010der\" o \"Khachimcher\") \u00e8 un fiume della Russia siberiana nordorientale, affluente di sinistra della Ujandina nel bacino della Indigirka.\nNasce dal versante meridionale delle alture Polousnyj, scorrendo successivamente per quasi tutto il suo corso nel bassopiano di Abyj, in una zona ricca di laghi (circa 600, per complessivi 124\u00a0km\u00b2 di superficie), ricevendo numerosi piccoli corsi d'acqua fra i quali il maggiore \u00e8 la Ve\u010dernaja (59\u00a0km), confluente dalla sinistra idrografica.\nIl fiume non incontra alcun centro abitato di qualche importanza in tutto il suo corso; \u00e8 gelato, mediamente, dalla prima met\u00e0 di ottobre a fine maggio o ai primi di giugno."}
{"id": "1657758", "revid": "80339", "url": "https://it.wikipedia.org/wiki?curid=1657758", "title": "Kha\u010dim\u010der", "text": ""}
{"id": "1657760", "revid": "80339", "url": "https://it.wikipedia.org/wiki?curid=1657760", "title": "Ha\u010dim\u010der", "text": ""}
{"id": "1657761", "revid": "80339", "url": "https://it.wikipedia.org/wiki?curid=1657761", "title": "Khachimcher", "text": ""}
{"id": "1657763", "revid": "1926649", "url": "https://it.wikipedia.org/wiki?curid=1657763", "title": "Carlo Cornacchia", "text": "Carriera.\nClub.\nDifensore dotato di buona reattivit\u00e0 e grinta, cresce nel Torino, senza tuttavia debuttare con la prima squadra. Debutta quindi dalle serie minori, scalando le gerarchie fino a ottenere la promozione in Serie A con la maglia del Cagliari, vestita per due stagioni.\nSi trasferisce quindi all'Atalanta, dove segna, nella partita Atalanta- (4-4) del 12 aprile 1992, tre reti in quattordici minuti, tutte di testa, permettendo il pareggio della propria squadra. A oggi \u00e8 la tripletta pi\u00f9 veloce della storia per un difensore.\nDisputa poi due stagioni al Napoli, dove tuttavia fatica a trovare spazio, e altrettante ad Ancona, per poi concludere la carriera nel Rimini in Serie C2.\nMilita per due anni nei campionati di Promozione ed Eccellenza in Emilia-Romagna con la maglia della Scandianese.\nDopo il ritiro.\nCornacchia si trasferisce negli Stati Uniti dove entra a far parte dei Colorado Rush con l'incarico di allenatore di diverse formazioni giovanili, soprattutto l'Under-17, per poi diventare capo degli allenatori della societ\u00e0."}
{"id": "1657770", "revid": "827882", "url": "https://it.wikipedia.org/wiki?curid=1657770", "title": "Giuseppe Barbaroux", "text": "Biografia.\nFiglio di Giovanna Maria Giordana e di Giovanni Pietro Barbaroux (1728-1821), un mercante francese di velluti originario di Colmars in Provenza ma divenuto cittadino di Cuneo nel 1757. Proveniente quindi da una famiglia borghese di condizioni economiche discretamente agiate, si laure\u00f2 in Giurisprudenza all'Universit\u00e0 degli Studi di Torino a soli 17 anni e intraprese una rapida carriera diventando, ancora giovane, avvocato generale presso il Senato di Genova. Dal matrimonio con Sophia Scotti-Boschis gli nacquero sette figli, tra cui Carlo, futuro senatore del Regno d'Italia.\nNominato ambasciatore del regno sardo a Roma, fu capace di appianare i contrasti e ricucire i rapporti tra il pontefice Pio VII e il sovrano sabaudo, riuscendo nel contempo a ottenere che la citt\u00e0 di Cuneo divenisse sede di diocesi a partire dal 1817.\nNel 1831 Carlo Alberto lo nomin\u00f2 ministro guardasigilli e presidente di una commissione per la revisione dei codici, con l'intenzione di affidare al moderato e solido avvocato cuneese il compito di riformare il codice dello Stato sabaudo in senso progressista e gi\u00e0 vagamente liberale.\nBarbaroux si dedic\u00f2 all'impresa con grande passione: nel 1837 termin\u00f2 la riforma della parte civile e fece promulgare lo Statuto Albertino, introducendo modifiche al codice civile che si ispiravano al codice napoleonico, nel 1839 complet\u00f2 la revisione del codice penale e nel 1840 quella del codice penale militare.\nL'impresa, che gli era parsa tanto gloriosa agli inizi, si rivel\u00f2 invece un compito ingrato, un'opera che gli cost\u00f2 invidie, calunnie e che suscit\u00f2 una vasta onda di malcontento intorno alla sua figura politica: accusato dai conservatori perch\u00e9 intendeva abolire i privilegi dei nobili primogeniti, malvisto dai progressisti ai quali sembr\u00f2 troppo freddo e moderato, difeso e sostenuto malamente e con scarsa convinzione da un re spesso incerto, amareggiato nell'animo e fisicamente provato, nel settembre del 1840 Barbaroux si dimise da ogni incarico, mantenendo unicamente la presidenza della commissione istituita per rivedere il codice commerciale, ultima fatica per terminare l'impresa cominciata quattro anni prima e che port\u00f2 definitivamente a termine nel 1842.\nSentendosi ormai incompreso e abbandonato da tutti, Barbaroux pose fine alla sua esistenza l'11 maggio 1843 gettandosi da una finestra della sua abitazione di Torino (all'odierno numero 29 di via Barbaroux, che dal 19 giugno 1860 venne a lui intitolata dal comune di Torino). Tuttavia, dato il suo impegno per la creazione della Diocesi di Cuneo, ebbe comunque funerali religiosi che allora non erano previsti per i suicidi.\n\u00c8 sepolto nel Cimitero monumentale di Torino (primo ampliamento, arcata 46).\nCucina.\nConsiderato il suo amore per la buona tavola, i manuali di gastronomia hanno dedicato allo statista piemontese la ricetta dei cannelloni alla Barbaroux."}
{"id": "1657773", "revid": "438678", "url": "https://it.wikipedia.org/wiki?curid=1657773", "title": "Giulio Bordon", "text": ""}
{"id": "1657779", "revid": "88740", "url": "https://it.wikipedia.org/wiki?curid=1657779", "title": "Raimondo Borsellino", "text": "Biografia e carriera medica.\nNacque a Cattolica Eraclea il 27 aprile 1905, figlio di Giovanni Borsellino, medico anche lui, e Francesca Vaccarino, casalinga. Laureatosi in medicina presso l'Universit\u00e0 degli Studi di Palermo, si form\u00f2 presso l'ospedale di Venezia frequentando le divisioni chirurgiche dirette da Davide Giordano, eccelso chirurgo ed umanista. Recatosi a Roma, si specializz\u00f2 in chirurgia con il professore nonch\u00e9 senatore Roberto Alessandri, chirurgo dell'Universit\u00e0 di Roma. A soli 29 anni divenne primario dell'ospedale di Sulmona. Appena trentunenne, rientr\u00f2 a Sciacca nel 1936 per desiderio del padre, ricoprendo l'incarico di primario presso l'ospedale di Sciacca, rivelando con ci\u00f2 di preferire la sua terra a sedi sicuramente pi\u00f9 prestigiose.\nLe condizioni di degrado della struttura ospedaliera non gli impedirono per\u00f2 di praticare con successo i suoi interventi, divenendo pioniere della chirurgia nella provincia. Le sue qualit\u00e0 di chirurgo si rivelavano nella capacit\u00e0 di operare anche su un tavolo da cucina, con ferri sterili che portava sempre con s\u00e9. Si trovano anche articoli di vecchi giornali che narrano di \u201c175 atti operatori compiuti dal chirurgo di Cattolica Eraclea in un sol giorno\u201d anche se non si sa se le cifre delle vecchie cronache siano attendibili. Fu grande soprattutto nella chirurgia d'urgenza nella quale intese ridurre all'essenziale i tempi operatori. A seguito del bombardamento anglo-americano dell'aeroporto militare di Sciacca, i feriti furono talmente numerosi che Borsellino rimase in ospedale per pi\u00f9 di tre giorni. Per tale motivo ricevette l'incarico di dirigere anche l'ospedale di Agrigento. In quel tempo ci fu l'attentato al vescovo di Agrigento Monsignor Giovanni Battista Peruzzo che egli prontamente soccorse, operandolo al polmone, intervento per quei tempi non ancora praticato in nessun ospedale siciliano.\nCarriera politica.\nLa popolarit\u00e0 raggiunta grazie ai suoi meriti in ambito chirurgico lo port\u00f2 ad essere eletto con un consenso inaspettato alle elezioni per la Costituente nel 1946 e poi in seguito confermato alle successive elezioni al Parlamento per due volte nel 1951 e nel 1955 nelle file della Democrazia Cristiana. Fu anche sindaco del suo paese natale, Cattolica Eraclea, dal 1953 al 1957. Tuttavia non am\u00f2 la vita parlamentare e a Roma preferiva andare al Policlinico Umberto I per assistere a nuove operazioni recandosi alla camera solo per votare rivelandosi, quindi, pi\u00f9 un medico che un politico. Fu proprio nel 1948, in occasione di un suo ritorno a Montecitorio, che si trov\u00f2 nel pieno dell'attentato ai danni di Palmiro Togliatti, segretario del PCI, ferito gravemente da Antonio Pallante. Come medico lo soccorse con prontezza consigliando a Nilde Iotti e Massimo Caprara che il paziente fosse immediatamente condotto al Policlinico dove aveva lasciato il professore Pietro Valdoni in sala operatoria, contribuendo indirettamente a salvargli la vita.\nLegge Borsellino.\nDurante il suo mandato parlamentare, spinto dalla consapevolezza delle dolorose sofferenze dell'ammalato operato in anestesia locale o addormentato con l'etere solforico, fu relatore della legge istitutiva dei servizi di anestesia e rianimazione negli ospedali italiani, divenuta nota come \"Legge Borsellino\". Infatti, in assenza di regole certe, ogni divisione o reparto chirurgico incaricava uno dei propri assistenti di effettuare l'anestesia, senza che questi avessero la preparazione necessaria per farlo. Il prof. Raimondo Borsellino, primario della divisione di Chirurgia Generale dell'Ospedale San Giovanni di Dio di Agrigento e deputato al Parlamento Nazionale, profondo conoscitore delle problematiche che quotidianamente si presentano nelle sale operatorie, si fece promotore della legge che dava dignit\u00e0 ai medici anestesisti e sicurezza ai pazienti che affidavano le loro pi\u00f9 importanti funzioni vitali proprio a questa figura altamente professionale.\nMorte.\nOper\u00f2 fino all'et\u00e0 di ottant'anni. Mor\u00ec a novantatr\u00e9 anni in una stanzetta della clinica Madonna della Divina Grazia ad Agrigento, cos\u00ec chiamata come l'ospedale di San Giovanni Rotondo che, in qualit\u00e0 di figlio spirituale e medico di Padre Pio, con grande generosit\u00e0 economica contribu\u00ec a costruire."}
{"id": "1657781", "revid": "1876278", "url": "https://it.wikipedia.org/wiki?curid=1657781", "title": "Stazione meteorologica di Massa", "text": "La stazione meteorologica di Massa \u00e8 la stazione meteorologica di riferimento relativa alla citt\u00e0 di Massa.\nCoordinate geografiche.\nLa stazione meteo si trova nell'Italia centrale, in Toscana, nel comune di Massa, a 65 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +7,2 \u00b0C; quella del mese pi\u00f9 caldo, luglio, si attesta +23,2 \u00b0C.\nLe precipitazioni medie annue fanno registrare il valore di 1.200 mm, con minimo relativo in estate, picco massimo in autunno e massimo secondario in inverno per gli accumuli totali stagionali.\nTemperature estreme mensili dal 1929 al 2003.\nDi seguito sono riportati i valori estremi mensili delle temperature massime e minime registrate dal 1929 al 2003.\nIn base alle suddette rilevazioni, la temperatura massima assoluta \u00e8 stata registrata nell'agosto 2003 con +38,3 \u00b0C, mentre la minima assoluta di -6,9 \u00b0C \u00e8 datata gennaio 1985."}
{"id": "1657785", "revid": "438678", "url": "https://it.wikipedia.org/wiki?curid=1657785", "title": "Ilio Bosi", "text": "Dalla nascita alla fine della Seconda Guerra Mondiale.\nNato a Ferrara il 4 ottobre 1903 da una famiglia di modesti commercianti di origine bracciantile, inizia presto ad occuparsi di\nproblemi sociali e politici, stimolato dalle drammatiche conseguenze della\nprima guerra mondiale e dalla conseguente crisi economica e politica.\nIl suo precoce attivismo ha subito delle conseguenze. Il primo fermo\nda parte dei Carabinieri avviene infatti all'et\u00e0 di 14 anni, nel 1917, per diffusione di volantini socialisti contro\nla guerra. Far\u00e0 parte delle organizzazioni socialiste per alcuni anni, pur\nrendendosi conto dell'inadeguatezza del P.S.I nei confronti dell'avvento del\nfascismo e dei problemi sociali, anche a seguito dei tragici fatti di Palazzo\nd'Accursio a Bologna (il 21 novembre 1920), e del Castello Estense a Ferrara (20 dicembre 1920).\nStudia e approfondisce le sue\nconoscenze dei classici del pensiero socialista, e aderisce alla frazione \u201cterzinternazionalista\u201d\ndel P.S.I considerando inadeguato il massimalismo socialista, ma non partecipa\nalla scissione di Livorno che porta alla nascita del P.Cd'I.,\ncon il quale inizialmente non ha rapporti. Lavora tuttavia nei circoli\ngiovanili socialisti, per dare contenuto politico all'organizzazione e per\nstabilire i contatti con i giovani antifascisti della citt\u00e0 e della provincia\ndi Ferrara.\nNel 1922, quando la violenza\nfascista si fa sempre pi\u00f9 massiccia, fino a culminare nella \u201cMarcia su Roma\u201d, \u00e8\ncostretto ad abbandonare la scuola a causa delle persecuzioni di cui \u00e8 fatto\noggetto, anche da parte degli insegnanti, come studente socialista. Gi\u00e0 nel\n1921 era stato fermato dai Carabinieri e subito rilasciato perch\u00e9 sorpreso con\naltri compagni a cantare Bandiera Rossa.\nNuovamente arrestato il 24\ndicembre 1922, a Milano, dove si era recato per una riunione di partito, e\nrilasciato dopo una decina di giorni, inizia di nuovo a Ferrara l'attivit\u00e0\npolitica vera e propria per la quale \u00e8 sempre pi\u00f9 preso di mira dalle autorit\u00e0\ndi polizia e costretto a lasciare il lavoro presso un commerciante di mobili\n(dove attiva uno dei centri dell'organizzazione socialista). Qui i socialisti\nterzinternazionalisti si avvicinano sempre di pi\u00f9 alle idee del PCd'I, nel\nquale entreranno nel 1924. Bosi assume ufficialmente la direzione della\nfrazione di Ferrara ed entra sempre pi\u00f9 in contatto con i comunisti ferraresi.\nNel dicembre del 1923 abbandona\nFerrara e si reca a Milano, entra negli organismi dirigenti della Federazione\nGiovanile Socialista, e si adopera per la fusione tra Partito Comunista e\nsocialisti terzinternazionalisti, che avverr\u00e0 nel 1924. \nL'attivit\u00e0 politica, da quel\nmomento in avanti, sar\u00e0 sempre pi\u00f9 difficile e pericolosa, imperniata\nsoprattutto sul sostegno all'organizzazione contro gli attacchi fascisti e\ndella polizia. Bosi la svolge in varie zone d'Italia, e viene di nuovo\narrestato alla fine del 1924 in Abruzzo e successivamente nel maggio 1925 a\nFoggia. Di qui viene tradotto a Ferrara, dove subisce un brutale pestaggio che\nlo fa ricoverare in ospedale, dal quale fugge e torna a Milano. Qui riprende\nl'attivit\u00e0, soprattutto di propaganda, seguendo le direttive di Antonio Gramsci,\nche conosce personalmente. Attivit\u00e0 che, dopo la momentanea crisi del fascismo\nconseguente al delitto Matteotti, entra nella quasi completa clandestinit\u00e0 a causa\ndelle persecuzioni. \nBosi viene destinato dal partito\nal Sud, dove il lavoro \u00e8 pi\u00f9 difficile e rischioso per la diffidenza delle\npopolazioni e la presenza di un fascismo diffuso e subdolo. Diventa segretario\ninterregionale della Federazione Giovanile Comunista per la Sicilia e la\nCalabria e si trasferisce a Catania. Qui nel 1926 la polizia arresta tutti i\ndirigenti del partito e della federazione giovanile, compreso Bosi. Nel\nfrattempo sono uscite le leggi speciali fasciste, che superano il vecchio\ncodice penale, e dunque gli arrestati verranno processati dal Tribunale Speciale. Trasferiti a Roma a Regine Coeli il processo, che si terr\u00e0\nsolo nel 1928, che commina a Bosi la condanna pi\u00f9 pesante tra tutti i\ncondannati. Gli saranno inflitti dieci anni.\nGli anni del carcere significano\nisolamento, percosse, angherie, alle quali resiste leggendo e studiando, anche\nlingue straniere, sui libri della biblioteca del carcere o mandati da casa,\ntentando di mantenersi in salute, di non incappare nelle punizioni. \nLa detenzione \u00e8 dura, tra cimici,\nmancanza di igiene, freddo, perquisizioni \"\u201cesterne e interne\u201d,\" convivenza con\ndetenuti comuni mafiosi o criminali. Durante la detenzione muoiono prima il\npadre, la cui scomparsa lascia la madre e una sorella nella quasi indigenza,\npoi la madre.\nPassa da un carcere all'altro,\nPortolongone (oggi Porto Azzurro), Spoleto, Civitavecchia, dove\ntrova altri dirigenti comunisti come Girolamo Li Causi, Umberto Terracini, Giancarlo Pajetta, Emilio Sereni.\nUscir\u00e0, nel dicembre 1932 per l'amnistia proclamata per il decennale\ndell'avvento del partito Fascista al potere. \nDopo la scarcerazione torna a\nFerrara dove si dedica alla riorganizzazione del Partito Comunista e alle lotte\ndi braccianti, contadini, anche fuori provincia. Le attivit\u00e0 sono intense ed\nefficaci, e ci\u00f2 lo porta ad un nuovo arresto nel 1933 e a un nuovo processo del\nTribunale Speciale, che gli infligge altri 16 anni di carcere. Rester\u00e0 a Civitavecchia\nfino al 1941, e questi anni, nonostante la detenzione dura, sono anni di\nstudio, di discussioni politiche con gli altri detenuti, di approfondimenti e\ndi elaborazioni importanti per quella che sar\u00e0 la politica del dopoguerra. In\nparticolare Bosi approfondisce le tematiche economiche e agrarie, che saranno\nanche dopo la guerra una delle sue passioni e materia di incarichi importanti. \nSono gli anni di maggiore potere\ndel regime, e di arresti eccellenti, come quello di Antonio Gramsci, ma anche di\nammonizioni, confino, disoccupazione forzata, divieto di pubblicazioni e di\nogni forma di comunicazione. La pi\u00f9 assoluta clandestinit\u00e0 per comunisti e\nantifascisti.\nUsufruendo di una nuova amnistia\nesce dal carcere nel febbraio 1941 e viene inviato a Ferrara in libert\u00e0\nvigilata. Riprende l'attivit\u00e0 di contatto con gli antifascisti e i comunisti, lavorando\nper l'unit\u00e0 delle forze antifasciste, attivit\u00e0 che si intensifica nel 1943,\nquando si inizia a preparare la lotta armata pensando che la caduta del fascismo\nsia imminente, prima , dal maggio 1943, a\nMilano, dove diviene segretario della federazione comunista, poi dopo l'8\nsettembre in Piemonte, e poi nel giugno del 1944 a Genova, con l'incarico di\nispettore politico e militare. Il periodo del governo Badoglio vede un\nallentamento della repressione e un'attivit\u00e0 semi-clandestina, ricominciano a\nuscire l'Unit\u00e0 e altre pubblicazioni politiche.\nA Milano gli capita di fare un\ncolloquio, come allora avveniva, con un giovane\nattivista. Era il 26 luglio del 1943. Quel giovane era Pietro Ingrao.\nAttivit\u00e0 e incarichi del dopoguerra.\nLa lotta partigiana porter\u00e0 alla preparazione dell'insurrezione del 1945, alla quale Bosi non partecipa poich\u00e9 chiamato a Milano a sostituire al lavoro giovanile Eugenio Curiel, assassinato dai fascisti. Di passaggio a Milano ha conosciuto, ancora in clandestinit\u00e0, quella che diventer\u00e0 sua moglie dopo la Liberazione, Anna, una giovane donna impegnata da tempo nel lavoro clandestino contro i fascisti e i nazisti, che occupano la citt\u00e0. La rivede il 26 aprile e da quel momento non si separeranno pi\u00f9.\nAi primi di maggio 1945, dopo la Liberazione, \u00e8 inviato a Roma come delegato del Comitato di Liberazione Nazionale e rappresentante del Fronte della Giovent\u00f9 (conosciuto col nome di Ernesto, usato in clandestinit\u00e0), con il compito di chiedere al governo in carica il ristabilirsi della vita democratica nel Paese, compresa l'indizione di libere elezioni. L'allora ministro Alcide De Gasperi non li ricever\u00e0 nemmeno.\nA Roma viene raggiunto dalla compagna, dopo un viaggio avventuroso con i mezzi di fortuna che si potevano trovare in quel momento. \nInizia intanto ad occuparsi di nuovo del Mezzogiorno, del Partito e di problemi di agricoltura. Tornato a Ferrara diviene Segretario della Federazione del Partito Comunista che acquisisce enormi consensi divenendo una organizzazione di massa impegnata nella ricostruzione post bellica e della partecipazione democratica, distrutta dagli anni del fascismo, e delle istituzioni locali. Si adopera quindi per la ricostruzione della legalit\u00e0, delle strutture e delle contrattazioni sindacali, come ad esempio quelle bracciantili, mentre si preparano il referendum istituzionale, le nuove elezioni per l'Assemblea Costituente e le amministrative del 1946.\nBosi viene eletto alla Costituente, ed \u00e8 quindi uno dei padri della Costituzione Italiana e della Repubblica democratica. Viene inoltre chiamato alla segreteria nazionale della Confederterra (Confederazione Generale dei Lavoratori della Terra, nata come organizzazione unitaria di tutti i lavoratori della terra, braccianti, contadini, mezzadri), alla cui guida rester\u00e0 fino allo scioglimento nel 1956. Nel periodo della segreteria di Bosi nasce il primo contratto nazionale dei braccianti, poi quello dei mezzadri, con l'appoggio della CGIL e delle categorie dei lavoratori dell'industria. \nIl 1947 \u00e8 la rottura definitiva dell'unit\u00e0 delle forze antifasciste, con la preclusione verso il PCI (che porter\u00e0 alla sconfitta alle elezioni politiche del 1948), e PCI e PSI vengono espulsi dal Governo. Bosi entra di diritto nella prima legislatura del Senato avendo scontato pi\u00f9 di 5 anni di carcere, e nell'Assemblea Costituente, dove fa parte della Commissione Agricoltura, e tiene il primo discorso per il PCI in materia agraria, discorso che Togliatti far\u00e0 poi pubblicare. \u00c8 quindi uno degli artefici dell'art. 44 della Costituzione, che regola e limita la propriet\u00e0 terriera privata. \nNel 1953 viene eletto al Senato e rieletto nel 1958, sempre ricoprendo l'incarico di Vicepresidente della Commissione Agricoltura, collaborando perci\u00f2 alla legge sulla Riforma Agraria. Sono tuttavia anni di profonde divisioni politiche e di continui tentativi di emarginazione dei dirigenti del PCI da parte del potere dominante della Democrazia Cristiana.\nNel 1949 viene fondata l'Unione Internazionale dei Lavoratori Agricoli, aderente alla Federazione Sindacale Mondiale Bosi ne viene eletto segretario e lo rester\u00e0 fino al 1960, quando la sede verr\u00e0 spostata a Praga.\nQuesta nuova esperienza lo condurr\u00e0 in diversi paesi in via di sviluppo, come in America Latina e in paesi coloniali o ex-coloniali, dove porter\u00e0 proposte, e sosterr\u00e0 le lotte dei braccianti e dei contadini, per la riorganizzazione dei ceti agricoli di quei paesi, dove i lavoratori sono ancora in condizioni arcaiche e l'agricoltura \u00e8 spesso dominata dalle multinazionali e dal monopolio statunitense della United Fruits. Proprio per l'opposizione condotta a difesa dei lavoratori guatemaltechi, oggetto di massacri il cui mandante era probabilmente proprio l'United Fruits, che si opponeva alla riforma agraria del Guatemala, viene condannato nel periodo del \u201cmaccartismo\u201d del Comitato contro le attivit\u00e0 antiamericane. \nCome rappresentante della Federazione Sindacale Mondiale partecipa fin dal primo a tutti i Congressi Mondiali per la Pace, e propone, in anni di guerra fredda, l'apertura dei rapporti tra paesi socialisti e paesi capitalisti.\nLe divisioni politiche di questi anni rompono tutti i fronti unitari non solo tra partiti, ma anche tra sindacati. Cos\u00ec come nascono l'Associazione Nazionale Coltivatori Diretti e la CISL, nell'area cattolica vicina alla DC, restano nell'area vicina al PCI la Federbraccianti, la Federmezzadri, le associazioni dei contadini (futura Alleanza Contadini) e la CGIL. Bosi si occupa ancora nei primi anni '60 di promuovere nuovi organismi tra i piccoli coltivatori diretti, in contrapposizione ai grandi proprietari terrieri e delle industrie di trasformazione. In particolare nel 1963-64 contribuisce al successo del Consorzio Nazionale Bieticultori, e a ottenere vantaggi economici notevoli per i contadini in un settore agricolo particolarmente importante per la sua provincia, Ferrara.\nDal 1964 al 1972 Bosi \u00e8 eletto consigliere provinciale a Ferrara, ricoprendo la carica di assessore prima alla Sanit\u00e0, poi al Personale e infine alle Finanze ed Economato. Come assessore alla Sanit\u00e0 innova gli interventi nei confronti dell'infanzia con problemi sociali e familiari, dei bambini con gravi handicap come la spasticit\u00e0, spesso a quel tempo causata dalle cattive pratiche ostetriche, e delle cure psichiatriche, contribuendo al processo che porter\u00e0 alla chiusura dei manicomi e alla futura legge Basaglia.\nTerminato il mandato amministrativo \u00e8 comunque rappresentante della Provincia di Ferrara nel Comitato Regionale che ha il compito di controllare gli atti dei Comuni, delle Opere Pie, dei Consorzi tra enti locali. Le sue competenze finanziarie lo avevano gi\u00e0 portato fin dal 1956 alla Presidenza del Collegio dei sindaci revisori del PCI (del cui Comitato Centrale ha fatto parte fino agli anni '80), incarico che ha ricoperto per numerosi anni, e che gli valse l'invito permanente al Comitato Centrale anche in anni successivi alla nascita del PDS.\nLa sua attivit\u00e0 politica e di testimonianza storica non si ferma neppure con l'avanzare dell'et\u00e0 e la cessazione degli incarichi pi\u00f9 importanti. \nNel 1973 \u00e8 stato uno dei fondatori dell'Istituto di Storia del Movimento Operaio e Contadino (ISMOC) di Ferrara. Membro del consiglio di gestione dell'Istituto dal 1973, ha mantenuto la carica fino al 1995, anno della sua scomparsa, anche dopo la trasformazione nel 1990 in Istituto di Storia Contemporanea di Ferrara.\nDal 1977 al 1987 \u00e8 stato Presidente dell'ANPI (Associazione Nazionale Partigiani d'Italia) di Ferrara, svolgendo in prima persona attivit\u00e0 che lo hanno portato spesso nelle scuole superiori per confrontarsi con gli studenti sulla storia del fascismo e della costruzione della democrazia nel nostro Paese.\nIn precedenza ha ricoperto anche la carica di Presidente dell'Associazione Nazionale Perseguitati Politici Antifascisti (ANPPIA).\nNel 1993, compiuti 90, ha voluto recarsi a Roma dove ha ricevuto dalle mani di Giorgio Napolitano, allora Presidente del Senato, la medaglia di riconoscimento che il Senato riserva agli ex-senatori che abbiano appunto compiuto i 90 anni.\nIlio Bosi scompare il 5 dicembre 1995, all'et\u00e0 di 92 anni.\nHa pubblicato un libro autobiografico, \u201cIl bastone e la galera\u201d, ed. Corbo."}
{"id": "1657795", "revid": "610351", "url": "https://it.wikipedia.org/wiki?curid=1657795", "title": "Trattato anglo-olandese del 1814", "text": "Il trattato anglo-olandese del 1814, noto anche come convenzione di Londra del 1814, \u00e8 un trattato firmato dal Regno Unito e dalle Provincie Unite, a Londra il 13 agosto 1814. Esso regol\u00f2 i sussidi britannici a sostegno della ricostruzione di un forte regno nei Paesi Bassi, nonch\u00e9 la sistemazione di tutte le pendenza coloniali fra i due Paesi. Segnando un passo decisivo della uscita delle antiche Province Unite dalla lunga ed interminabile bufera del periodo franco-bataviano.\nContesto: la benevolenza inglese verso l'Olanda.\nPer un interregno durato fra il 1811 ed il 1816, nel corso delle guerre napoleoniche, il Regno Unito prese possesso o conquist\u00f2 tutte le antiche colonie gi\u00e0 appartenute alla Compagnia Olandese delle Indie Orientali e delle Indie Occidentali, inclusa financo la fondamentale base di Giava (vedi: Guerra anglo-olandese per Giava). Lo stesso accadeva per le colonie francesi. Negli anni precedenti, infatti, la antica Repubblica delle Sette Province Unite, era stata succeduta da una Repubblica Batava e, poi, da un Regno d'Olanda, entrambe stati satelliti della Francia rivoluzionaria ed imperiale, sinch\u00e9 dette province erano addirittura state direttamente annesse all'Impero napoleonico. Si trattava, in ogni caso, di Stati in guerra con il Regno Unito.\nLo stesso, tuttavia, non valeva per lo \"statolder\" (il reggente) della antica Repubblica delle Sette Province Unite, Guglielmo V di Orange-Nassau, morto in esilio, n\u00e9 per il di lui erede, anche lui Guglielmo, i quali non riconoscevano la successione di stati seguiti alla loro cacciata dal Paese. Difatti, il trattato del 1814 venne sottoscritto dai rappresentanti dello \"statolder\" a nome della Provincie Unite: uno stato che, in effetti, aveva cessato di esistere sin dal 1795 (tanto che il trattato di Parigi, di 73 giorni precedente, indicava il Paese genericamente come Olanda).La protezione che Londra esercitava sulla Casa di Orange-Nassau, comunque, consent\u00ec ai negoziatori olandesi di ottenere concessioni rilevanti ed anzi, occorrerebbe dire, sin insperate, alla luce della oggettiva debolezza della posizione negoziale di partenza.\nPremesse: Gli accordi preliminari.\nIl protocollo di intesa anglo-olandese del 1813.\nLe basi del trattato vennero poste sin dal 27 aprile 1813, allorch\u00e9 il \"tout-puissant\" ministro degli esteri britannico Castlereagh, aveva comunicato a Guglielmo l'interesse inglese alle seguenti linee generali delle future intese:\nTali promesse costituiscono una testimonianza tanto pi\u00f9 significative della protezione britannica, in quanto all'epoca Napoleone era ancora sovrano in carica del Paese rivendicato dallo \"statolder\".Ma tali accordi ipotetici assunsero ad un tratto rilevanza con la Battaglia di Lipsia. Un mese e mezzo pi\u00f9 tardi, il 30 novembre, il Principe d'Orange rientrava nei Paesi Bassi, a Scheveningen, accolto con entusiasmo, ed il 2 dicembre entrava in Amsterdam e veniva proclamato Principe-Sovrano dei Paesi Bassi: assai pi\u00f9 di \"statolder\", qualcosa meno di re.\nVisita di Castlereagh ad Amsterdam: riconferma degli accordi.\nIl 14 gennaio Guglielmo veniva raggiunto all'Aia dal Castlereagh, sulla via di Chaumont: questi riconferm\u00f2 il progetto britannico di annessione alle \u201cProvince Unite\u201d degli antichi Paesi Bassi austriaci oltre a pezzi della Germania sulla riva sinistra del Reno (nota come \"cis-renania\"). In cambio, naturalmente, Londra si aspettava da Guglielmo che egli non ponesse eccessive difficolt\u00e0 ad arrangiamenti relativi alle colonie, al momento, comunque, tutte sotto occupazione militare britannica. Si trattava, per Guglielmo, di un ottimo affare, che comunque era forzato a concludere, e, naturalmente, accett\u00f2.\nIl trattato di Chaumont: le altre potenze aderiscono preliminarmente al protocollo.\nAppena prima del crollo definitivo di Napoleone, il 1\u00ba marzo 1814, l'impostazione del Castlereagh venne fatta propria dagli alleati: il trattato di Chaumont stabiliva che: \"L'Olanda\" (sic) \"stato libero ed indipendente, sotto la sovranit\u00e0 del Principe d'Orange, con un accrescimento territoriale e lo stabilimento di una conveniente frontiera\".In pratica Castlereagh si era assicurato, quanto ai Paesi Bassi, gli obiettivi principali della sua azione. Restavano da stabilire solo i dettagli.\nIl trattato di Parigi: le potenze si impegnano formalmente ma genericamente.\nCrollato il Primo Impero francese, le potenze vincitrici sottoscrissero il trattato di Parigi del 30 maggio 1814, una sorta di accordo preliminare che fissava le linee guida dei successivi accordi di dettaglio. Esso era composto da una parte ufficiale e da una, pi\u00f9 limitata, serie di articoli separati e segreti.L'articolo 6 della parte del trattato ufficiale registrava, laconicamente, che \"L'Olanda posta sotto la sovranit\u00e0 della Casa di Orange ricever\u00e0 un ingrandimento territoriale. Il titolo e l'esercizio della sovranit\u00e0 non potranno, in alcun caso, appartenere ad alcun principe titolare od erede di una corona straniera\". Esso si leggeva in unione con l'articolo 3 segreto, che aggiungeva: \"i territori compresi fra il mare, la frontiera francese\" del 1796 \"e la Mosa, sar\u00e0 unit\u00e0 in perpetuit\u00e0 all'Olanda\", addirittura motivando: \"la instaurazione di un giusto equilibrio in Europa esige che l'Olanda sia costituita in una dimensione che la mettano in condizione da sostenere, da sola e con i propri mezzi, la propria indipendenza\". Non solo, veniva registrato il consenso dell'antico possessore dei Paesi Bassi cattolici, l'Impero austriaco, che, ai sensi dell'articolo 2 segreto vedeva estendere il proprio dominio in Italia estese \"al Po, al Ticino ed al Lago Maggiore\". In pratica Castlereagh aveva definito il prezzo da pagare a Vienna per quanto gi\u00e0 pattuito a Chaumont: Vienna scambiava Bruxelles con Milano.\nLe attese britanniche potevano dirsi soddisfatte. Restava, tuttavia, da sfruttare l'opportunit\u00e0 di negoziare un ulteriore rafforzamento del neonato mini-impero olandese, verso la \"cis-renania\". Un tema delicato, in quanto occorreva contemperare le ambizioni anglo-olandesi con l'esigenza di compensare la Prussia. Ci\u00f2 tanto per la zona fra la Mosa e la frontiera tedesca (articolo 3 segreto: \"la frontiera sulla riva destra della Mosa sar\u00e0 regolata in accordo con le convenienze militari dell'Olanda e dei suoi vicini\"), quanto fra tale frontiera ed il Reno (articolo 4 segreto: \"i territori tedeschi sulla riva sinistra del Reno \u2026 servir\u00e0 all'ingrandimento dell'Olanda ed a compensazione per la Prussia ed altri Stati tedeschi\").\nNulla, invece, veniva disposto quanto alle colonie olandesi, un'assenza che spiccava a confronto con le dettagliate indicazioni circa le colonie francesi. Ma Guglielmo non poteva pretendere di pi\u00f9: un po' perch\u00e9 erano in ballo gli ingrandimenti in Europa, un po' poich\u00e9 era legato alla promessa del 1813 di attendere la restituzione delle colonie \"sino a quando il Regno Unito avesse ritenuto conveniente ai propri interessi\".\nIl trattato anglo-olandese del 1814.\nNon dovette, tuttavia, attendere a lungo: il 13 agosto 1814 venne firmato a Londra un apposito trattato bilaterale. Lo firmarono Castlereagh per il Regno Unito ed Hendrik Fagel (o Henry Fagel) per le Province Unite.\nLa sistemazione coloniale.\nLe colonie restituite.\nGli Inglesi restituivano agli Olandesi i loro possedimenti coloniali in Africa, America ed Asia, quali erano prima della invasione francese della Seconda Rivoluzione batava del dicembre 1794 (o prima dello scoppio della guerra, il 1\u00ba gennaio 1803).Le condizioni di restituzioni erano uguali a quelle previste per le colonie francesi, dal trattato di Parigi: tre mesi per quelle in America o sino al Capo di Buona Speranza, sei mesi per le altre (articolo 5). La riconsegna, tuttavia, avvenne con maggiore lentezza: Giava, ad esempio, insieme agli altri possedimenti, veniva resa al neonato Regno Unito dei Paesi Bassi solo nel 1816.\nLe colonie trattenute.\nDalla riconsegna vennero, tuttavia, escluse le basi di Berbice, Demerara ed Essequibo, che passarono a costituire la Guiana britannica: non si tratt\u00f2 di una grande perdita, in quanto, nei diciotto anni di quasi continuata occupazione, gran parte delle piantagioni erano ormai passate in mani di soggetti britannici. Ai soggetti olandesi, inoltre, venivano comunque conservati i preesistenti diritti di propriet\u00e0 e commerciali.Lo stesso valeva per la cessione del distretto di Bernagore, vicino a Calcutta, in cambio di un diritto annuale da stabilirsi, una questione che si trascin\u00f2 per anni e venne regolata solo nel trattato del 1824.Diverso il caso dell'ultima cessione al Regno Unito: la Colonia del Capo, ove forte era la presenza di una popolazione di lingua olandese, o \"afrikaans\", se si preferisce, dalla quale discendono gli attuali Boeri: prevalse, tuttavia, il fondamentale interesse strategico del Regno Unito a controllare la rotta dell'India. D'altra parte, alle garanzie di propriet\u00e0 e commerciali gi\u00e0 offerte per gli olandesi di Berbice, Demerara ed Essequibo, si aggiungeva alle navi olandesi \"di ogni tipo\" l'accesso per \"rifornimento o riparazioni\" alle stesse condizioni concesse al naviglio inglese.\nLe colonie scambiate.\nDiverso fu il trattamento della base commerciale di Cochin e relative dipendenze, poste sulla costa del Malabar, in India: un porto antichissimo, che aveva ospitato anche la tomba di Vasco de Gama, ma ormai decaduto e, comunque, isolato in un subcontinente ormai quasi interamente britannico.Fu, quindi, logico scambiarlo con l'isola di Bangka, posta presso Sumatra: uno scacchiere decisamente pi\u00f9 strategico per gli interessi coloniali dei Paesi Bassi.Agli Inglesi, d'altronde, l'isola non interessava granch\u00e9, avendola essi ottenuta solo dal 1812, dal sultano di Palembang: un'epoca immediatamente successiva alla conquista di Giava, quando non era affatto detto che il Regno Unito avrebbe rinunciato all'arcipelago indonesiano.\nLa compensazione per Guadalupa.\nGli Inglesi accettarono di pagare un milione di sterline alla Svezia, a compensazione delle sue rivendicazioni su Guadalupa. Tale previsione rispondeva ad una necessit\u00e0 che riguardava i Paesi Bassi solo indirettamente.L'isola, infatti, non era mai stata colonia olandese, bens\u00ec francese, e come tale era stata occupata, sin dal 4 febbraio 1810, dal Regno Unito. Questa, per\u00f2, il 3 marzo 1813, ne aveva ceduto la propriet\u00e0 al principe ereditario di Svezia, Bernadotte, al fine di allettarlo in vista della entrata di quel Regno nella sesta coalizione anti-francese, in un momento in cui Napoleone era tornato disfatto dalla Campagna di Russia. Un trasferimento che mai ebbe luogo, in quanto, crollato il Primo Impero francese, il trattato di Parigi del 30 maggio 1814 disponeva il ritorno di Guadalupa al restaurato \"Regno di Francia\" di Luigi XVIII.Restava da compensare Bernadotte. E la situazione presentava qualche rischio per Guglielmo, in quanto gli emissari svedesi stavano proponendo di scambiare la Guadalupa con un'altra isola, fra le molte colonie olandesi che Londra ancora occupava: ecco perch\u00e9 fu importante ottenere, per la Svezia, una compensazione monetaria. Ed ecco perch\u00e9 tale previsione, apparentemente estranea, trov\u00f2 posto nel trattato.\nLa annessione del Belgio.\nAlle predette compensazioni, Guglielmo ne aggiungeva una assai pi\u00f9 rilevante: dei sussidi (sino a 3 milioni di sterline) specificamente indirizzati alla \"sistemazione definitiva e soddisfacente dei Paesi Bassi cattolici\" (leggi il Belgio) \"in unione con l'Olanda. Il che equivaleva ad un ulteriore garanzia, da parte della maggiore superpotenza mondiale, acch\u00e9 le promesse del trattato di Parigi venissero confermate dallo scrivendo trattato di Vienna.\"Dal momento che la giustificazione principale per l'annessione dei Paesi Bassi cattolici era rappresentata dalla costituzione di una nuova barriera all'espansionismo francese, una garanzia altrettanto importante della precedente era rappresentata dall'impegno britannico ad investire, ognuna, 2 milioni di sterline, per \"l'estensione ed il miglioramento delle difese dei Paesi Bassi\".\nTali sussidi erano espressamente concessi \"in considerazione ed in soddisfazione degli impegni\" di cessione della Colonia del Capo e della costituenda Guiana britannica.\nAltrove segnalano, infine, un contributo di 3 milioni di sterline per ripagare la met\u00e0 del dell'esistente debito olandese verso l'Impero Russo. Ma non ve ne \u00e8 traccia nel trattato: forse esse vennero indicate in un accordo collegato.\nUn passo verso l'abolizione della schiavit\u00f9.\nIl trattato prendeva atto di una dichiarazione inglese del 15 giugno 1814 (che proibiva che nessuna nave negriera potesse essere rifornita nei porti britannici, n\u00e9 ammessa nelle basi britanniche della costa africana, n\u00e9 che alcun indigeno di detti possedimenti potesse essere fatto schiavo), accordando l'assenso preliminare a che tali restrizioni si applicassero anche a naviglio olandese.La dichiarazione riprendeva una precedente legge votata, nel 1807, dalla Camera dei Comuni, che aveva proibito l'ingresso, nei porti britannici, di navi impegnate nella tratta degli schiavi. Essa, altres\u00ec, confermava una linea di condotta abolizionista, che, da ormai pi\u00f9 di un decennio, rappresentava una delle priorit\u00e0 della politica britannica. Tanto che venne imposta a tutte le altre potenze quando, l'8 febbraio 1815, nel contesto del Congresso di Vienna, venne sottoscritta una \"Dichiarazione contro la tratta dei negri\": essa proibiva, appunto, la tratta, non il possesso di schiavi, tant'\u00e8 che financo in certe colonie britanniche essa venne abolita solo nel 1833.\nAllo stesso modo, il trattato non impegnava affatto le Province Unite a liberare gli schiavi \"gi\u00e0 in possesso\", bens\u00ec solo di non \"acquisirne di nuovi\". Per giunta, la presa d'atto delle restrizioni britanniche non costituiva che un gesto di realismo, non comprendendosi come la piccola flotta olandese avrebbe mai potuto opporsi alla volont\u00e0 della maggior flotta del mondo. Ne consegue, quindi, che Guglielmo, accettando il diktat britannico, non comp\u00ec alcun particolare sacrificio.\nConseguenze: gli affari olandesi al Congresso di Vienna.\nScarso peso della diplomazia olandese.\nLa sistemazione definitiva delle questioni continentali che riguardavano il neonato Regno Unito dei Paesi Bassi, venne con il trattato di Vienna, che segn\u00f2, per le antiche Province Unite, l'uscita definitiva dalla lunga ed interminabile bufera del periodo 'franco-bataviano'.Il trattato venne negoziato e concluso, l'8 giugno 1815, dalle cinque grandi potenze. Come tutti gli altri Stati d'Europa, i Paesi Bassi poterono solo applaudirne la stesura finale. La loro posizione, in sostanza, fu totalmente dipendente dal benvolere di Londra, quindi dai suoi interessi. Una debolezza che si riflesse per intero nel testo del trattato.\nSistemazione definitiva delle questioni continentali.\nQuanto alle questioni europee, un continente ove Londra non nutriva alcuna ambizioni territoriali, essa aveva mantenuto, per intero, quanto promesso dal Castlereagh il 27 aprile 1813:\nMancata sanzione internazionale delle questioni coloniali.\nL\u00ec dove Guglielmo aveva da lamentarsi del Castlereagh, al contrario, era riguardo alla questione coloniale: il contenuto del trattato anglo-olandese, infatti, non veniva per nulla riportato nel trattato di Vienna: ci\u00f2 che faceva mancare ogni garanzia internazionale e lasciava i Paesi Bassi in balia del benvolere inglese.Tant'\u00e8 che le questioni secondarie lasciate aperte (delimitazione delle aree di influenza attorno allo Stretto di Malacca, diritti commerciali olandesi nelle colonie indiane cedute) si trascinarono per un decennio, sinch\u00e9 esse vennero regolate con un \"addendum\", noto come trattato anglo-olandese del 1824."}
{"id": "1657796", "revid": "1005847", "url": "https://it.wikipedia.org/wiki?curid=1657796", "title": "Stazione meteorologica di Pontremoli", "text": "La stazione meteorologica di Pontremoli \u00e8 la stazione meteorologica di riferimento relativa alla localit\u00e0 di Pontremoli.\n\u00c8 controllata direttamente dalla Societ\u00e0 Meteorologica Italiana.\nCoordinate geografiche.\nLa stazione meteo si trova nell'Italia centrale, in Toscana, in provincia di Massa-Carrara, nel comune di Pontremoli, a 215 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +5,1\u00a0\u00b0C; quella del mese pi\u00f9 caldo, luglio, si attesta a +21,7\u00a0\u00b0C .\nLe precipitazioni medie annue nel medesimo trentennio si attestano a 1.607,4\u00a0mm, con elevato picco in autunno e con minimo relativo in estate."}
{"id": "1657799", "revid": "1543377", "url": "https://it.wikipedia.org/wiki?curid=1657799", "title": "Traian Vuia (Timi\u0219)", "text": "Traian Vuia (in passato \"Bujoru\", in ungherese \"Bozsor\") \u00e8 un comune della Romania di 2.074 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 6 villaggi: Jupani, S\u0103ceni, Sudria\u0219, Surducu Mic, Susani, Traian Vuia.\nBujoru ha assunto l'attuale denominazione nel 1950, in onore dell'inventore Traian Vuia, che qui nacque nel 1872."}
{"id": "1657801", "revid": "1869172", "url": "https://it.wikipedia.org/wiki?curid=1657801", "title": "Alfons Benedikter", "text": "Per 50 anni (1948-1998) fu consigliere del Consiglio provinciale della Provincia di Bolzano e membro della Giunta regionale della Regione Trentino-Alto Adige (1948-1960) e dal 1960 fino al 1988 membro della Giunta provinciale altoatesina.\nCarriera.\nDurante la sua adolescenza Alfons Benedikter a Silandro conobbe l'oppressione fascista della minoranza di lingua tedesca dell'Alto Adige. Dopo la maturit\u00e0 nel 1936 inizi\u00f2 il corso di laurea di giurisprudenza a Napoli, concluso con la laurea nel giugno 1940. Presso l'Istituto Orientale di Napoli impar\u00f2 anche la lingua russa. Quando l'Alto Adige nel 1939, in occasione delle cosiddette \"opzioni\" (trattato stipulato fra Hitler e Mussolini per trasferire gli altoatesini germanofoni nel Terzo Reich), fu lacerato da un profondo conflitto interno, la famiglia di Benedikter decise di restare in patria.\nDi conseguenza Alfons Benedikter nel 1940 fu arruolato nell'esercito italiano, ma pi\u00f9 tardi disert\u00f2 in Germania dove fu subito inquadrato nella Wehrmacht. Fino all'aprile del 1945 Benedikter prest\u00f2 servizi di guerra su vari fronti fra l'URSS e Montecassino. Solo le sue conoscenze della lingua russa alla fine gli salvarono la vita. Prosegu\u00ec a coltivare la passione per la lingua e la cultura russa anche dopo la guerra e varie volte in missione politica visit\u00f2 prima l'Unione Sovietica e dopo la Federazione Russa. Dal 1960 Alfons Benedikter ha vissuto a Frangarto una delle frazioni di Appiano, nei pressi di Bolzano.\nPolitica.\nAlfons Benedikter fa parte della generazione che ha fondato e costruito la S\u00fcdtiroler Volkspartei (SVP, partito popolare sudtirolese), di cui era vicepresidente dal 1956 al 1966. Si trova anche fra i fondatori del sindacato CISL provinciale e del KVW (ACLI di lingua tedesca). Dal 1948 fino al 1988 rappresent\u00f2 il suo partito nel governo regionale con responsabilit\u00e0 per l'artigianato, per i vigili del fuoco ed altri settori. Dal 1960 al 1988 Benedikter ricopr\u00ec la carica di assessore provinciale per l'edilizia agevolata, la programmazione economica e l'urbanistica.\nFino al 1970 fu anche responsabile della tutela del paesaggio. Durante tutto questo periodo fu anche vicepresidente della provincia sotto Silvius Magnago, di cui venne denominato \"il braccio destro\". Negli anni sessanta Alfons Benedikter, assieme a Friedl Volgger, ripetutamente venne inviato a rappresentare le istanze sudtirolesi nell'ambito dell'ONU a New York, quando la vertenza sul Sudtirolo venne discussa nel foro mondiale. Nel conflitto sull'autonomia tra la minoranza sudtirolese e lo stato italiano Benedikter nel 1969 si schier\u00f2 contro il cosiddetto \"pacchetto\", che di seguito fu la base del nuovo statuto di autonomia approvato nel 1972.\nNonostante ci\u00f2 come membro delle Commissioni dei 6 e dei 12 dal 1972 al 1989 Benedikter diede un contributo essenziale all'applicazione dello Statuto di autonomia attraverso le norme di attuazione, partecipando a circa 60 sessioni del Consiglio dei ministri a Roma. In questo periodo Benedikter fu anche capogruppo della SVP nel Consiglio regionale del Trentino-Alto Adige. Alla fine degli anni ottanta Benedikter si oppose alla conclusione delle trattative sull'autonomia che prevedeva la \"dichiarazione liberatoria\" dell'Austria davanti all'ONU, poi avvenuta nel giugno 1992.\nLasci\u00f2 successivamente la SVP e con Eva Klotz fond\u00f2 l'Union f\u00fcr S\u00fcdtirol, impegnata per l'autodeterminazione degli altoatesini, che rappresent\u00f2 nel Consiglio provinciale dal 1988 fino al 1998. Alfons Benedikter, oltre il suo ruolo di architetto dell'autonomia altoatesina \u00e8 apprezzato e ricordato anche per il suo instancabile impegno per la tutela dell'ambiente e del paesaggio dell'Alto Adige."}
{"id": "1657803", "revid": "2084998", "url": "https://it.wikipedia.org/wiki?curid=1657803", "title": "Isolatore sismico", "text": "Nel campo dell'ingegneria civile e dell'architettura con il termine isolatori sismici si intendono tutti quei dispositivi che servono a isolare la struttura portante degli edifici dagli effetti di un terremoto.\nStoria.\nDa sempre i costruttori hanno cercato sistemi idonei per difendersi dai terremoti. Sembra che gi\u00e0 i greci in alcuni antichi templi avessero interposto tra il terreno e le fondazioni del tempio degli strati di materiale idoneo a far \"scivolare\" la costruzione rispetto al terreno in caso di terremoto. \u00c8 un dato di fatto che molte antiche costruzioni hanno superato indenni diversi terremoti distruttivi.\nI principi dell'isolamento sismico hanno quindi origini immemorabili ma solo con l'utilizzo dei moderni metodi di calcolo e con la diffusione dei computer si \u00e8 potuta dimostrare e quantificare sia numericamente che sperimentalmente la loro efficacia e sono cos\u00ec iniziate le prime applicazioni a partire dalla fine degli anni settanta del XX secolo.\nL'uso dei dispositivi moderni atti ad isolare la struttura dal terremoto \u00e8 nato inizialmente nel campo dell'ingegneria dei ponti. Infatti fin dagli anni sessanta del XX secolo si faceva uso in diversi paesi del mondo di apparecchi di appoggio in neoprene armato o in acciaio-teflon, di dispositivi oleodinamici per dissipare energia e assorbire le forze di frenatura, ecc.\nI primi viadotti italiani in zona sismica, dotati di dispositivi antisismici, sono stati costruiti negli anni settanta. Dal campo dei ponti l'impiego si \u00e8 poi rapidamente esteso anche all'edilizia in generale.\nUn forte impulso all'utilizzo di questa innovativa tecnica o strategia di ingegneria sismica si \u00e8 avuto a seguito del violento terremoto di Kobe in Giappone nel 1995, terremoto che provoc\u00f2 oltre 6.000 vittime e 300.000 persone sfollate. Subito dopo il terremoto, i cittadini e gli specialisti persero ogni fiducia sulla sbandierata capacit\u00e0 di prevedere i terremoti e sulle tecniche di costruzione antisismiche. Per contro, tale evento disastroso mise in evidenza l'ottima risposta degli edifici dotati di isolatori sismici alla base rispetto alle strutture antisismiche tradizionali a 'base fissa'. Infatti, a differenza di quelle antisismiche convenzionali, le strutture isolate superarono indenni il terremoto.\nNel (2009) risultavano nel mondo gi\u00e0 oltre 10.000 edifici dotati di isolamento sismico, realizzati soprattutto in Giappone dopo il terremoto di Kobe.\nDescrizione.\nPrincipio di funzionamento.\nInterponendo gli isolatori tra le fondazioni e le strutture in elevazione si disaccoppiano le frequenze del sisma dalle frequenze della struttura in elevazione e si evita cos\u00ec l'insorgere di fenomeni di risonanza. Per ottenere questo risultato il sistema di isolamento deve essere progettato in modo tale che la struttura isolata abbia un periodo (inverso della frequenza) proprio fondamentale superiore ai 2,0 - 2,5 sec e almeno triplo rispetto al periodo proprio della stessa struttura non isolata. In questo modo la struttura isolata si comporta durante il sisma quasi come un corpo rigido che tende a rimanere fermo rispetto alle vibrazioni del terreno. Oltre alla riduzione delle forze orizzontali per effetto dell'aumento del periodo fondamentale (e quindi delle sollecitazioni interne alla struttura) si pu\u00f2 avere anche un'ulteriore riduzione delle forze se il sistema di isolamento \u00e8 caratterizzato pure da alti valori di smorzamento relativo.\nUtilizzando gli isolatori sismici si progetta una struttura che rimane in campo elastico anche durante i terremoti pi\u00f9 violenti e conserva integre le capacit\u00e0 dissipative di energia offerte dalla duttilit\u00e0.\nQuesta tecnica coinvolge la protezione dal sisma nella sua globalit\u00e0: non solo si prevede che l'edificio non debba crollare (salvare vite umane), ma si preservano senza alcun danno le strutture, i tamponamenti, gli impianti, ecc. \nL'efficacia di questi dispositivi \u00e8 confermata, oltre al fatto dell'ottimo comportamento di migliaia di strutture isolate che hanno superato senza alcun danno i pi\u00f9 severi terremoti verificatosi negli ultimi decenni, anche da numerose ricerche e sperimentazioni in scala reale su tavola vibrante. \nTipi di isolatori.\nSi possono considerare tre categorie di isolatori e diversi tipi per ogni categoria. \nI diversi dispositivi possono essere anche utilizzati in modo complementare nella stessa struttura:\nAccorgimenti progettuali per strutture isolate.\nLa costruzione antisismica tramite isolatori comporta un adeguamento dell'intera tecnica di progettazione e realizzazione dell'edificio stesso.\nUna prima attenzione va posta sulle analisi geotecniche e geologiche preliminari alla progettazione e sul terremoto di progetto atteso in quel sito. Infatti, se si prevede un terremoto di progetto che abbia un'elevata quantit\u00e0 di energia alle basse frequenze (generalmente con terreni molto soffici) il sistema di isolamento va studiato accuratamente.\nInoltre, verificandosi in caso di terremoto un movimento relativo tra la struttura soprastante e la parte solidale con le fondazioni, bisogna prevedere di distanziare le due parti opportunamente per evitare che entrino in contatto urtando violentemente. Parimenti, per lo stesso motivo, va posta attenzione al progetto degli impianti (elettrico, idraulico, gas, ecc.). Essi devono essere 'adattati' a una struttura che non \u00e8 pi\u00f9 vincolata rigidamente al terreno e quindi devono essere resi possibili spostamenti relativi rispetto alla parte vincolata al suolo per evitare che durante il sisma si danneggino gli impianti. Ci\u00f2 si realizza mediante opportuni giunti mobili o flessibili (sul modello dei giunti di dilatazione termici).\nCosti aggiuntivi.\nLa tecnica dell'isolamento comporta dei costi aggiuntivi dati dal sistema di isolamento. Detti costi sono ampiamente compensati da un'effettiva protezione dal rischio sismico e, complessivamente, incidono solo di qualche punto percentuale sul costo finale dell'edificio. Se si considera per\u00f2 il risparmio di materiale della struttura in elevazione rispetto alla stessa struttura non isolata si possono ottenere anche significative riduzioni dei costi come risulta dalle pi\u00f9 recenti realizzazioni in Cina."}
{"id": "1657805", "revid": "1543377", "url": "https://it.wikipedia.org/wiki?curid=1657805", "title": "Uivar", "text": "Uivar (in ungherese \"\u00dajv\u00e1r\", in tedesco \"Neuburg an der Bega\") \u00e8 un comune della Romania di 4.289 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 6 villaggi: Iohanisfeld, Otelec, Pustini\u0219, R\u0103u\u021bi, S\u00e2nmartinu Maghiar, Uivar."}
{"id": "1657810", "revid": "1005847", "url": "https://it.wikipedia.org/wiki?curid=1657810", "title": "Stazione meteorologica di Bagnone", "text": "La stazione meteorologica di Bagnone \u00e8 la stazione meteorologica di riferimento relativa alla localit\u00e0 di Bagnone.\nCoordinate geografiche.\nLa stazione meteo si trova nell'Italia centrale, in Toscana, in provincia di Massa-Carrara, nel comune di Bagnone, a 250 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +4,3\u00a0\u00b0C; quella del mese pi\u00f9 caldo, luglio, si attesta a +21,8\u00a0\u00b0C."}
{"id": "1657814", "revid": "1543377", "url": "https://it.wikipedia.org/wiki?curid=1657814", "title": "Valcani", "text": "Valcani (in ungherese \"Valkany\", in tedesco \"Walkan\") \u00e8 un comune della Romania di 1.352 abitanti, ubicato nel distretto di Timi\u0219, nella regione storica del Banato. \nValcani \u00e8 divenuto comune autonomo nel 2004, staccandosi dal comune di Dude\u0219tii Vechi."}
{"id": "1657818", "revid": "125100932", "url": "https://it.wikipedia.org/wiki?curid=1657818", "title": "Francisco de Almeida", "text": "Era il figlio del primo conte di Abrantes, Don Lopo de Almeida e della moglie Donna Beatriz da Silva.\nSi fece notare come consigliere del Re Giovanni II e in seguito nelle battaglie contro i Mori durante la reconquista del regno di Granada nel 1492. Nel 1503 a Francisco venne assegnato il titolo di vicer\u00e9 con il compito di governare lo Stato Portoghese dell'India (\"Estado da \u00cdndia\"). Ad Almeida viene riconosciuto il merito di avere stabilito l'egemonia portoghese nell'Oceano Indiano. Almeida mor\u00ec nel 1510 a Capo di Buona Speranza, nell'odierna regione della costa Sudafricana a causa di un attacco a sorpresa.\nImprese come soldato.\nCome da regola per gli uomini del suo circolo sociale, Francisco si arruol\u00f2 nella milizia in giovane et\u00e0. Nel 1476 prese parte alla Battaglia di Toro, in seguito partecip\u00f2 in vari conflitti in Marocco e nel 1492 aiut\u00f2 il Regno di Castiglia nella Reconquista contro i mori di Granada.\nMissioni in oriente.\nNel 1503 il Re Manuele I promosse Almeida alla posizione di primo vicer\u00e9 dello \"Estado da \u00cdndia\". Con 22 navi, tra cui 14 caracche e 6 caravelle, Almeida part\u00ec da Lisbona il 25 marzo 1505. Le navi portavano un equipaggio composto da 1000 individui e 1500 soldati. La nave ammiraglia era la caracca S\u00e3o Rafael del capitano Fern\u00e3o Soares. L'obiettivo della missione era di assicurarsi il totale controllo del commercio della spezia e di costruire diversi forti e punti commerciali sulla costa orientale africana e in India, per creare alleanza con le signorie locali.\nAfrica.\nAlmeida circumnavig\u00f2 il Capo di Buona Speranza e cominci\u00f2 a risalire il continente dalla parte orientale. Dopo Sofala raggiunse l'Isola di Mozambico, sulla costa settentrionale del Mozambico, poi procedette ancora verso nord fino a Kilwa. Nel luglio 1505 Almeida impieg\u00f2 8 navi per conquistare la citt\u00e0 difesa da 4000 persone. A causa del buon porto della citt\u00e0, sufficiente per ancorare navi pesanti fino a 500 tonnellate, i portoghesi decisero di costruire un forte. A questo scopo P\u00earo Ferreira e 80 soldati rimasero in loco.\nNell'agosto del 1505 i portoghesi giunsero a Mombasa, un porto del Kenya. La citt\u00e0, popolata da 10.000 persone, venne conquistata dopo aver sconfitto le truppe del locale sceicco arabo. La citt\u00e0 venne razziata e data alle fiamme, con l'aiuto del sultano di Malindi, nemico di Mombasa. Nello stesso periodo una caravella capitanata da Jo\u00e3o Homere conquist\u00f2 Zanzibar ponendola sotto la corona portoghese.\nIndia.\nDopo aver raggiunto l'India, Almeida si stabil\u00ec a Cochin, nel Malabar. Fece fortificare le difese portoghesi sia citt\u00e0 che nell'isola di Angediva. Il 16 marzo 1506 suo figlio Louren\u00e7o de Almeida vinse una battaglia navale di fronte al porto di Cannanore, aprendosi la strada per raggiungere le coste dell'odierno Sri Lanka.\nNel 1507 Almeida ricevette rinforzi dallo squadrone di Trist\u00e3o da Cunha. Lo squadrone di Alfonso de Albuquerque si era diviso da quello del Cunha per conquistare i territori nell'ovest africano. Nel marzo 1508 uno squadrone portoghese sotto il comando di Louren\u00e7o de Almeida venne attaccato da una flotta formata da vascelli egizi, arabi e indiani presso Chaul e Dabul. La flotta venne creata con l'appoggio della Repubblica di Venezia, che temeva di perdere contatti con i paesi orientali; in questo scontro Louren\u00e7o de Almeida perse la vita.\nAlfonso de Albuquerque arriv\u00f2 a Cochin verso la fine del 1508 per prendere il posto di Almeida come governatore dell'India Portoghese. Almeida rifiut\u00f2 di riconoscere la sua autorit\u00e0 e fece arrestare Albuquerque.\nNel 1509 Almeida fu il primo portoghese a raggiungere Bombay; con una flotta formata da 23 navi inflisse una sconfitta decisiva alle forze congiunte di arabi, egizi e indiani nella battaglia di Diu (3 febbraio 1509). La sua vittoria segn\u00f2 l'inizio del periodo di egemonia portoghese nell'Oceano Indiano. Albuquerque venne scarcerato dopo tre mesi di reclusione grazie all'arrivo del gran maresciallo del Portogallo nel novembre 1509.\nRitorno e morte.\nAlmeida part\u00ec per il Portogallo nel dicembre 1509 e raggiunse Table Bay, vicino al Capo di Buona Speranza, dove le navi Garcia, Bel\u00e9m e Santa Cruz gettarono l'ancora nel febbraio 1510, per rinnovare le scorte d'acqua dolce. Dopo alcuni scambi commerciali con i Khoikhoi alcuni membri dell'equipaggio visitarono il villaggio vicino dove sorse un litigio. Almeida permise ai capitani Pedro e Jorge Barreto di ritornare al villaggio la mattina del 1\u00ba marzo 1510. Il bestiame del villaggio venne razziato mentre Almeida stava aspettando i suoi uomini presso la spiaggia. Siccome il mastro Diogo de Unhos aveva fatto spostare le scialuppe verso la zona di raccoglimento acqua, i portoghesi sulla costa non avevano alcun modo per fuggire. I Khoikhoi videro l'opportunit\u00e0 per lanciare un attacco, durante il quale Almeida e 64 dei suoi uomini persero la vita. Il corpo di Almeida venne recuperato il pomeriggio dello stesso giorno e sepolto sulla spiaggia della odierna Citt\u00e0 del Capo."}
{"id": "1657819", "revid": "547992", "url": "https://it.wikipedia.org/wiki?curid=1657819", "title": "Giovanni Bovetti", "text": "\u00c8 stato Sottosegretario alla Difesa nel VI Governo De Gasperi, Sottosegretario ai Trasporti nel VIII Governo De Gasperi e nel Governo Pella, ancora Sottosegretario alla Difesa nel I Governo Segni, nel Governo Zoli, nel II Governo Segni, nel Governo Tambroni (con delega per l'aviazione civile), nel III Governo Fanfani (con delega per l'aviazione civile), e Sottosegretario al Tesoro nel IV Governo Fanfani e nel I Governo Leone.\nNel 1964 si dimette da parlamentare e viene nominato Presidente della Cassa di Risparmio di Torino, incarico che manterr\u00e0 fino alla morte avvenuta l'anno seguente."}
{"id": "1657820", "revid": "1313191", "url": "https://it.wikipedia.org/wiki?curid=1657820", "title": "Calistemo", "text": ""}
{"id": "1657821", "revid": "1776051", "url": "https://it.wikipedia.org/wiki?curid=1657821", "title": "Discografia dei Bathory", "text": ""}
{"id": "1657822", "revid": "74801", "url": "https://it.wikipedia.org/wiki?curid=1657822", "title": "Varia\u0219", "text": "Varia\u0219 (in ungherese \"V\u00e1rj\u00e1s\", in tedesco \"Warjasch\", in serbo \"Varja\u0161\") \u00e8 un comune della Romania di abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: Gelu, S\u00e2npetru Mic, Varia\u0219."}
{"id": "1657823", "revid": "287204", "url": "https://it.wikipedia.org/wiki?curid=1657823", "title": "Varias", "text": ""}
{"id": "1657825", "revid": "1005847", "url": "https://it.wikipedia.org/wiki?curid=1657825", "title": "Stazione meteorologica di Fivizzano Arlia", "text": "La stazione meteorologica di Fivizzano Arlia \u00e8 la stazione meteorologica di riferimento relativa all'omonima localit\u00e0 del comune di Fivizzano.\nCoordinate geografiche.\nLa stazione meteo si trova nell'Italia centrale, in Toscana, in provincia di Massa-Carrara, nel comune di Fivizzano, in localit\u00e0 \"Arlia\", a 385 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +4,2 \u00b0C; quella del mese pi\u00f9 caldo, luglio, si attesta a +21,4 \u00b0C .\nLe precipitazioni medie annue nel medesimo trentennio si attestano a 1.428,4 mm, con elevato picco in autunno, con massimo secondario in inverno e con minimo relativo in estate."}
{"id": "1657826", "revid": "119991", "url": "https://it.wikipedia.org/wiki?curid=1657826", "title": "Stazione meteorologica di Fivizzano", "text": ""}
{"id": "1657828", "revid": "1543377", "url": "https://it.wikipedia.org/wiki?curid=1657828", "title": "Victor Vlad Delamarina (Timi\u0219)", "text": "Victor Vlad Delamarina (in passato \"Satu Mic\", in ungherese \"Lugoskisfalu\") \u00e8 un comune della Romania di 2.762 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 7 villaggi: Herende\u0219ti, Honorici, P\u0103dureni, Petroasa Mare, Pini, Victor Vlad Delamarina, Visag.\nIl comune ha assunto l'attuale denominazione in onore del poeta Victor Vlad Delamarina, che qui nacque nel 1870 e mor\u00ec nel 1896."}
{"id": "1657829", "revid": "767487", "url": "https://it.wikipedia.org/wiki?curid=1657829", "title": "Onda a dente di sega", "text": "L'onda a dente di sega \u00e8 un tipo di forma d'onda non sinusoidale. \u00c8 detta a dente di sega a causa della sua somiglianza con i denti posti sulla lama di una sega.\nLa convenzione usuale \u00e8 che l'onda a dente di sega salga verso l'alto con il passare del tempo e poi scenda bruscamente. \nTuttavia, vi sono anche onde a dente di sega in cui l'onda prima scende verso il basso e poi sale bruscamente. \nQuest'ultimo tipo di dente di sega onda \u00e8 detta \"onda a dente di sega inversa\". \nI due orientamenti dell'onda a dente di sega sono identici quando le altre variabili sono controllate.\nLa funzione lineare a tratti:\nbasata sulla funzione parte intera del tempo \"t\" \u00e8 un esempio di onda a dente di sega con frequenza 1.\nUna forma pi\u00f9 generale, nella gamma da -1 a 1, e con frequenza \"a\", \u00e8 \nQuesta funzione a dente di sega ha la stessa fase della sinusoide.\nIn campo audio, il suono di un'onda a dente di sega, all'orecchio risulta duro e chiaro, il suo spettro contiene armoniche sia pari sia dispari della frequenza fondamentale. Poich\u00e9 contiene tutte le intere armoniche, \u00e8 una delle migliori forme d'onda da utilizzare per la costruzione di altri suoni, in particolare strumenti ad arco, utilizzando sintesi sottrattiva.\nUn'onda a dente di sega pu\u00f2 essere costruita utilizzando sintesi additiva. L'infinita serie di Fourier \nconverge a un'onda a dente di sega inversa. Un'onda a dente di sega convenzionale pu\u00f2 essere costruita usando\nNella sintesi digitale, queste serie sono sommate solo su \"k\" tale che l'armonica pi\u00f9 alta, Nmax, \u00e8 minore della frequenza di Nyquist (met\u00e0 della frequenza di campionamento). Questa somma pu\u00f2 essere generalmente calcolata in modo pi\u00f9 efficiente con una trasformata di Fourier veloce. Se la forma d'onda \u00e8 creata digitalmente direttamente nel dominio del tempo utilizzando una forma non limitata nella banda, come ad esempio y = x - floor(x), vengono campionate armoniche infinite e il tono risultante contiene distorsione da aliasing. \nUn audio di dimostrazione di un'onda a dente di sega suonata a 440 Hz (A4) e 880\u00a0Hz (A5) e 1760\u00a0Hz (A6) \u00e8 disponibile qui di seguito. Sono presentati entrambi i toni, limitato in banda (senza aliasing) e con aliasing. "}
{"id": "1657832", "revid": "287204", "url": "https://it.wikipedia.org/wiki?curid=1657832", "title": "Ricordati di guardare la luna", "text": "Ricordati di guardare la luna \u00e8 un romanzo scritto da Nicholas Sparks, pubblicato dall'editore Frassinelli.\nTrama.\nQuesta storia d'amore vede come protagonisti due giovani, John Tyree e Savannah Lynn Curtis.\nJohn vive con il padre (la madre se n'\u00e8 andata quando era bambino) in un paese della Carolina del Nord. Ha un'adolescenza ribelle e burrascosa e il rapporto con il padre non \u00e8 perfetto; quest'ultimo ha una vita molto monotona ed \u00e8 un grande appassionato di numismatica. Per controllare la sua inquietudine giovanile, John decide di farsi volontario nell'esercito degli Stati Uniti e, dopo un intenso addestramento a Fort Benning, viene assegnato nella 1\u00aa Divisione di Fanteria di stanza in Germania, oltre oceano. Quando torna a casa in licenza, trascorre buona parte del suo tempo facendo surf. Durante una di queste licenze, mentre si riposa seduto sul molo, incontra un gruppo di ragazzi e ragazze che scherzano tra loro. Quando la borsa di una ragazza finisce in acqua, John si tuffa prontamente per recuperarla.\nA questo punto avviene il fatidico incontro con Savannah, una giovane studentessa, dolce, carina e molto religiosa. Scatta subito il classico \u00abcolpo di fulmine\u00bb: i due trascorrono insieme buona parte del tempo, ma dopo due settimane John deve ripartire e si ripromettono di scriversi e telefonarsi appena hanno del tempo libero.\nDopo un anno John torna finalmente a casa in licenza e pu\u00f2 trascorrere molto tempo insieme a Savannah. Al momento di salutarsi lui le annuncia che manca poco al suo congedo: la loro felicit\u00e0 \u00e8 alle stelle pensando che tra pochi mesi saranno finalmente insieme per sempre, ma l'11 settembre 2001 gli Stati Uniti sono colpiti da un grave attentato e John decide di riconfermare la ferma per altri due anni. All'inizio Savannah \u00e8 molto orgogliosa del suo John, ma il tempo passa e la lontananza comincia a pesarle, passa buona parte del suo tempo con Tim, un caro amico di cui finisce per innamorarsi.\nLo fa sapere a John e da allora non si sentono pi\u00f9. Passano alcuni anni e John viene richiamato in patria perch\u00e9 il padre sta male e dopo un po' di tempo muore. Dopo l'accaduto sente il bisogno di rivedere Savannah e scopre che \u00e8 sposata con Tim, che Tim \u00e8 ammalato e la sua unica speranza di sopravvivere \u00e8 quella di trovare i fondi per una cura molto costosa. John decide di vendere tutta la collezione di monete che suo padre gli aveva lasciato in eredit\u00e0 e di darne il ricavato a Tim in beneficenza anonima per curarsi. John e Savannah si rendono conto di amarsi ancora molto, ma il destino ha scelto per loro strade diverse.\nAdattamento cinematografico.\nIl 5 febbraio 2010 \u00e8 uscito negli Stati Uniti un adattamento cinematografico del romanzo, diretto da Lasse Hallstr\u00f6m ed interpretato da Channing Tatum e Amanda Seyfried, nei ruoli di John e Savannah."}
{"id": "1657833", "revid": "1543377", "url": "https://it.wikipedia.org/wiki?curid=1657833", "title": "Voiteg", "text": "Voiteg (in ungherese \"Vejte\", in tedesco \"Wojteg\") \u00e8 un comune della Romania di 2.134 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: Folea e Voiteg."}
{"id": "1657834", "revid": "599013", "url": "https://it.wikipedia.org/wiki?curid=1657834", "title": "Giuseppe Santonico", "text": ""}
{"id": "1657835", "revid": "1305772", "url": "https://it.wikipedia.org/wiki?curid=1657835", "title": "Mostrip", "text": "Mostrip \u00e8 un fumetto online a strisce disegnato da Albo, pseudonimo di Alberto Turturici, la cui prima striscia \u00e8 stata pubblicata l'11 gennaio 2005.\nSi inserisce nel genere comico-umoristico e ha una cadenza quotidiana di cinque giorni a settimana, dal luned\u00ec al venerd\u00ec, per lasciar posto il sabato e la domenica alle illustrazioni speciali delle rubriche \"Il Sabato di Alboblog\" e \"l'Alboblog della Domenica\".\nMostrip racconta le vicende quotidiane di Duke, Alice e Butch, dei mostri adolescenti di et\u00e0 indefinita che agiscono in una non determinata citt\u00e0 della societ\u00e0 odierna, tanto che a volte interagiscono con personaggi celebri contemporanei. \u00c8 da sottolineare la particolarit\u00e0 che li rende unici mostri all'interno del loro mondo: alcuni dei comprimari e le comparse sono sempre semplici umani.\nL'autore.\nAlberto Turturici nasce a Palermo il 2 aprile 1980 ed \u00e8 uno studente di Giurisprudenza presso l'Universit\u00e0 degli Studi di Palermo. Gi\u00e0 da bambino si appassiona al mondo del fumetto, leggendo soprattutto Topolino, non limitandosi tuttavia ad albi del periodo, ma anche a grandi classici, storie degli anni \u201830 di Gottfredson, di Carl Barks ecc. Il suo personaggio preferito fin dall'inizio \u00e8 Paperino. All'et\u00e0 di sette anni inizia a disegnare, esercitandosi a raffigurare personaggi dell'universo Disney dapprima, e successivamente viene influenzato anche dall'apertura ai manga e al fumetto straniero.\nNel 1998 crea il suo primo sito su Internet dal titolo \"AnphetaZine\", poi ribattezzato \"Albonet\", nel quale pubblica una storia di fantascienza dal titolo \"Aspirine: stunnin' beauty\", rimasta incompiuta per mancanza d'ispirazione, e successivamente quattro episodi del fumetto umoristico \"Gli Alieni!\", pubblicato anche sulla rivista \"CartaIgienicaWeb\", il quale denota la marcata influenza dello stile di Akira Toriyama.\nL'11 gennaio 2005 Albo celebra la quota di 1000 accessi al blog personale con una striscia raffigurante un ragazzo dalle fattezze mostruose che riaggiorna freneticamente una pagina web premendo il tasto F5, ed \u00e8 questa la prima apparizione pubblica di Mostrip, divenuta da quel giorno in poi il principale contenuto del blog.\nOltre a Mostrip, Albo ha pubblicato sul blog anche la minisaga \"Berl2faces\" e il \"Bestiario di Mondello\" e cura i disegni di \"Habel Team\", inoltre da settembre a dicembre 2007 ha pubblicato \"Geekypedia\" su Geekissimo.com. Collabora attualmente con Esse - Solo Satira su Shockdom, sito di vignette satiriche.\nStile, evoluzione ed influenze.\nIl tipo di tratto \u00e8 morbido, tondeggiante, ad eccezione di alcuni tratti somatici quali dita squadrate, naso triangolare o quadrato. I colori sono vivaci, con un largo uso di sfumature per dare tridimensionalit\u00e0 ai disegni.\nQuesto stile tuttavia si \u00e8 raggiunto tramite una evoluzione durata circa due anni, tanto che la prima vignetta \u00e8 in bianco e nero con un taglio vignettistico, riquadri approssimativi e spigolosit\u00e0. Con il passare del tempo il tratto di Albo si \u00e8 affinato, raggiungendo anche una migliore caratterizzazione narrativa dei singoli personaggi e della loro psicologia.\nIn particolare Duke ha subito una evoluzione tricotica, passando da una chioma con molte punte all'attuale con 7 punte, messa in evidenza dallo stesso Albo nella striscia del 13 gennaio 2007 .\nIl tratto di Albo denota un'influenza delle opere di Leo Ortolani, visibile soprattutto nella struttura del viso di Duke e nelle espressioni esterrefatte inscenate dai diversi personaggi di Mostrip, oltre che delle prime opere di Akira Toriyama, caratteristica molto visibile nell'acconciatura di Duke, nelle strutture delle autovetture e nella rotondit\u00e0 delle figure e di alcuni tratti somatici.\nUna particolarit\u00e0 stilistica di Albo \u00e8 la fuoriuscita dei balloon dai singoli riquadri, quasi a voler rompere l'impaginazione classica.\nOspiti celebri.\nAlcuni ospiti celebri di vario tipo sono stati ospitati nelle strisce di Mostrip, in particolare:\nSaghe.\nMostrip racconta principalmente la vita quotidiana dei suoi personaggi, con piccoli e grandi problemi ed avventure. Tuttavia a volte vi si svolgono delle saghe, ovvero:\nMostrip su carta.\nLa prima apparizione di Mostrip su carta \u00e8 avvenuta nel maggio 2005 su \"Punto Esclamativo\", mensile gratuito dell'associazione giovanile \"Kaos!\" e tale collaborazione \u00e8 durata fino a maggio 2006.\nNel novembre del 2005 Mostrip appare sul mensile d'informazione e critica fumettistica \"Scuola di fumetto\".\nA inizi del 2006 Mostrip entra a far parte della casa editrice Shockdom, diventando uno dei maggiori webcomic italiani. Nel maggio 2006 appaiono alcune strisce sull'albo di eriadan, \" Eriadan 3. Io, Duke e Lui\", nel quale c'\u00e8 un'interazione tra i suoi personaggi e quelli di Paolo Aldighieri.\nNel novembre 2007 \u00e8 uscito il primo albo, dal titolo \"L'abito non fa il mostro\", contenente una raccolta di strisce e una storia inedita.\nA partire da gennaio 2008 alcune strisce di Mostrip appaiono sul freepress Trib\u00f9 distribuito nelle scuole medie superiori italiane, nel quale si affrontano le tematiche pi\u00f9 vicine agli studenti delle superiori, come per esempio il bullismo."}
{"id": "1657838", "revid": "2068406", "url": "https://it.wikipedia.org/wiki?curid=1657838", "title": "Stazione meteorologica di Pistoia", "text": "La stazione meteorologica di Pistoia \u00e8 la stazione meteorologica di riferimento relativa alla citt\u00e0 di Pistoia.\nCaratteristiche.\nLa stazione meteorologica si trova nell'Italia centrale, in Toscana, nel comune di Pistoia, a 88 metri s.l.m. e alle coordinate geografiche .\nGestita dal servizio idrologico regionale facente capo al Compartimento di Pisa a cui invia i dati rilevati, la stazione effettua osservazioni su temperatura, precipitazioni, direzione e velocit\u00e0 del vento.\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +5,8 \u00b0C; quella del mese pi\u00f9 caldo, luglio, si attesta a +23,7 \u00b0C.\nLe precipitazioni medie annue fanno registrare un valore prossimo ai 1.250\u00a0mm e sono distribuite mediamente in 100 giorni di pioggia, con un minimo relativo in estate, un picco in autunno ed un massimo secondario tra l'inverno e la primavera.\nIl vento presenta una velocit\u00e0 media annua di 3,3\u00a0m/s, con minimi di 3,0\u00a0m/s a settembre e ad ottobre ed un massimo di 3,7\u00a0m/s a febbraio; le direzioni prevalenti sono di tramontana a gennaio e tra settembre e novembre, di grecale a dicembre e tra febbraio ed aprile, di ponente a maggio e di maestrale tra giugno ed agosto.\nTemperature estreme mensili dal 1924 al 1996.\nNel periodo compreso tra il 1924 e il 1996, la temperatura minima assoluta \u00e8 scesa a -13,0 \u00b0C nel febbraio 1929 e nel gennaio 1985 mentre la massima assoluta ha toccato i +42,4 \u00b0C nell'agosto 1943."}
{"id": "1657842", "revid": "1516566", "url": "https://it.wikipedia.org/wiki?curid=1657842", "title": "Nave (araldica)", "text": "In araldica la nave, simboleggia \"animo forte che resiste alle avversit\u00e0\", \"viaggi\" e \"vittorie navali\". Nell'araldica civica testimonia la posizione dell'entit\u00e0 geografica sulle rive del mare o di un fiume.\nPosizione araldica ordinaria.\nLa nave si rappresenta di profilo, con la prua a destra e alberata. Negli stemmi possono essere raffigurate navi di ogni natura; posto che \"nave\" \u00e8 \"qualsiasi imbarcazione atta a trasportare in lunghi viaggi merci e passeggeri\", si blasona se si tratta di una bireme, trireme, centireme, galea, galeazza, caravella, feluca, brigantino, vascello, fregata, corvetta, goletta, sciabecco, e cos\u00ec via.\nAttributi araldici.\nLa nave ha moltissimi attributi araldici. Fra i molti, la nave pu\u00f2 essere:"}
{"id": "1657846", "revid": "767487", "url": "https://it.wikipedia.org/wiki?curid=1657846", "title": "Il treno (film 1964)", "text": "Il treno (\"The Train\") \u00e8 un film del 1964 diretto da John Frankenheimer, tratto dal romanzo \"Le front de l'art\" di Rose Valland.\nTrama.\nAgosto 1944, Parigi.\nIl colonnello nazista Von Waldheim, ufficiale di rango nobile, competente in storia dell'arte, in vista della liberazione di Parigi da parte degli americani decide di trafugare i quadri custoditi nella galleria nazionale dello Jeu de Paume, in quanto affascinato da quelle opere che il regime bolla invece come \"arte degenerata\".\nM.lle Villard, direttrice del museo, dapprima grata al colonnello per avere protetto le opere durante il conflitto, assiste impotente all'imballaggio dei quadri da parte dei militari tedeschi ma, sapendo che la liberazione \u00e8 vicina, rifiuta di rassegnarsi alla perdita di una parte cos\u00ec importante del patrimonio francese e contatta la resistenza.\nIl trasporto dei quadri \u00e8 organizzato con un treno speciale che viene per\u00f2 dapprima bloccato dal comando tedesco, pi\u00f9 che mai bisognoso di mezzi utili al trasferimento dei soldati e degli armamenti al fronte. Il colonnello, con grande insistenza ed una certa astuzia, riesce a convincere il generale Von Lubitz, responsabile per quel settore, dell'utilit\u00e0 di un tale tesoro, a suo dire negoziabile come l'oro, ma con l'avvertenza del superiore che, se la situazione al fronte dovesse divenire critica, annuller\u00e0 l'autorizzazione all'utilizzo del treno.\nMentre il colonnello si scontra con la burocrazia militare la direttrice del museo si reca, accompagnata da Maurice Spinet, uno dei capi della resistenza, in stazione dove opera una cellula comandata da Paul Labiche, un ispettore ferroviario che sembra godere ancora della fiducia dei tedeschi, ma che in realt\u00e0 \u00e8 responsabile delle azioni di sabotaggio in quella zona. Egli \u00e8 contrario ad un'azione che non solo si presenta disperata, ma che porterebbe inevitabilmente ad una rappresaglia, suggerendo come unica ipotesi praticabile la distruzione del treno.\nLa situazione cambia dopo la fucilazione di Papa Boule, un vecchio macchinista a cui era stato affidato il trasporto, che, dopo avere tentato ingenuamente di ritardare il treno con un piccolo stratagemma, era stato scoperto dall'esperto maggiore Herren, un pragmatico veterano che non condivide l'interesse del colonnello per i quadri privilegiando la vita dei suoi uomini, ma che non pu\u00f2 opporsi ai comandi del suo superiore. Dopo la morte dell'amico e collega, Labiche, insieme a Didont e Pesquet, unici due compagni di cellula rimasti vivi, organizza un piano per fermare il treno, con l'aiuto anche di Jacques, il capostazione di Rive Reine (dove il convoglio \u00e8 rimasto bloccato dopo il sabotaggio di Papa Boule), e degli altri ferrovieri delle stazioni in cui il treno transiter\u00e0.\nIl colonnello Von Waldheim tuttavia comincia a dubitare di Labiche, notando come non abbia mai noie dai sabotatori, e dapprima gli ordina di guidare lui stesso il treno fino in Germania, intimandogli che, in caso di incidenti, ne risponder\u00e0 personalmente, e successivamente, in attesa della partenza, lo fa sorvegliare dentro un piccolo albergo di Rive Reine, di propriet\u00e0 di Christine, una vedova di guerra all'apparenza cinica ma che poi, vedendolo ferito e braccato, lo nasconder\u00e0, proteggendolo, innamorandosi di lui.\nIl piano consiste nel deviare il treno a partire dalla stazione di Metz e camuffare le successive stazioni facendo credere ai soldati di guardia sul convoglio, che il percorso \u00e8 quello per la Germania, mentre in realt\u00e0 viene fatto tornare alla stazione di partenza a Rive Reine, dove viene fatto scontrare con una locomotiva, precedentemente fatta deragliare, ed infine tamponato da una terza locomotiva guidata da Pesquet, per ritardarne ulteriormente le riparazioni. Questi viene ucciso durante la fuga ed, a seguito di questi eventi, molti ferrovieri e civili, fra cui Jacques, vengono fucilati. Labiche e Didont si ritrovano in una fattoria dove, durante la notte, vengono raggiunti dal capo della resistenza, che li informa che Parigi non \u00e8 stata ancora liberata e che il comando Alleato da Londra li ha informati che il treno deve essere fermato per evitare la perdita delle opere, ma anche che non deve venire distrutto per nessuna ragione.\nInsieme ad alcuni amici dei ferrovieri fucilati i due tentano un'altra azione disperata, tinteggiando di vernice bianca il tetto dei primi tre vagoni del treno, affinch\u00e9 questo possa venir riconosciuto e non bombardato dagli aerei Alleati. Sebbene il tentativo vada a buon fine, purtroppo il gruppo viene scoperto e Didont viene ucciso durante la fuga. Il mattino dopo, mentre i tedeschi cercano di cancellare la vernice bianca dal tetto dei vagoni, i cacciabombardieri Alleati sorvolano la stazione senza bombardarla, e il colonnello comprende cos\u00ec il motivo della \"marchiatura\". Una volta caricati degli ostaggi sulla locomotiva, per evitare che i partigiani la facciano saltare, il convoglio parte, insieme al maggiore e ad una nutrita scorta, alla volta della Germania.\nLabiche, rimasto solo e ferito ad una gamba, fa dapprima saltare un tratto di binario, anche se \u00e8 impossibilitato a distruggere la locomotiva, per non uccidere gli ostaggi che vi sono a bordo, poi, mentre i tedeschi riparano la linea danneggiata, si trascina oltre una collina e rimuove i bulloni dalle traversine dei binari, nascondendosi poi nella sterpaglia, ormai privo di forze. I tedeschi, nel frattempo ripartiti, si accorgono con un attimo di ritardo del sabotaggio e il treno deragliato restando quindi immobilizzato, data l'impossibilit\u00e0 di fare arrivare sul posto una gru mobile.\nIl colonnello, sconfitto, rifiuta tuttavia di rassegnarsi e, ormai fuori controllo, ferma una colonna di camion piena di soldati in ritirata, fa scendere gli uomini ed ordina di caricare i quadri sui mezzi, minacciando di fare fucilare il comandante della colonna che si rifiuta di eseguire l'ordine. Questa volta il maggiore Herren gli si oppone facendogli capire che la guerra \u00e8 ormai perduta e che l'unica cosa che resta da fare \u00e8 tentare di salvare gli uomini. Gli ufficiali ed i soldati della scorta si aggregano allora alla colonna in ritirata, dopo avere mitragliato gli ostaggi sulla locomotiva, mentre Von Waldheim preferisce rimanere al treno per non separarsi dai quadri.\nLabiche, sopraggiunto sul luogo del massacro, si ritrova finalmente faccia a faccia col colonnello uccidendolo con una raffica di mitra per poi incamminarsi verso Parigi.\nProduzione.\nIl film fu affidato inizialmente alla regia di Arthur Penn, che venne per\u00f2 in seguito sostituito da John Frankenheimer, che pretese tutto il realismo possibile, evitando qualsiasi trucco scenico, portando cos\u00ec il budget di spese a circa 6,7 milioni di dollari.\nArthur Penn, che avrebbe voluto un film pi\u00f9 intimo, supervision\u00f2 lo sviluppo del copione e il primo giorno delle riprese; ma sia Lancaster che lo sceneggiatore Walter Bernstein suggerirono di dare pi\u00f9 enfasi all'azione e la produzione modific\u00f2 la sceneggiatura, affidando la regia a John Frankenheimer.\nLe riprese avvennero integralmente in Francia presso Acquigny (Calvados), Vaires (Senna e Marna) e Saint-Ouen (Senna-Saint-Denis).\nDistribuzione.\nIl film venne distribuito nelle sale cinematografiche francesi il 22 settembre 1964, mentre in quelle americane il 7 marzo 1965. In Italia il film usc\u00ec il 29 ottobre 1964."}
{"id": "1657847", "revid": "606039", "url": "https://it.wikipedia.org/wiki?curid=1657847", "title": "Pardina", "text": ""}
{"id": "1657848", "revid": "254059", "url": "https://it.wikipedia.org/wiki?curid=1657848", "title": "Francesca Bentivoglio", "text": "Biografia.\nA quattordici anni, il 17 febbraio 1482, spos\u00f2 a Bologna il signore di Faenza Galeotto Manfredi, che pure era rimasto legato alla sua amante, Cassandra Pavoni, da cui aveva avuto tre figli. Il 20 gennaio 1485 Francesca diede al marito il figlio Astorre (1485-1502), che sar\u00e0 l'ultimo Manfredi a signoreggiare su Faenza, ma non per questo le relazioni tra i due coniugi migliorarono e nel 1487 Francesca abbandon\u00f2 il marito rifugiandosi con il figlio nella casa paterna di Bologna.\nLorenzo de' Medici, preoccupato che i litigi familiari potessero mettere fine all'alleanza politica tra Bologna e Faenza, necessaria a contrastare le mire espansionistiche del papato, fece allontanare la Pavoni da Faenza, cos\u00ec che Francesca torn\u00f2 dal marito nell'agosto di quello stesso anno. Ma la Bentivoglio, decisa a liberarsi di Galeotto, assold\u00f2 due sicari, Mengaccio e Rigo da Bologna, che il 31 maggio 1488 uccisero Manfredi a pugnalate, chiam\u00f2 a soccorso il padre Giovanni e proclam\u00f2 il piccolo figlio Astorre nuovo signore della citt\u00e0.\nNon \u00e8 certo se alla base dell'omicidio del Manfredi vi fosse un complotto politico ordito da Giovanni Bentivoglio per impadronirsi della citt\u00e0, ma la reazione delle maggiori famiglie faentine non si fece attendere e padre e figlia furono prima imprigionati e poi espulsi da Faenza, mentre i due sicari furono giustiziati e Astorre fu confermato signore di Faenza sotto la reggenza del Consiglio degli anziani.\nCesare Borgia conquist\u00f2 poi Faenza nel 1501 portando il diciassettenne Astorre prigioniero a Roma, dove mor\u00ec.\nFrancesca si rispos\u00f2 il 2 novembre 1492 con Guido II Torelli, che rinunci\u00f2 per questo allo stato ecclesiastico concedendo il titolo di protonotario apostolico con i relativi benefici al fratello di Francesca, Antongaleazzo Bentivoglio. La figlia Ippolita and\u00f2 in sposa nel 1516 al famoso letterato Baldassarre Castiglione.\nFrancesca \u00e8 ritratta con tutta la famiglia Bentivoglio nella pala di Lorenzo Costa custodita nella chiesa di San Giacomo. Le drammatiche vicende che coinvolsero Francesca e il marito Manfredi fornirono a Vincenzo Monti il tema della tragedia \"Galeotto Manfredi\", in cui la consorte di Galeotto si chiama Matilde."}
{"id": "1657849", "revid": "1442080", "url": "https://it.wikipedia.org/wiki?curid=1657849", "title": "Stazione meteorologica di Pescia", "text": "La stazione meteorologica di Pescia \u00e8 la stazione meteorologica di riferimento relativa alla citt\u00e0 di Pescia.\nStoria.\nIl primo osservatorio meteorologico di Pescia venne attivato nel 1878 presso il convento di Santa Maria Nuova ed inserito nella rete di stazioni meteorologiche dell'Ufficio Centrale di Meteorologia; i dati registrati dall'osservatorio meteorologico vennero pubblicati in seguito anche negli annali idrologici del Compartimento di Pisa, redatti dal Ministero dei lavori pubblici. L'osservatorio meteorologico rimase attivo fino a met\u00e0 degli anni cinquanta del Novecento.\nNel frattempo, a partire dal 1930, era stata attivata un'altra stazione meteorologica nel giardino dell'Istituto Tecnico Agrario che, dopo la definitiva chiusura dell'osservatorio, \u00e8 rimasta l'unica stazione ufficiale in funzione presso il centro abitato di Pescia.\nCaratteristiche.\nLa stazione meteorologica si trova nell'Italia centrale, in Toscana, in provincia di Pistoia, nel comune di Pescia, a 81 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a 6,1\u00a0\u00b0C, mentre la temperatura media del mese pi\u00f9 caldo, luglio, fa registrare il valore di 23,1\u00a0\u00b0C.\nLe precipitazioni medie annue, attorno ai 1.200\u00a0mm e distribuite mediamente in 106 giorni di pioggia, presentano un minimo relativo in estate, un picco in autunno ed un massimo secondario tra l'inverno e la primavera.\nL'umidit\u00e0 relativa media varia dal 61% di luglio al 78% di novembre e dicembre; mediamente, l'eliofania fa registrare un valore medio annuo di 4,5 ore giornaliere.\nTemperature estreme mensili dal 1930 al 1998.\nNella tabella sottostante sono indicate le temperature massime e minime mensili registrate periodo dal 1930 al 1998 dalla stazione meteorologica di Pescia situata presso l'Istituto Tecnico Agrario; la serie storica risulta lacunosa in alcuni mesi tra il 1944 e il 1945.\nNel periodo esaminato, la temperatura minima assoluta della serie storica esaminata \u00e8 scesa a -13,0\u00a0\u00b0C l'11 gennaio 1985, mentre la temperatura massima assoluta ha toccato i +41,0\u00a0\u00b0C il 3 agosto 1947."}
{"id": "1657858", "revid": "124296097", "url": "https://it.wikipedia.org/wiki?curid=1657858", "title": "Linguaggio CB", "text": "Il cosiddetto linguaggio CB \u00e8 un insieme di sigle, abbreviazioni e modi di dire in uso nelle comunicazioni radio nella banda cittadina (CB, dall'inglese \"Citizens' Band\"), ed \u00e8 frutto in parte dal gergo utilizzato dai radioamatori, principalmente alcune sigle del Codice Q e della sua iniziale clandestinit\u00e0. \nA differenza dei radioamatori gli operatori CB sono utenti di un sistema di comunicazione deregolamentato, pertanto nella trasmissione orale alcune sigle hanno finito per assumere sfumature diverse. Ad esempio la sigla QRA, che dal significato originario di \"nominativo della stazione\" da cui il radioamatore trasmette, \u00e8 diventato \"la famiglia\" in senso lato, per cui \u00e8 un comune atto di cortesia per un CB concludere un collegamento estendendo i saluti \"a tutto il QRA familiare\".\nDurante il lungo periodo iniziale di clandestinit\u00e0, durato in Italia almeno 26 anni, ai tecnicismi derivanti dall'adattamento del Codice Q si sono mescolate altre fonti, quali:\nIl codice 10, usato dai CB in varie parti del mondo, \u00e8 derivato da abbreviazioni in codice numerico che la polizia americana (quando impiegava le frequenze della radiodiffusione) usava per abbreviare le comunicazioni e renderle meno comprensibili agli ascoltatori esterni. \u00c8 abbastanza diffuso presso i CB anglofoni e ispanofoni (per esempio \"diez-cuatro\", cio\u00e8 dieci-quattro, per \"ricevuto\").\nLa seguente lista include alcune frasi e abbreviazioni comuni tra i CB di lingua italiana."}
{"id": "1657863", "revid": "43530", "url": "https://it.wikipedia.org/wiki?curid=1657863", "title": "The Star Spangled Banner", "text": ""}
{"id": "1657864", "revid": "27767", "url": "https://it.wikipedia.org/wiki?curid=1657864", "title": "Edoardo VI", "text": ""}
{"id": "1657867", "revid": "984922", "url": "https://it.wikipedia.org/wiki?curid=1657867", "title": "Stazione meteorologica di Montecatini Terme", "text": "La stazione meteorologica di Montecatini Terme \u00e8 la stazione meteorologica di riferimento relativa alla citt\u00e0 di Montecatini Terme.\nCoordinate geografiche.\nLa stazione meteo si trova nell'Italia centrale, in Toscana, in provincia di Pistoia, nel comune di Montecatini Terme, a 32 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +6,3 \u00b0C; quella del mese pi\u00f9 caldo, luglio, si attesta a +24,3 \u00b0C.\nLe precipitazioni medie annue, superiori ai 1.000 mm e distribuite mediamente in 95 giorni di pioggia, presentano un minimo relativo in estate, un picco in autunno ed un massimo secondario tra l'inverno e la primavera ."}
{"id": "1657873", "revid": "2143966", "url": "https://it.wikipedia.org/wiki?curid=1657873", "title": "Stazione meteorologica di Larciano Castelmartini", "text": "La stazione meteorologica di Larciano Castelmartini \u00e8 la stazione meteorologica di riferimento per il Servizio Idrologico Regionale della Toscana relativa all'omonima localit\u00e0 del comune di Larciano.\nStoria.\nLa stazione meteorologica inizi\u00f2 ad effettuare osservazioni e registrazioni a partire dal 1926 nell'area rurale nord-orientale del Padule di Fucecchio presso la tenuta della Fattoria Banchieri, fornendo i dati termopluviometrici al Ministero dei lavori pubblici per la loro pubblicazione negli Annali Idrologici del Compartimento di Pisa fino all'anno 1996.\nCon la regionalizzazione del Servizio Idrografico Nazionale, la stazione meteorologica \u00e8 entrata a far parte della rete del Servizio Idrologico Regionale della Toscana, che nel 2000 ha installato una nuova stazione meteorologica automatica per la fornitura dei dati in tempo reale.\nDati climatologici 1961-1990.\nIn base alla media trentennale 1961-1990 calcolata dall'ENEA sulla base delle osservazioni meteorologiche effettuate nel medesimo trentennio, la temperatura media del mese pi\u00f9 freddo, gennaio, \u00e8 di +6,1\u00a0\u00b0C; quella del mese pi\u00f9 caldo, luglio, si attesta a +23,6\u00a0\u00b0C .\nLe precipitazioni medie annue nel medesimo trentennio si attestano a 1.011,2\u00a0mm, con picco in autunno, massimi secondari in inverno e in primavera e minimo relativo in estate.\nTemperature estreme mensili dal 1927 ad oggi.\nNella tabella sottostante sono indicate le temperature massime e minime mensili registrate periodo dal 1927 in poi; la serie storica risulta lacunosa in diversi periodi tra gli anni Trenta e gli anni Quaranta.\nLa temperatura minima assoluta della serie storica esaminata \u00e8 scesa a -19,7\u00a0\u00b0C l'11 gennaio 1985, mentre la temperatura massima assoluta ha toccato i +42,0\u00a0\u00b0C il 22 luglio 1945."}
{"id": "1657874", "revid": "119991", "url": "https://it.wikipedia.org/wiki?curid=1657874", "title": "Stazione meteorologica di Larciano", "text": ""}
{"id": "1657875", "revid": "228587", "url": "https://it.wikipedia.org/wiki?curid=1657875", "title": "Deal (Regno Unito)", "text": "Deal \u00e8 una citt\u00e0 del Kent, Inghilterra. Si trova tra Manica e il mare del nord, otto miglia a nord-est di Dover, situata tra Dover e Ramsgate. Ha un passato legato alla pesca, alla Royal Navy e alle miniere di carbone (Kent Coalfield). Strettamente associati a Deal sono i villaggi Kingsdown, Sholden e Walmer.\nNel 55 e nel 54 a.C., Gaio Giulio Cesare approd\u00f2 per due volte durante le sue spedizioni in Britannia. Il paese viene anche citato nel Domesday Book con il nome di \"Addelam\". Il castello di Deal fu costruito in stile Tudor da re Enrico VIII d'Inghilterra.\nDeal ha un clima marittimo temperato, con estati confortevoli e inverni freddi."}
{"id": "1657876", "revid": "119991", "url": "https://it.wikipedia.org/wiki?curid=1657876", "title": "Stazione meteorologica di Castelmartini", "text": ""}
{"id": "1657880", "revid": "15756", "url": "https://it.wikipedia.org/wiki?curid=1657880", "title": "Geremia Dressellio", "text": "Biografia.\nIl padre era un sarto e un musico luterano e lo lasci\u00f2 orfano a soli tre anni (mor\u00ec nel 1584). Geremia divent\u00f2 presto cattolico ed entr\u00f2 a far parte della Compagnia di Ges\u00f9 il 27 luglio 1598 dopo aver completato i suoi studi presso il ginnasio gesuita della citt\u00e0 natale del padre, Landsberg. Studi\u00f2 quindi filosofia e teologia a Ingolstadt, fu ordinato sacerdote nel 1610 a Eichst\u00e4tt. Fu insegnante di umanit\u00e0 e retorica nei collegi di Augusta, Dillingen e Monaco.\nAttivit\u00e0.\nPer 23 anni, dal 1615 fino alla morte, fu il predicatore di corte del Principe elettore Massimiliano I di Wittelsbach (1597-1651) Duca di Baviera e di sua moglie Elisabetta di Lorena (1574\u20131636), a Monaco. Gli succedette il gesuita Jacob Balde (1604-1668).\nScrisse anche una biografia del Principe elettore Massimiliano I, che fu l'unica sua opera scritta in tedesco. I suoi libri, a cominciare dal titolo, sono ricchi di simboli e di raffigurazioni simboliche che danno una sintesi significativa del testo. Sono libri pregni del fervore barocco della sua predicazione, che ebbero una immensa popolarit\u00e0 e furono tradotti dal latino in molte lingue europee.\nFu lo scrittore ascetico pi\u00f9 significativo del suo tempo. Le sue opere ebbero una vastissima diffusione e anche nei circoli evangelici esse trovarono approvazione e buon accoglimento.\nMor\u00ec a Monaco di Baviera il 19 aprile 1638."}
{"id": "1657881", "revid": "1654832", "url": "https://it.wikipedia.org/wiki?curid=1657881", "title": "Marina Rocco", "text": "Biografia.\nInizia la sua carriera recitando in teatro e in televisione. Nel 2001 prende parte alla \"Melevisione\", programma per bambini su Rai 3 dove acquisisce una notevole visibilit\u00e0 interpretando il personaggio della folletta bibitiera Nina Corteccia fino al 2005.\nIl debutto sul grande schermo avviene nel 2007 con \"La giusta distanza\", regia di Carlo Mazzacurati, apprezzato dramma sull\u2019omicidio di una ragazza che sconvolge l\u2019apparente tranquillit\u00e0 di un piccolo centro veneto. Nello stesso anno recita in \"Appuntamento a ora insolita\", regia di Stefano Coletta, in \"Voce del verbo amore\", regia di Andrea Manni, e nel bellissimo e innovativo \"Valzer\", regia di Salvatore Maira, che viene presentato alla 64\u00aa Mostra del Cinema di Venezia, all\u2019interno delle Giornate degli Autori (2007).\nNel 2008 torna in tv con la serie di grande successo \"Tutti pazzi per amore\", regia di Riccardo Milani, in cui sar\u00e0 tra le protagoniste per tre stagioni: con la sua interpretazione del ruolo di Stefania, otterr\u00e0 il premio come migliore interprete femminile al Roma Fiction Fest 2010.\nNel 2014 \u00e8 nel cast fisso della web serie \"Il candidato - Zucca presidente\", regia di Ludovico Bessegato. Nel 2016 \u00e8 la volta di \"Romanzo famigliare\", regia di Francesca Archibugi.\nNel frattempo partecipa a molti film per il cinema, alternando progetti pi\u00f9 di nicchia e indipendenti a progetti pi\u00f9 commerciali e commedie romantiche. Tra gli altri ricordiamo \"Sanguepazzo\" (2008), regia di Marco Tullio Giordana, \"Riprendimi\" (2008), regia di Anna Negri, \"Manuale d'amore 3\" (2011), regia di Giovanni Veronesi, \"Si pu\u00f2 fare l'amore vestiti?\" (2012), regia di Donato Ursitti, \"Nina\" (2013), regia di Elisa Fuksas, \"Studio illegale\" (2013), regia di Umberto Carteni.\nNel 2013 \u00e8 Federica, una delle donne protagoniste di \"Pazze di me\", regia di Fausto Brizzi. Nel 2012 ha un cameo nel film romano di Woody Allen, \"To Rome With Love\", accanto a Roberto Benigni. Nel 2015 partecipa a \"Nessuno si salva da solo\", regia di Sergio Castellitto e \"Solo per il weekend\", regia di Gianfranco Gaioni. Nel 2018 partecipa alla commedia \"Metti la nonna in freezer\", regia di Giancarlo Fontana e Giuseppe G. Stasi, in cui \u00e8 una restauratrice amica della protagonista Miriam Leone, al film \"Notti Magiche\", regia di Paolo Virz\u00ec, al film \"Genitori quasi perfetti\", regia di Laura Chiossone, uscito il 29 agosto 2019.\nAlla carriera cinematografica e televisiva, Marina affianca l\u2019impegno in ambito teatrale, in cui lavora dal 1999, ma di cui il vero debutto artistico pu\u00f2 dirsi legato alle dissacranti riletture ludiche di classici a opera dell\u2019attore e regista Filippo Timi, che l\u2019ha diretta in \"Il popolo non ha il pane? Diamogli le brioche\" (2009), \"Amleto\u00b2\" (2012), in cui Marina gioca con il mito di Marilyn Monroe, \"Don Giovanni\" (2013), \"La Sirenetta\" (2014). Nel 2011 ha lavorato in teatro per la regia Paolo Virz\u00ec in \"Se non ci sono altre domande\" con Silvio Orlando, satira sui talk show televisivi.\nNegli anni successivi \u00e8 stata scritturata nelle produzioni del Teatro Franco Parenti di Milano, con le regie di Andr\u00e9e Ruth Shammah: \"Ondine\" (2013), \"Gli innamorati\" (2014), \"Una casa di bambola\" (2016). Nella stagione 2018-19 \u00e8 in scena con \"Un cuore di vetro in inverno\", scritto e diretto da Filippo Timi, co-produzione Teatro Franco Parenti-Fondazione Teatro della Toscana."}
{"id": "1657885", "revid": "984922", "url": "https://it.wikipedia.org/wiki?curid=1657885", "title": "Stazione meteorologica di Cutigliano", "text": "La stazione meteorologica di Cutigliano \u00e8 la stazione meteorologica di riferimento relativa alla localit\u00e0 di Cutigliano.\nCoordinate geografiche.\nLa stazione meteo si trova nell'Italia centrale, in Toscana, in provincia di Pistoia, nel comune di Cutigliano, a 640 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +3,5 \u00b0C; quella del mese pi\u00f9 caldo, luglio, si attesta a +19,9 \u00b0C."}
{"id": "1657888", "revid": "767487", "url": "https://it.wikipedia.org/wiki?curid=1657888", "title": "Grande dizionario universale del XIX secolo", "text": "Il Grand dictionnaire universel du XIXe si\u00e8cle, spesso chiamato Grand Larousse du dix-neuvi\u00e8me \u00e8 un dizionario enciclopedico, opera di Pierre Larousse.\nDescrizione.\nConsta di 17 volumi di 1500 pagine ciascuno. I volumi 1-15 vanno dalla A alla Z e furono realizzati tra il 1866 e il 1876. I volumi 16 e 17 sono due supplementi e furono pubblicati nel 1877 e nel 1878. Larousse pubblic\u00f2 poi altri supplementi sotto forma di una rivista, chiamata \"Revue encyclop\u00e9dique\" (1891-1900) e poi \"Revue universelle\" (1900-1905)."}
{"id": "1657889", "revid": "49022", "url": "https://it.wikipedia.org/wiki?curid=1657889", "title": "Grand dictionnaire universel du XIXe si\u00e8cle", "text": ""}
{"id": "1657896", "revid": "433605", "url": "https://it.wikipedia.org/wiki?curid=1657896", "title": "Uxelloduno", "text": "Uxelloduno era un oppidum gallico ubicato nei pressi dell'odierna collina di Puy D'Issolu, Vayrac, in Francia, nell'antico territorio della trib\u00f9 dei Cadurci. Secondo quanto scritto da Aulo Irzio nell'VIII libro del \"De bello Gallico\" fu il luogo dove si verific\u00f2 l'ultima rivolta contro la dominazione romana imposta in Gallia da Gaio Giulio Cesare e che fu stroncata brutalmente dal proconsole dopo un assedio: a tutti coloro che avevano impugnato un'arma furono mozzate le mani. In questo modo Cesare volle dare un esempio che scoraggiasse ulteriori velleit\u00e0 di ribellione."}
{"id": "1657897", "revid": "832642", "url": "https://it.wikipedia.org/wiki?curid=1657897", "title": "Stazione meteorologica di San Marcello Pistoiese", "text": "La stazione meteorologica di San Marcello Pistoiese \u00e8 la stazione meteorologica di riferimento relativa al centro di San Marcello Pistoiese.\nCoordinate geografiche 1961-1990.\nLa stazione meteo si trova nell'Italia centrale, in Toscana, in provincia di Pistoia, nel comune di San Marcello Pistoiese, a 625 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +3,9 \u00b0C; quella del mese pi\u00f9 caldo, luglio, si attesta a +20,6 \u00b0C .\nLe precipitazioni medie annue nel medesimo trentennio si attestano a 1.550,8 mm, con elevato picco tra autunno e inverno e con minimo relativo in estate."}
{"id": "1657902", "revid": "112937547", "url": "https://it.wikipedia.org/wiki?curid=1657902", "title": "Stazione meteorologica di Maresca", "text": "La stazione meteorologica di Maresca \u00e8 la stazione meteorologica di riferimento relativa all'omonima localit\u00e0 del comune di San Marcello Pistoiese.\nCoordinate geografiche.\nLa stazione meteo si trova nell'Italia centrale, in Toscana, in provincia di Pistoia, nel comune di San Marcello Pistoiese, in localit\u00e0 \"Maresca\", a 1.043 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +1,3 \u00b0C; quella del mese pi\u00f9 caldo, agosto, si attesta a +17,8 \u00b0C .\nLe precipitazioni medie annue nel medesimo trentennio si attestano a 2.028,5 mm, con elevato picco in tra autunno e inverno e con minimo relativo in estate."}
{"id": "1657906", "revid": "253287", "url": "https://it.wikipedia.org/wiki?curid=1657906", "title": "Roncegno", "text": ""}
{"id": "1657913", "revid": "767487", "url": "https://it.wikipedia.org/wiki?curid=1657913", "title": "Loose Mini DVD", "text": "Loose Mini DVD \u00e8 il primo DVD di Nelly Furtado.\nIl DVD \u00e8 stato pubblicato dalla Universal Music Group il 22 agosto 2007,solamente in Germania. Il DVD contiene i video musicali di 5 singoli estratti da \"Loose\" e uno da \"Folklore\". Contiene anche il \"dietro le quinte\" di Say It Right e la premi\u00e8re ufficiale del settimo singolo In God's Hands,diretto da Jesse Dylan.\nFatti.\nGli unici cambiamenti sono lo sfondo che cambia di colore dal rosso al giallo, e che appare l'altra parte del corpo della cantante."}
{"id": "1657915", "revid": "287204", "url": "https://it.wikipedia.org/wiki?curid=1657915", "title": "Ippolita Sforza (disambigua)", "text": ""}
{"id": "1657917", "revid": "544909", "url": "https://it.wikipedia.org/wiki?curid=1657917", "title": "Ruffr\u00e8", "text": ""}
{"id": "1657924", "revid": "3831", "url": "https://it.wikipedia.org/wiki?curid=1657924", "title": "Comunit\u00e0 montana Valli Mongia, Cevetta e Langa Cebana", "text": ""}
{"id": "1657925", "revid": "3831", "url": "https://it.wikipedia.org/wiki?curid=1657925", "title": "Comunit\u00e0 montana Alta Langa", "text": ""}
{"id": "1657926", "revid": "122458683", "url": "https://it.wikipedia.org/wiki?curid=1657926", "title": "Brentford", "text": "Brentford \u00e8 un distretto di Londra facente parte del borgo londinese di Hounslow e che si trova alla confluenza del Tamigi con il fiume Brent nella parte occidentale di Londra, a a sud-ovest di Charing Cross.\nOggi Brentford \u00e8 agglomerato suburbano inserito nella conurbazione della Grande Londra, anche se non appartiene al distretto postale di Londra.\nEtimologia.\nBrentford, come il nome stesso suggerisce, fu costruito in prossimit\u00e0 di un guado (\"ford\") del fiume Brent.\nAl tempo del Concilio di Brentford (781) la citt\u00e0 era conosciuta come \"Bregentforda\", e come \"Brentforda\" viene citata nella Cronaca anglosassone del 1016.\nLa radice \"Bregent-\", da cui deriva il nome del fiume, si pensa derivi dal nome della dea celtica Brigantia, dea protettrice della trib\u00f9 dei Brigantes (che per\u00f2 non viveva a Brentford).\nStoria.\nL'insediamento si colloca prima dell'occupazione della Gran Bretagna da parte dei Romani e quindi prima della fondazione di Londra. Nell'area di Brentford conosciuta come \"Old England\" gli scavi hanno portato alla luce molti manufatti pre-romani. Reperti di porcellana o di terracotta e pietre focaie risalenti all'et\u00e0 del bronzo sono inoltre stati trovati in diverse aree di Brentford. La qualit\u00e0 e la quantit\u00e0 dei reperti suggeriscono che Brentford doveva essere il luogo di incontro delle trib\u00f9 pre-romane e che parte dei rituali tribali includessero la cerimonia di gettare le armi nel fiume.\nSi pensa anche che Brentford potesse essere un importante guado del Tamigi, anzi il punto in cui Giulio Cesare attravers\u00f2 il fiume quando invase la Gran Bretagna.\nNel 1789 \"New Brentford\" viene descritta per la prima volta come una citt\u00e0 della contea del Middlesex in quanto dal 1701 vi si svolgevano le elezioni dei cavalieri della contea (o membri del Parlamento).\nNel 1795 New Brentford veniva considerata una citt\u00e0 di contea, bench\u00e9 non avesse n\u00e9 municipio n\u00e9 altri edifici pubblici.\nLa strada ora conosciuta come \"Brentford High Street\" serv\u00ec per molti secoli da via principale per il sud-est della Gran Bretagna, e anche oggi l'autostrada (M4 motorway) e la Great West Road passano a circa un miglio () a nord della strada principale che attraversava Brentford."}
{"id": "1657933", "revid": "1522738", "url": "https://it.wikipedia.org/wiki?curid=1657933", "title": "Adrar di Mauritania", "text": "LAdrar di Mauritania o Adrar occidentale \u00e8 un vasto altipiano desertico nel nordovest della Mauritania, che occupa circa 215.000\u00a0km\u00b2 e costituisce la regione di Adrar. L'altipiano \u00e8 conosciuto per le sue gole e per le dune di sabbia mobili. I principali centri abitati sono oggi Atar (capoluogo della regione), Chinguetti e Ouadane.\nGeografia.\nLa regione fu gi\u00e0 popolata nel paleolitico inferiore, e poi, molto densamente, nel neolitico, e la desertificazione di et\u00e0 relativamente recente ha permesso di mantenere intatti numerosi reperti archeologici di quell'epoca tra cui alcuni circoli di pietre. La pi\u00f9 antica popolazione conosciuta nella regione va sotto il nome di \"Bafour\". \u00c8 incerto se si trattasse di popolazioni negroidi o bianche. In seguito sopraggiunsero i Berberi, prevalentemente allevatori, mentre le popolazioni nere praticavano piuttosto l'agricoltura nelle oasi.\nStoria.\nL'islamizzazione delle genti dell'Adrar avvenne ad opera della trib\u00f9 berbera dei Lemtuna, nel cui seno sorse la dinastia degli Almoravidi. La citt\u00e0, oggi scomparsa, di Azougui fu una base dell'espansione almoravide verso l'impero del Ghana nell'XI secolo e venne abitata fino al XVIII secolo).\nTra il 1745 e il 1785 venne fondato un emirato, ad opera di cUthman, un arabo della trib\u00f9 dei Beni Hassan. Questo emirato, che condusse una politica di espansione verso est ai danni dei Kunta, sopravvisse fino all'arrivo della potenza coloniale francese al principio del XX secolo."}
{"id": "1657958", "revid": "22229", "url": "https://it.wikipedia.org/wiki?curid=1657958", "title": "Ostello della giovent\u00f9", "text": ""}
{"id": "1658129", "revid": "123837816", "url": "https://it.wikipedia.org/wiki?curid=1658129", "title": "Spiagge e lune", "text": "Spiagge e lune \u00e8 un album inciso dal cantante e \"showman\" Fiorello nel 1993, nel pieno del successo della trasmissione Karaoke. L'album contiene la versione cantata di \"San Martino\", poesia di Carducci, e una cover in italiano di Please Don't Go."}
{"id": "1658251", "revid": "89688", "url": "https://it.wikipedia.org/wiki?curid=1658251", "title": "Edith Sitwell", "text": "Di antica e nobile famiglia, sorella degli scrittori Osbert (1892-1969) e Sacheverell (1897-1988), studi\u00f2 privatamente; nel 1915 pubblic\u00f2 la prima raccolta di versi, \"The Mother and Other Poems\", di evidente derivazione baudelariana e simbolista.\nPersonalit\u00e0 eccentrica e sofisticata, diresse dal 1916 al 1921 la rivista \"Wheels\", portavoce delle correnti poetiche di avanguardia. La sua poesia, dopo una prima fase di netta prevalenza degli elementi estetizzanti e delle ardite innovazioni metriche, pur mantenendosi sempre ad un livello altissimo di perizia stilistica, \u00e8 venuta allargando il suo raggio di interessi e di simpatia umana.\nLa Sitwell ha inoltre collaborato con William Walton per musicare alcune poesie della sua raccolta \"Fa\u00e7ade\", e scritto numerosi saggi di critica, fra cui uno su Alexander Pope.\nLa scrittrice \u00e8 considerata, da taluni critici, molto vicina agli ultimi rappresentanti del movimento estetista che ebbe in Oscar Wilde il suo massimo esponente."}
{"id": "1658303", "revid": "1013865", "url": "https://it.wikipedia.org/wiki?curid=1658303", "title": "Tulc\u00e1n", "text": "Tulc\u00e1n \u00e8 una citt\u00e0 dell'Ecuador, capoluogo della provincia del Carchi \u00e8 situata a circa 2.947\u00a0m s.l.m. al confine con la Colombia. \u00c8 la citt\u00e0 pi\u00f9 settentrionale dell'Ecuador.\nSede di un importante mercato che si tiene di domenica e che attrae anche numerosi visitatori dalla vicina Colombia.\nLa principale attrazione turistica della citt\u00e0 \u00e8 il cimitero, gli alberi e i cespugli che fiancheggiano i viali sono il pi\u00f9 mirabile esempio di arte topiaria del paese. Creato nel 1936 da Jos\u00e9 Franco ospita raffigurazioni di angeli, figure religiose ed immaginarie.\nLe risorse economiche principali della citt\u00e0 sono legate all'attivit\u00e0 agricola ed alimentare, lavorazione di cereali, canna da zucchero, caff\u00e8 e prodotti caseari. Di rilievo anche le attivit\u00e0 di tintura e manifattura della lana (coperte e ponchos).\n\u00c8 sede di una diocesi della Chiesa cattolica. Vi transita la panamericana."}
{"id": "1658316", "revid": "1573940", "url": "https://it.wikipedia.org/wiki?curid=1658316", "title": "Thaumastocoridae", "text": "I Taumastocoridi (Thaumastocoridae ) sono una piccola famiglia di insetti Cimicomorfi (Rhynchota Heteroptera) presenti in zone tropicali dell'Australia, dell'India e dell'America. Rappresentano l'unico raggruppamento compreso nella superfamiglia Thaumastocoroidea.\nDescrizione e biologia.\nHanno il corpo di piccole dimensioni, slanciato e appiattito in senso dorso-ventrale, con capo libero, provvisto di occhi pi\u00f9 o meno peduncolati e antenne lunghe, di 4 articoli. Il rostro \u00e8 anch'esso formato da 4 segmenti. Alcune specie sono provviste dello stesso organo sonoro dei Reduvidi: il prosterno porta una fossetta zigrinata sulla quale viene sfregato il rostro producendo un suono stridente.\nLe zampe hanno tarsi composti da due segmenti, slanciati, con una o due unghie. Le emielitre hanno la regione membranosa priva di venature. Le gonapofisi maschili sono asimmetriche per l'assenza di uno o due parameri, mentre le femmine sono prive di ovopositore e spermateca.\nHanno un regime dietetico fitofago, con un elevato numero di specie vegetali attaccate. Le specie australiane sono state ritrovate su \"Eucaliptus\" e altre Mirtacee, quelle americane possono essere particolarmente dannose su alcune palme.\nSistematica.\nLa famiglia si suddivide in due sottofamiglie, comprendenti 17 specie distribuite in sei generi :"}
{"id": "1658322", "revid": "1540383", "url": "https://it.wikipedia.org/wiki?curid=1658322", "title": "Giovanni Braschi", "text": "Anni giovanili.\nNacque in una famiglia cattolica di commercianti di legnami, frequent\u00f2 le scuole inferiori a Cesena e gli studi liceali a Faenza, si laure\u00f2 in Giurisprudenza, nel luglio 1919, all'Universit\u00e0 di Bologna con una tesi sul concetto di \"pace perpetua\" in Kant e Rousseau.\nSi arruol\u00f2 volontario in fanteria allo scoppio della prima guerra mondiale, ottenne il grado di tenente, fu fatto prigioniero in uno dei tentativi per conquistare il Sasso Stria nelle Dolomiti sud-orientali e rinchiuso prima in Austria e poi in Ungheria. Durante la prigionia scrisse un diario.\nAttivit\u00e0 politica.\nRegno d'Italia.\nFu segretario provinciale della sede forlivese del neonato Partito popolare.\nFond\u00f2 e diresse la \"Rivista Agricola Romagnola\", fu, con Achille Grandi e Giovanni Gronchi, tra i dirigenti della Confederazione italiana dei lavoratori.\nCandidato del partito al parlamento per la circoscrizione bolognese-romagnola, fu eletto nel 1921, rieletto nel 1924 e dichiarato decaduto nel 1926. Quando il partito fascista instaur\u00f2 il regime, Braschi si ritir\u00f2 a Forl\u00ec.\nDopo la caduta di Mussolini, Braschi si schier\u00f2 subito con le forze democratiche. Fu arrestato il 2 dicembre 1943. Uscito dal carcere, si trasfer\u00ec in Alta Italia, dove partecip\u00f2 alla lotta antifascista nelle formazioni della neonata Democrazia Cristiana.\nRepubblica Italiana.\nFu eletto consigliere comunale per la DC a Forl\u00ec. Per lo stesso partito fu eletto all'Assemblea costituente, dove lavor\u00f2 nella Terza commissione all'esame dei disegni di legge. Dal 6 febbraio al 31 maggio 1947 \u00e8 stato Sottosegretario alle Finanze e Tesoro con delega per i danni di guerra nel III Governo De Gasperi.\nNel 1948 fu nominato senatore di diritto per aver preso parte a tre legislature e perch\u00e9 dichiarato decaduto dal mandato nel 1926. Rimase senatore fino alla morte.\nDal 1955 al 1957 fu Ministro delle Poste e Telecomunicazioni nel I Governo Segni."}
{"id": "1658323", "revid": "62221", "url": "https://it.wikipedia.org/wiki?curid=1658323", "title": "Thaumastocoroidea", "text": ""}
{"id": "1658324", "revid": "36987647", "url": "https://it.wikipedia.org/wiki?curid=1658324", "title": "Esercito Tedesco", "text": ""}
{"id": "1658328", "revid": "123799883", "url": "https://it.wikipedia.org/wiki?curid=1658328", "title": "Ordine civile e militare dell'Aquila romana", "text": "L'Ordine civile e militare dell'Aquila romana fu un ordine cavalleresco concesso dal Regno d'Italia fino al 1943 e dalla Repubblica Sociale Italiana fino al 1945.\nStoria.\nNel Regno d'Italia.\nL'Ordine venne istituito da Vittorio Emanuele III di Savoia, che ne fu l'unico Gran Maestro, il 14 marzo 1942, al fine di ricompensare gli stranieri che per meriti civili o militari avessero acquistato benemerenze verso l'Italia.\nFondato nell'epoca del regime Fascista, l'ordine non venne pi\u00f9 conferito dopo la Caduta del Fascismo, e venne poi definitivamente soppresso con un decreto luogotenenziale da Umberto II di Savoia il 5 ottobre 1944.\nNella Repubblica Sociale Italiana.\nUn altro e distinto Ordine civile e militare dell'Aquila romana fu istituito nella Repubblica Sociale Italiana da Benito Mussolini, con apposito decreto il 2 marzo 1944, mantenendo la denominazione e le insegne di quello del Regno d'Italia, queste ultime modificata sostituendo i simboli monarchici con quelli del fascismo repubblicano. \nMentre l'Ordine civile e militare dell'Aquila romana del Regno d'Italia era riservato solo agli stranieri che si fossero mostrati meritevoli nei confronti della Nazione italiana, l'Ordine civile e militare dell'Aquila romana della Repubblica Sociale Italiana non ebbe limiti di nazionalit\u00e0, essendo conferito sia ai cittadini italiani che agli stranieri. \nQuesto Ordine dell'Aquila romana si estinse nel 1945 con l'estinzione della Repubblica Sociale Italiana, che ne costituiva la Fons honorum. Come tutte le altre onorificenze, decorazioni e medaglie della Repubblica Sociale Italiana, l'ordine non fu riconosciuto dal Regno d'Italia n\u00e9, successivamente, dalla Repubblica Italiana.\nGradi.\nAll'atto della sua fondazione, l'Ordine era suddiviso nei consueti cinque gradi: \nQuesti gradi potevano essere concessi nella classe civile o in quella militare.\nNell'agosto del 1942 furono portate alcune modifiche con lo sdoppiamento del grado di Cavaliere di Gran-Croce, come segue:\ne con l'istituzione di due Medaglie al Merito, una d'Argento e una di Bronzo.\nRiassumendo i principali cambi di gradi si pu\u00f2 tracciare questo schema: \n14 marzo - 24 agosto 1942 (Regno d'Italia)\n24 agosto 1942 - 5 ottobre 1944 (Regno d'Italia)\n2 marzo 1944 - 28 aprile 1945 (Repubblica Sociale Italiana)\nInsegne.\nLe insegne dell'Ordine dell'Aquila romana del Regno d'Italia, generalmente, consistevano nell'aquila di Savoia, caricata di uno scudo, su sfondo blu. Essa era montata sulle croci di cavalieri, ufficiali, commendatori, e grandi ufficiali, mentre si trovava in forma di placca nelle gran croci.\nL'Ordine dell'Aquila Romana della Repubblica sociale italiana sostituiva l'aquila sabauda con quella della fascista, mentre nel lato posteriore della decorazione comparivano tre fasci repubblicani.\nLe medaglie in argento od in bronzo, non erano smaltate.\nLe onorificenze militari si distinguevano da quelle civili per la presenza di due spade incrociate retrostanti la medaglia."}
{"id": "1658334", "revid": "123799840", "url": "https://it.wikipedia.org/wiki?curid=1658334", "title": "Ordine al merito di Savoia", "text": "L'Ordine al merito di Savoia \u00e8 un ordine cavalleresco istituito da Vittorio Emanuele di Savoia, durante il suo esilio, nel 1988. Non \u00e8 riconosciuto, in virt\u00f9 della disputa dinastica, dal cugino Amedeo di Savoia-Aosta. \nStoria.\nEsso venne fondato a Ginevra, residenza dei coniugi di Savoia durante l'esilio e per questo motivo esso non viene comunemente considerato un'onorificenza del Regno d'Italia, ma piuttosto un ordine dinastico, istituito per ricompensare gli uomini e le donne benemeriti verso casa Savoia.\nL'Ordine, nella foggia e nella tradizione, si rif\u00e0 all'Ordine della Corona d'Italia, istituito a suo tempo da Vittorio Emanuele II per ricompensare quanti si fossero distinti a favore del neonato regno d'Italia, il che ravvicina questo ordine col medesimo valore di ricompensa personale. Per la croce invece il disegno \u00e8 da ricondurre a quello dell'Ordine Civile di Savoia.\nAl 1\u00ba gennaio 2000, gli insigniti erano 1453.\nGradi.\nL'Ordine \u00e8 suddiviso in 5 gradi di benemerenza per gli uomini: \nEsistono anche 3 gradi di benemerenza per le donne: \nVi sono anche due classi di Croci al Merito di Savoia (per non appartenenti all'Ordine): "}
{"id": "1658335", "revid": "416175", "url": "https://it.wikipedia.org/wiki?curid=1658335", "title": "Chiesa ortodossa etiope", "text": "La Chiesa ortodossa etiope (in amarico: \u12e8\u12a2\u1275\u12ee\u1335\u12eb \u12a6\u122d\u1276\u12f6\u12ad\u1235 \u1270\u12cb\u1215\u12f6 \u1264\u1270 \u12ad\u122d\u1235\u1272\u12eb\u1295; traslitterato: \"Y\u00e4ityop'ya ortodoks t\u00e4wahedo b\u00e9t\u00e4krestyan\") \u00e8 la principale chiesa in Etiopia e anche la confessione pi\u00f9 largamente professata in Etiopia.\nRapporto con l'ortodossia cristiana.\nLa Chiesa etiopica sin dalla sua fondazione dall'abuna San Frumenzio nel IV secolo ebbe con la Chiesa ortodossa copta di Alessandria d'Egitto un legame stretto fino al 1959, quando la nazione etiope ebbe un proprio patriarca dal Papa copto ortodosso di Alessandria Cirillo VI. La Chiesa Ortodossa Etiope \u00e8 una Chiesa non calcedonese, cio\u00e8 non riconosce i decreti del Concilio di Calcedonia.\nNata nel IV secolo con la conversione al cristianesimo del re axumita Ezan\u00e0 e poi di tutto il regno axumita, la Chiesa ortodossa etiope \u00e8 l'unica Chiesa cristiana autoctona etiope di antica tradizione e di diretta derivazione apostolica nell'Africa sub-sahariana. La Chiesa Ortodossa Etiope ha un seguito di fedeli oscillante tra i 40 e i 45 milioni di persone, la maggior parte dei quali vive in Etiopia: \u00e8 quindi la pi\u00f9 grande tra tutte le Chiese ortodosse orientali. La Chiesa Ortodossa Etiope \u00e8 uno dei membri fondatori del Consiglio Mondiale delle Chiese.\nTewahedo (in Ge'ez \u1270\u12cb\u1215\u12f6) \u00e8 una parola in lingua ge'ez che significa \"\u00e8 fatto uno\" o \"unificato\". Questa parola si riferisce alla credenza orientale ortodossa nell'unica e unificata Natura di Cristo; cio\u00e8 di una completa unione naturale di natura umana e divina (non miscelate, ma non separate: tale unione \u00e8 detta Ipostatica) al fine di realizzare la salvezza dell'umanit\u00e0 in contrasto con la fede \"delle due nature di Cristo\" professata dalla Chiesa cattolica romana. Secondo la Catholic Encyclopedia, in un articolo sull'Henotikon, oltre 500 vescovi nei Patriarcati di Alessandria, Antiochia e Gerusalemme rifiutarono di accettare la dottrina del Difisismo (\"delle due nature\") decretata dal Concilio di Calcedonia del 451, separandosi cos\u00ec dal principale corpo della Chiesa cristiana (che si sarebbe poi diviso nell'XI secolo, per ragioni diverse, in Chiesa cattolica e Chiesa ortodossa).\nLe Chiese ortodosse orientali, che oggi comprendono la Chiesa copta ortodossa di Alessandria, la Chiesa apostolica armena, la Chiesa siro ortodossa, la Chiesa ortodossa siriaca del Malankara in India, la \"Chiesa Ortodossa Etiope\" e la Tewahedo Chiesa ortodossa eritrea sono indicate come \"non Calcedonensi\", e a volte come \"monofisite\" (che significa \"una natura singola\", in riferimento a Cristo).\nStoria.\nOrigini.\nAxum: culla del cristianesimo etiope.\nSecondo la Chiesa etiopica, essa ha avuto origine da un funzionario del re axumita battezzato da san Filippo l'evangelista (distinto da Filippo apostolo), uno dei sette diaconi:\nLa regina Candace doveva probabilmente essere Gersamot Hendeke VII, regina d'Etiopia realmente esistita e regnante nella met\u00e0 nel primo secolo d.C.\nL'accettazione del cristianesimo come religione di stato avvenne per\u00f2 molto pi\u00f9 tardi, nel 400 d.C., quando san Frumenzio, di origine siriaca e cresciuto in Grecia, convinse il re Ezan\u00e0 di Axum a convertirsi al cristianesimo e ad imporlo a tutto il popolo, che gi\u00e0 lo professava in larga parte.\nQuando Ezan\u00e0 divent\u00f2 maggiorenne, Frumenzio fu lasciato libero di tornare a casa a Tiro in Libano; egli si rec\u00f2 invece ad Alessandria d'Egitto. \u00c8 sempre Rufino che ci informa sugli sviluppi della vicenda:\nQuando il principe Ezana sal\u00ec al trono Frumenzio assunse il titolo di San Frumenzio d'Etiopia e fu nominato capo della Chiesa cristiana d'Etiopia. Da allora, il Patriarca di Alessandria ha mantenuto il diritto di nominare l'arcivescovo (archieparca) etiope. Nel corso dei secoli, questo diritto \u00e8 sempre stato esercitato e il vescovo prescelto \u00e8 sempre stato un copto egiziano fino agli inizi del '900, quando la chiesa etiope chiese ed ottenne l'autocefalia.\nMedioevo ed et\u00e0 moderna.\nL'unione con la Chiesa copta ortodossa \u00e8 continuata dopo la conquista araba dell'Egitto. Abu Saleh dice che nel XII secolo il patriarca invi\u00f2 lettere almeno due volte all'anno al re dell'Abissinia (Etiopia) e della Nubia.\nAll'inizio del XVI secolo la pressione militare islamica sull'Etiopia aument\u00f2 in misura consistente. Le armate islamiche, sia del sultanato ottomano che del sultanato di Adal, intendevano ottenere definitivamente il controllo delle piste carovaniere che collegavano le coste del Corno d'Africa al Mediterraneo. Nel 1507 il re d'Etiopia decise di chiedere aiuto al re del Portogallo. I portoghesi erano interessati a mantenere il controllo delle coste africane (da loro recentemente esplorate), dove avevano costruito delle basi navali per favorire il commercio con l'Estremo Oriente, superando cos\u00ec l'ostacolo posto dalla mediazione di commercianti musulmani nelle tratte mediterranee. Il re del Portogallo mand\u00f2 una spedizione militare a sostegno del regno etiopico. Negli anni seguenti, anche un gruppo di missionari gesuiti arriv\u00f2 nel Paese, ma la loro opera trov\u00f2 molti ostacoli. Il Papa, in seguito, invi\u00f2 due vescovi portoghesi, distaccandoli da Goa (India), e istitu\u00ec una sede patriarcale.\nNel 1624 re Susenyos si convert\u00ec al Cattolicesimo (per ottenere l'appoggio militare del Portogallo e della Spagna), imponendo ai sudditi di seguirlo nella sua scelta. Per la prima volta nella sua storia, la Chiesa ortodossa etiope interrompeva la millenaria comunione con la Chiesa Copta: La mossa fu invisa alla corte, al clero etiope che vedeva la sua influenza politico-sociale scemare, e al popolo. A seguito di numerose congiure contro l'imperatore da parte dell'aristocrazia etiope, e sanguinose rivolte da parte del popolo, che vedeva la conversione forzata come una \"europeizzazione\" , un sacrilegio, ed una perdita della propria identit\u00e0, Susenyos dovette abdicare, nel 1632, in favore del figlio Fasilides. Fasilides rinunci\u00f2 immediatamente al progetto del padre, riconvertendosi al cristianesimo ortodosso copto ed imponendolo come religione di stato. Inoltre, a seguito di presunti progetti di colonizzazione da parte degli stati europei, l'Etiopia band\u00ec tutti gli europei dal proprio territorio, tutti i libri cattolici vennero bruciati, i gesuiti presenti nel paese vennero cacciati e per centinaia di anni non fu permesso a nessuno straniero di metter piede nell'Impero d'Etiopia.\nLa storia recente.\nIn tempi pi\u00f9 moderni, la chiesa etiopica ha sperimentato una serie di sviluppi. Il primo \u00e8 stato nel XIX secolo con la pubblicazione di una traduzione in amarico della Bibbia, precedentemente scritto in ge'ez., lingua ai tempi definitivamente estinta. In gran parte la versione fu frutto del lavoro di Abu Rumi che ci mise pi\u00f9 di dieci anni a tradurla presso Il Cairo, questa versione, con alcune modifiche, rest\u00f2 quella ufficiale fino a quando Haile Selassie sal\u00ec al potere; egli ordin\u00f2 una nuova traduzione nel 1960. Hail\u00e9 Selassi\u00e9 ha anche svolto un ruolo di primo piano in ulteriori riforme della chiesa che comprendeva la distribuzione della traduzione di Abu Rumi in tutta l'Etiopia, cos\u00ec come la sua promozione e di una migliore formazione del clero, un passo significativo nello sforzo dell'Imperatore \u00e8 la fondazione del Collegio Teologico della chiesa della Santissima Trinit\u00e0 nel dicembre 1944, tre anni dopo la liberazione dalla dominazione italiana. Un terzo sviluppo \u00e8 avvenuto dopo la restaurazione di Haile Selassie in Etiopia quando pubblic\u00f2 il 30 novembre il decreto numero 2 del 1942, una nuova legge di riforma della Chiesa. Gli obiettivi primari di questo decreto dovevano porre le basi nelle finanze della Chiesa al fine di creare un fondo centrale per le sue attivit\u00e0, e di presentare i requisiti per la nomina del clero che erano state abbastanza classiste fino ad allora.\nLa Chiese copta ed etiope hanno raggiunto un accordo il 13 luglio 1948, che ha portato alla autocefalia della Chiesa etiopica. Cinque vescovi sono stati immediatamente consacrati dal Papa copto di Alessandria, avente il potere di eleggere il nuovo Patriarca e il successore di Abuna Qerellos IV che avrebbe il potere di consacrare nuovi vescovi. Questa promozione \u00e8 stata completata quando Papa Joseph II (copto ortodosso) consacr\u00f2 un arcivescovo etiope di nascita, Abuna Basilios il 14 gennaio 1951. Poi, nel 1959, papa Cirillo VI di Alessandria incoron\u00f2 Abuna Basilios come primo Patriarca d'Etiopia.\nPatriarca Abune Basilios mori nel 1971, gli succedete il patriarca Abuna Tewophilos. Con la caduta dell'imperatore Haile Selassie nel 1974 la Chiesa Ortodossa Etiope \u00e8 stata destabilizzata come Chiesa di Stato. Il nuovo governo marxista inizi\u00f2 la nazionalizzazione delle propriet\u00e0 (compresi i terreni) di propriet\u00e0 della chiesa. Patriarca Abuna Tewophilos \u00e8 stato arrestato nel 1976 dalla giunta militare del Derg e segretamente giustiziato nel 1979. Il governo ha ordinato alla chiesa di eleggere un nuovo patriarca e Abune Takla Haymanot fu intronizzato. La Chiesa copta ortodossa rifiut\u00f2 di riconoscere l'elezione e l'intronizzazione di Abuna Tekle Haymanot sulla base del fatto che il Sinodo della Chiesa etiope non avesse rimosso Abuna Tewophilos e che il governo non aveva riconosciuto pubblicamente la sua morte e lui era quindi ancora il legittimo Patriarca dell'Etiopia. Le relazioni formali tra le due chiese sono state interrotte, pur rimanendo in comunione. Le relazioni formali tra le due chiese sono riprese il 13 luglio, 2007.\nPatriarca Abune Tekle Haymanot dimostr\u00f2 di essere molto meno accomodante al regime Derg di quanto non fosse previsto e cos\u00ec quando il patriarca mori nel 1988 \u00e8 stato chiesto un nuovo Patriarca con legami pi\u00f9 stretti con il regime. L'arcivescovo di Gondar, un membro del Parlamento etiope dell'era Derg \u00e8 stato eletto ed insediato come patriarca Abuna Merkorios. Dopo la caduta del regime Derg nel 1991, e l'avvento al potere del governo EPRDF, il patriarca Abune Merkorios abdic\u00f2 sotto la pressione dell'opinione pubblica e del governo. La chiesa poi elesse un nuovo patriarca Abuna Paulos che \u00e8 stato riconosciuto dal Papa copto ortodosso di Alessandria. L'ex patriarca Abuna Merkorios poi fugg\u00ec all'estero e annunci\u00f2 che il suo esilio e abdicazione era stato fatto sotto costrizione e quindi era ancora il legittimo Patriarca d'Etiopia. Diversi vescovi sono andati in esilio e formarono un Sinodo alternativo. Questo Sinodo esiliato \u00e8 riconosciuto da alcune Chiese etiopi in Nord America e in Europa che riconoscono il patriarca Abune Merkorios mentre il sinodo d'Etiopia ha continuato a sostenere la legittimit\u00e0 del Patriarca Abuna Paulos.\nIn seguito all'indipendenza dell'Eritrea come nazione nel 1993 la Chiesa ortodossa copta nel 1994 ha nominato l'Arcivescovo per la Chiesa ortodossa eritrea Tewahedo, che a sua volta ha ottenuto autocefalia nel 1998 con l'approvazione riluttante del suo sinodo madre. Nello stesso anno il primo patriarca eritreo fu consacrato.\nA partire dal nuovo millennio, sono sorte negli Stati Uniti e in altri paesi nei quali gli etiopi emigrarono nuove chiese. I fedeli ortodossi etiopi sono oggi circa 50 milioni, che insieme a 12 milioni di protestanti formano la popolazione cristiana del paese (62%).\nI cristiani si concentrano soprattutto nel nord, nel sud e nel centro del paese (la cosiddetta \"Etiopia storica\" o Abissinia, ovvero quella che nei millenni ha fatto parte dell'Impero di Axum e dell'Impero d'Etiopia), mentre le zone conquistate alla fine dell'800 dall'imperatore Menelik II (imperatore noto per le sue doti guerriere: sconfisse infatti anche l'Italia, nella battaglia di Adua, unico episodio nel quale uno stato africano ha sconfitto una potenza europea), che erano originariamente abitate da popoli di origine custica (e non semitica come gli abitanti dell'Abissinia), e quindi da musulmani, hanno ricevuto il diritto di culto, ed hanno quindi mantenuto la religione islamica (sebbene questa sia leggermente diversa dall'Islam professato nelle altre parti del mondo; a causa dell'isolamento che l'Etiopia ha avuto, i musulmani etiopi hanno assunto nei secoli elementi cristiani, portando ad un Islam sunnita vicino nelle ideologie a quello Sufi).\nIl Patriarca Abuna Paulos \u00e8 morto il 16 agosto 2012, seguito quattro giorni dopo dal primo ministro Meles Zenawi. Il 28 febbraio 2013, un collegio di elettori riuniti ad Addis Abeba ha eletto Abuna Mathias come suo successore.\nPratiche e credenze.\nLa fede e la pratica dei cristiani ortodossi etiopi comprendono elementi di Miafisismo, teoria che si \u00e8 sviluppata in Etiopia nel corso dei secoli. Le credenze comprendono la fede in Dio (in Ge'ez / amarico, 'Egziabeher, letteralmente \"Signore dell'Universo\", nell'antica lingua ge'ez), la venerazione per la Vergine Maria, gli angeli e i santi. Una gerarchia di Kidusan (messaggeri angelici e santi) trasmettono le preghiere dei fedeli a Dio e svolgono la volont\u00e0 divina, cos\u00ec quando un cristiano etiope \u00e8 in difficolt\u00e0 lui o lei si appellano a questi cos\u00ec come a Dio. Nei rituali pi\u00f9 formali e regolari, solo i sacerdoti possono entrare nel sancta sanctorum della chiesa, solitamente circolare o ottagonale, in cui il tabot (\"Arca\") \u00e8 alloggiato, dedicato al santo patrono della chiesa. Durante le feste religiose importanti il tabot \u00e8 scortato in processione fuori della chiesa. Nelle funzioni religiose la maggior parte dei membri della parrocchia rimane nell'anello esterno, dove i fedeli e gli ecclesiasti cantano inni e ballano.\nL'Eucaristia \u00e8 data solo a coloro che si sentono puri, hanno digiunato regolarmente, e hanno in generale avuto una condotta corretta. Generalmente la comunione \u00e8 principalmente limitata ai bambini e agli anziani; coloro che sono in et\u00e0 sessualmente attiva o che hanno desideri sessuali in genere non ricevono l'Eucaristia.\nI fedeli ortodossi Etiopi sono severi Trinitari, Dio \u00e8 unito in tre persone: Padre, Figlio e Spirito Santo. Questo concetto \u00e8 noto come in Gez Sellasi\u00e9, \"Trinit\u00e0\".\nI servizi quotidiani costituiscono solo una piccola parte di osservanza religiosa di un cristiano ortodosso etiope. Diversi giorni sacri richiedono servizi prolungati, canti, balli e feste. Un importante requisito religioso, tuttavia, \u00e8 il digiuno durante il quale gli aderenti si astengono dal consumo di carne e prodotti animali e si astengono da attivit\u00e0 sessuale. Tutti i credenti devoti devono mantenere il programma completo di digiuni, comprendente almeno 250 giorni l'anno altre forme di digiuno puramente scelte individualmente dai fedeli:\nEsorcismo.\nI sacerdoti intervengono ed eseguono esorcismi per conto di coloro che si ritiene essere afflitti da demoni o buda. Secondo il Pew Research Center in uno studio del 2010, il 74% dei cristiani in Etiopia dice di aver vissuto o assistito a un esorcismo. Gli indemoniati sono portati ad una riunione in chiesa o in preghiera. Spesso, quando una persona malata, non ha risposto al trattamento medico moderno, l'afflizione \u00e8 attribuita ai demoni. Atti insoliti o particolarmente perversi, soprattutto se eseguiti in pubblico, sono sintomatici di un indemoniato. Amsalu Geleta, in un moderno studio di questi casi riassume gli elementi che sono comuni agli esorcismi cristiani etiopi:\nL'esorcismo non \u00e8 sempre un successo e Geleta rileva un'altra istanza in cui i metodi usati hanno avuto successo e i demoni apparentemente hanno lasciato il soggetto in un momento successivo. In ogni caso, \"in tutti i casi lo spirito \u00e8 comandato da nessun altro nome che il nome di Ges\u00f9\".\nTratti distintivi.\nCanone biblico.\nLa Chiesa Tewahedo contiene 81 libri dei Canoni biblici. Questi canoni sono accettati da altri cristiani ortodossi.\nLingua.\nLe funzioni liturgiche della Chiesa etiope sono celebrate in lingua Ge'ez, che \u00e8 stato il linguaggio della Chiesa, almeno dopo l'arrivo dei Nove Santi (Abba Pantelewon, Abba Gerima (Isaac, o Yeshaq), Abba Aftse, Abba Guba, Abba Alef, Abba Yem'ata, Abba Liqanos, e Abba Sehma (fuggito per le persecuzioni da parte dell'imperatore bizantino dopo il Concilio di Calcedonia). La Septuaginta (versione greca) \u00e8 stata originariamente tradotta in Ge'ez, ma revisioni successive mostrano una chiara evidenza dell'uso di fonti ebraiche, siriache e arabe. La prima traduzione in volgare moderno \u00e8 stata eseguita nel XIX secolo da un traduttore che \u00e8 generalmente noto come Abu Rumi. Successivamente Haile Selassie ha sponsorizzato la traduzione in amarico delle Sacre Scritture dal Ge'ez durante il suo regno, uno prima della seconda guerra mondiale e uno dopo. I Sermoni oggi sono di solito trascritti nella lingua locale.\nArchitettura e luoghi sacri.\nLalibela.\nLe chiese etiopiche rispondono a vari stili architettonici. Sono famose le chiese monolitiche (scavate in un solo pezzo nella roccia) di Lalibela. Queste chiese sono solitamente scavate dall'alto verso il basso e quindi non risultano visibili dall'esterno. Altre chiese sono costruite a forma di basilica. Queste sono solitamente le chiese pi\u00f9 antiche e che risentono dell'architettura axumita. Le forme locali preferite sono quelle quadrate e rettangolari (regione del Tigre) e quella rotonda (regione dell'Amhara). In tutti e due gli stili, la chiesa \u00e8 costruita attorno ad un chiostro centrale e a fasci concentrici.\nAxum.\nIl luogo sacro pi\u00f9 venerato dai cristiani etiopi \u00e8 Axum, considerata la pi\u00f9 santa delle citt\u00e0 dell'Etiopia, importante meta di pellegrinaggio. Feste significative sono il Timkat (la Festa dell'Epifania, celebrata in Etiopia il 16 gennaio, non il 6), il Natale (Leddet), il Meskel (festa autoctona della chiesa etiope che cade a fine settembre) e la Festa di Maryam Sion, che cade a fine novembre.\nArchitettura.\nSono presenti numerose chiese monolitiche rupestri in Etiopia, le pi\u00f9 famose sono le undici chiese di Lalibela. Oltre a queste, si ritrovano due tipi principali di architettura: uno basilicale (di influenza europea) e un altro nativo. La cattedrale di Nostra Signora Maria di Sion ad Axum \u00e8 un esempio del disegno basilicale: pareti e soffitti sono decorati con affreschi. Altri noti esempi di chiese importanti sono la chiesa della Santissima Trinit\u00e0 di Addis Abeba, la chiesa di San Gabriele di Addis Abeba, la chiesa di San Giorgio e la chiesa di Nostra Signora Maria di Lalibela, ecc. Spesso un cortile, circolare o rettangolare, circonda il corpo della chiesa. Le Chiese moderne etiopi possono incorporare gli stili basilicali o nativi e utilizzare tecniche di costruzione e materiali contemporanei. Nelle zone pi\u00f9 rurali e inaccessibili, le chiese sono talvolta costruite in paglia.\nArca dell'Alleanza.\nLa Chiesa sostengono che l'Arca dell'Alleanza che Mos\u00e8 aveva costruito durante il viaggio nel deserto verso la Terra Promessa sia conservata nella Chiesa di Nostra Signora di Sion di Axum, l'antica capitale dell'impero axumita. Solo i sacerdoti possono entrare nella stanza che conserva l'Arca; ci\u00f2 ha suscitato quindi dubbi sulla veridicit\u00e0 della presenza dell'Arca nella chiesa. Un edificio per il culto non \u00e8 considerato una vera chiesa fino a che il vescovo non abbia consegnato una copia dell'Arca fatta in alabastro o legno di acacia. Anche queste copie sono sempre tenute nascoste alla vista dei fedeli. Le copie sono esposte durante le feste pi\u00f9 importanti, quali la consacrazione della chiesa, il Timkat (epifania), ecc.\nAnalogie con l'ebraismo.\nLa Chiesa etiopica a Gerusalemme.\nLa chiesa etiope pone un accento pi\u00f9 pesante sugli insegnamenti del Vecchio Testamento di quanto si possa trovare in qualsiasi altra confessione cristiana e i suoi seguaci aderiscono a certe pratiche che si delineano in una filosofia ortodosso-giudaica. I cristiani etiopi, come alcuni altri cristiani orientali, tradizionalmente seguono regole alimentari che sono simili al Kashrut ebraico. Allo stesso modo, la carne di maiale \u00e8 vietata, anche se a differenza del Kashrut la cucina etiope non mescola i prodotti lattiero-caseari a base di carne. Alle donne \u00e8 vietato entrare nel tempio della chiesa durante le mestruazioni; esse sono inoltre tenute a coprire i capelli con una grande sciarpa (o shamma) in chiesa, come descritto nei Corinzi, capitolo 11. In analogia con quanto accade nelle sinagoghe gli uomini e le donne sono seduti separatamente in chiesa, con gli uomini a sinistra e le donne sulla destra (di fronte all'altare). I fedeli etiopi tolgono le scarpe quando si entra in chiesa, secondo l'Esodo 3:5 \u00e8 considerato opportuno baciare il suolo della chiesa (di fronte al portone), in quanto considerata terra sacra. Inoltre, sia il Sabbath (Sabato) e il giorno del Signore (Domenica) vanno osservati come santi, anche se con pi\u00f9 enfasi la domenica.\nEparchie.\nLe attuali eparchie della chiesa ortodossa etiope sono:"}
{"id": "1658337", "revid": "76963", "url": "https://it.wikipedia.org/wiki?curid=1658337", "title": "Trishelle Cannatella", "text": "Reality show.\n\u00c8 diventata famosa con la partecipazione al reality show The Real World (edizione 2002, girata a Las Vegas). Ha preso parte anche ai reality show Kill Reality e Fear Factor.\nAttrice.\nCannatella ha preso parte ai seguenti film:\nModella.\nCannatella ha posato nuda per \"Playboy\" e per il sito di Playboy Cyber Club. \u00c8 apparsa anche su \"Stuff\" (maggio 2007).\n\u00c8 comparsa nel video di \"She bangs\" di William Hung.\nLingerie football.\nCannatella era gi\u00e0 stata selezionata per giocare nelle New York Euphoria della Lingerie Football League per il 2005, ma, in seguito al ridimensionamento sopraggiunto, con le squadre ridotte a sole quattro giocatrici, non ha giocato.\nHa giocato invece il campionato 2006 che ha vinto con le New York Euphoria, risultando anche la giocatrice pi\u00f9 votata dal pubblico nel sondaggio del sito ufficiale nel quale ha raccolto il 63% dei voti."}
{"id": "1658343", "revid": "392684", "url": "https://it.wikipedia.org/wiki?curid=1658343", "title": "Acquedotto dell'Acqua Vergine", "text": ""}
{"id": "1658346", "revid": "1305772", "url": "https://it.wikipedia.org/wiki?curid=1658346", "title": "Contea di Humboldt", "text": "Contea di Humboldt o Humboldt County \u00e8 la denominazione delle seguenti contee degli Stati Uniti:"}
{"id": "1658347", "revid": "42081", "url": "https://it.wikipedia.org/wiki?curid=1658347", "title": "Unione Italiana delle Chiese Cristiane Avventiste del Settimo Giorno", "text": ""}
{"id": "1658351", "revid": "256896", "url": "https://it.wikipedia.org/wiki?curid=1658351", "title": "Gran Maestro dell'Ordine di Malta", "text": ""}
{"id": "1658353", "revid": "3831", "url": "https://it.wikipedia.org/wiki?curid=1658353", "title": "Comunit\u00e0 montana Valli Gesso, Vermenagna e Pesio", "text": ""}
{"id": "1658358", "revid": "1793900", "url": "https://it.wikipedia.org/wiki?curid=1658358", "title": "Porto di Chioggia", "text": "Il porto di Chioggia o bocca di porto di Chioggia (come \u00e8 chiamato in loco) \u00e8 l'accesso pi\u00f9 meridionale della laguna di Venezia, situato tra l'isola di Pellestrina e Sottomarina, nel comune di Chioggia.\nAllo scopo di aumentare la profondit\u00e0 del canale che attraversa la bocca di porto nel 1934 vennero costruite due dighe di lunghezza di 1800 metri, per la diga nord, e 1600 metri, per la diga sud, che permise di elevare la profondit\u00e0 del canale a 7-8 metri."}
{"id": "1658359", "revid": "287204", "url": "https://it.wikipedia.org/wiki?curid=1658359", "title": "Cristais Paulista", "text": "Cristais Paulista \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658360", "revid": "729019", "url": "https://it.wikipedia.org/wiki?curid=1658360", "title": "Ultimate Shaggy Collection", "text": "Ultimate Shaggy Collection \u00e8 il primo greatest hits del cantante giamaicano Shaggy, pubblicato nel 1999."}
{"id": "1658361", "revid": "1305772", "url": "https://it.wikipedia.org/wiki?curid=1658361", "title": "Franca (San Paolo)", "text": "Franca \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658362", "revid": "921573", "url": "https://it.wikipedia.org/wiki?curid=1658362", "title": "Viggo Larsen", "text": "Apparve in 75 film tra il 1906 e il 1942. Diresse inoltre 60 film tra il 1906 e il 1921.\nBiografia.\nNato il 14 agosto 1884, dopo aver terminato gli studi Larsen prest\u00f2 servizio militare, arrivando nel 1905 al grado di sergente. Ben presto lasci\u00f2 la carriera nell'esercito, trovando lavoro al Biograf-Theatret, un cinema il cui direttore era Ole Olsen. La sala, che era stata inaugurata il 23 aprile 1905, avrebbe ricoperto un ruolo fondamentale nella storia del cinema danese. All'inizio, Larsen faceva un po' di tutto, ma poi fin\u00ec per passare dietro alla macchina da presa, diventando il primo regista della Nordisk, la casa di produzione fondata da Olsen. Larsen rest\u00f2 alla Nordisk fino al 1909, quando venne licenziato e lasci\u00f2 la Danimarca per andare a lavorare in Germania dove rest\u00f2 fino al 1945, quando ritorn\u00f2 come profugo tedesco."}
{"id": "1658365", "revid": "287204", "url": "https://it.wikipedia.org/wiki?curid=1658365", "title": "Itirapu\u00e3", "text": "Itirapu\u00e3 \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658370", "revid": "287204", "url": "https://it.wikipedia.org/wiki?curid=1658370", "title": "Jeriquara", "text": "Jeriquara \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658371", "revid": "729019", "url": "https://it.wikipedia.org/wiki?curid=1658371", "title": "Mr. Lover Lover - The Best of Shaggy... Part 1", "text": "Mr. Lover Lover - The Best of Shaggy... Part 1 \u00e8 un greatest hits del cantante giamaicano Shaggy, pubblicato nel 2002."}
{"id": "1658373", "revid": "287204", "url": "https://it.wikipedia.org/wiki?curid=1658373", "title": "Patroc\u00ednio Paulista", "text": "Patroc\u00ednio Paulista \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658375", "revid": "1869172", "url": "https://it.wikipedia.org/wiki?curid=1658375", "title": "Boombastic Hits", "text": "Boombastic Hits \u00e8 un greatest hits del cantante giamaicano Shaggy, pubblicato nel 2004."}
{"id": "1658376", "revid": "123361155", "url": "https://it.wikipedia.org/wiki?curid=1658376", "title": "Barbara Serra", "text": "Dopo aver lavorato presso le redazioni della BBC, di Sky News e di Five News, \u00e8 diventata nota come conduttrice della redazione di Londra di Al Jazeera English.\nBiografia.\nNata a Milano, ma di origine sarda da parte di padre, nativo di Decimomannu (il nonno paterno invece fu Vitale Piga Serra, dal 28 settembre 1939 al 22 aprile 1942 podest\u00e0 di Carbonia, citt\u00e0 di fondazione costruita dal regime fascista) e madre siciliana di Gela. Cresciuta a Copenaghen ma trasferitasi a Londra nel 1993 dove ha studiato relazioni internazionali alla London School of Economics, oltre all'italiano, parla il danese, l'inglese e il francese.\nNel 2000 inizia una collaborazione con la BBC, nel programma \"Today\" in onda su BBC radio 4 e successivamente viene impiegata come reporter per \"BBC London News\".\nNel 2003 viene assunta da Sky News e firma vari servizi di cronaca internazionale e del Regno Unito. Degni di nota sono le corrispondenze da Roma, durante i funerali di papa Giovanni Paolo II nonch\u00e9 la causa giudiziaria che ha visto come protagonista Michael Jackson.\nSuccessivamente, nel 2005, \u00e8 passata a condurre il telegiornale di Channel 5. Ricoprendo tale ruolo \u00e8 stata la prima conduttrice, non madrelingua inglese, a condurre un TG.\nDal 2007 contribuisce dagli studi di Al Jazeera English a Londra. Per l'emittente araba ha condotto importanti inchieste a Washington, dalla Striscia di Gaza, in Israele e Cisgiordania.\nHa seguito, sempre per Al Jazeera, il viaggio apostolico di Papa Benedetto XVI in Terra Santa come giornalista accreditata dalla delegazione papale. \u00c8 stata la prima volta in assoluto che una giornalista della predetta emittente ha viaggiato al seguito dell'autorit\u00e0 vaticana.\nIn Italia \u00e8 opinionista del programma \"Tv Talk\" di Rai 3.\nNella primavera del 2011 ha condotto sulla stessa rete il programma televisivo \"Cosmo\"."}
{"id": "1658378", "revid": "287204", "url": "https://it.wikipedia.org/wiki?curid=1658378", "title": "Pedregulho", "text": "Pedregulho \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658380", "revid": "125950563", "url": "https://it.wikipedia.org/wiki?curid=1658380", "title": "Mario Caserini", "text": "Biografia.\nGli inizi e la \"Cines\".\nNasce a Roma da Oreste, impiegato, e da Isabella Rosati. Da giovane esercita per qualche tempo l'attivit\u00e0 di pittore. Nel 1899 diventa direttore di una compagnia teatrale di pantomime composta da bambini. Fu anche attore di teatro, nella compagnia di Ermete Novelli, che abbandon\u00f2 in seguito per divenire direttore di una compagnia drammatica.\nQuando Filoteo Alberini inizia con Dante Santoni la produzione di pellicole, ha necessit\u00e0 di circondarsi di collaboratori e per questo si rivolge al mondo teatrale. Caserini \u00e8 tra i primi ad essere assunti in pianta stabile, inizialmente come attore, con un contratto di 200 lire al mese, ma nella indeterminatezza dei ruoli agli albori della cinematografia \u00e8 possibile, come sostiene una fonte giornalistica di poco successiva, che abbia diretto nel 1905 il cortometraggio \"Viaggio al centro della luna\", ispirato al \"Viaggio nella Luna\" di M\u00e9li\u00e8s, mentre \u00e8 accertato che nello stesso anno egli interpreti e diriga \"Il romanzo di un Pierrot\" che poi non sar\u00e0 distribuita quando l'ancor giovane azienda di produzione romana si trova di fronte a esose richieste di diritti d'autore.\nAnche questa vicenda evidenzia per la Alberini &amp; Santoni la necessit\u00e0, per affrontare il mercato, di disporre di capitali. La societ\u00e0 si trasforma quindi in \"Cines\" e le redini dell'azienda vengono assunte dall'industriale Adolfo Pouchain che nel maggio 1906 per rilanciare la produzione anche in termini qualitativi chiama a Roma il regista francese Gaston Velle, strappandolo alla Path\u00e9 assieme ad altri esperti cineasti d'oltralpe. Caserini gli si affianca come assistente e questa esperienza ne forma le capacit\u00e0 registiche, inducendolo ad abbandonare il ruolo di attore.\nQuando nel 1907 Velle ed i suoi collaboratori tornano in Francia, Caserini viene promosso, assieme ad Egidio Rossi, \"direttore artistico\" (la denominazione del tempo del \"regista\") e diventa cos\u00ec uno degli elementi di punta della \"Cines\", in un periodo nel quale l'azienda romana conosce un tumultuoso sviluppo che fa aumentare le pellicole a soggetto prodotte dalla decina del 1907 sino alle oltre 130 del 1910. Tale crescita comporta l'assunzione di molti professionisti e, tra questi, arriva come attrice alla \"Cines\" anche una ballerina della Scala, Maria Gasperini, che diventer\u00e0 la moglie di Caserini.\nDurante questo periodo \u00e8 attribuita a Caserini la direzione di decine di pellicole che vanno dalla riduzione di testi classici shakespeariani (\"Otello\" nel 1906 e \"Amleto\" e \"Romeo e Giulietta\" nel 1908, \"Macbeth\" nel 1909) a drammi di ambientazione borghese moderna, come \"Il cuore e il denaro\" e \"Le viole\" nel 1908, \"Fiore fatale\" e \"Povera madre!\" nel 1909, \"Bacio Fatale\" e \"Amore e libert\u00e0\" nel 1910. Nella sua filmografia di questi anni compare anche qualche cortometraggio comico, come \"Il bel Fiorindo\" (1909) o \"L'amorino\" del 1910. Ma la caratteristica in cui Caserini si specializza e per la quale diventa noto \u00e8 la presentazione di vicende e personaggi storici. Dal 1907 al 1910 dirige una collana lunghissima di rievocazioni, pescando a piene mani nella storia di qualsiasi epoca, iniziando da quella romana con \"Messalina\" e con un \"Catilina\" che costitu\u00ec un evento del 1910, venendo proiettato contemporaneamente in 11 cinema romani. Numerosi anche i titoli ispirati alla storia medievale, con una \"Giovanna d'Arco\", una \"Pia de' Tolomei\" ed un \"Federico Barbarossa\" (noto anche come \"La battaglia di Legnano\"), tutti del 1908, pi\u00f9 un \"Cid\" del 1910. In questi anni nei teatri di posa della \"Cines\" cresce come assistente di Caserini Enrico Guazzoni, che poi diventer\u00e0 il pi\u00f9 affermato regista di \"colossal\" storici.\nParticolarmente ricca l'antologia di vicende del Rinascimento italiano, da \"Marco Visconti\" (1909) a \"Giovanni dalle bande nere\" e \"Lucrezia Borgia\" (1910). In questo ambito. una delle produzioni \"Cines\" pi\u00f9 impegnative \u00e8 la \"Beatrice Cenci\" del 1909, che rappresenta due \"prime volte\" per la cinematografia italiana: le prime riprese in esterno allestite al Castel Sant'Angelo e la inedita diffusione da parte della \"Cines\" di un manifesto di lancio del film in cui compaiono i nomi del regista e dei principali interpreti, quando all'epoca ci si limitava ad attribuire le pellicole alla Casa produttrice e questi elementi non venivano mai citati. Con \"Garibaldi\" (1907) \"Pietro Micca\" (1908) ed \"Anita Garibaldi\" (1910) Caserini affronta anche i temi patriottici e risorgimentali. Un particolare successo, anche internazionale, arrise a \"I tre moschettieri\", film che dal punto di vista commerciale fu in grado di sanare i bilanci della \"Cines\".\nLa notoriet\u00e0 acquisita da Caserini in questi suoi primi anni alla \"Cines\" gli consente di diventare uno dei pi\u00f9 ascoltati promotori del cinematografo: nel 1910 tiene delle conferenze al Collegio Romano in cui illustra le potenzialit\u00e0 di questa nuova forma di spettacolo, al tempo ancora considerata dagli ambienti culturali con molta diffidenza , e nello stesso anno istituisce e dirige a Roma, alla Galleria Sciarra, una \"scuola d'arte cinematografica\", forse la prima del genere al mondo.\nGli anni torinesi: \"Ambrosio\" e \"Gloria\".\nNel 1911 Caserini lavora con la \"Theatralia\" (di cui forse \u00e8 stato anche tra i fondatori), una casa di produzione che si proponeva di portare sugli schermi attori provenienti dal teatro, in particolare dall'Argentina e dalla compagnia Duse, ma si tratta di una vicenda effimera, che produce solo due titoli \"Verso la colpa\" e \"L'uomo fatale\". Nella seconda met\u00e0 dello stesso anno, infatti, Caserini e la moglie decidono di accettare l'offerta, economicamente molto allettante (25.000 lire, somma considerevole per l'epoca), di Ambrosio e si trasferiscono a Torino, iniziando a lavorare per l'azienda che al tempo era la diretta e maggiore concorrente della \"Cines\".\nPresso la \"Ambrosio Film\" Caserini si conferma direttore di film storici, dirigendo \"I cavalieri di Rodi\", due drammi tratti dalla mitologia tedesca, il \"Sigfrido\" ed il \"Parsifal\", ed un altro di ispirazione religiosa, \"Il pellegrino\". Realizza anche, con \"Dante e Beatrice\" (conosciuto anche come \"La vita di Dante\") una pellicola che si qualifica per l'epoca gi\u00e0 come un lungometraggio, misurando 735 m.. Tuttavia l'incontro con l'attrice brillante della \"Ambrosio\" Gigetta Morano consente a Caserini di cimentarsi di nuovo con il genere comico quando dirige \"Santarellina\" (o \"Mam'zelle Nitouche\"), con cui si inizia a portare sullo schermo la commedia cinematografica brillante \u00ablontana antesignana di Lubitsch\u00bb.\nMa l'esperienza presso la \"Ambrosio\" di Caserini (e di sua moglie) dura soltanto poco pi\u00f9 di un anno. Dopo il lungo periodo di stabilit\u00e0 professionale vissuto alla \"Cines\", il regista romano diventa irrequieto ed inizia ora una serie di successive e poliedriche esperienze. Il 15 dicembre 1912 rompe anzitempo il contratto che lo lega (fino al 1915) alla casa torinese e partecipa con altri soci alla costituzione della \"Film d'arte Gloria\", riuscendo a portare con s\u00e9 nella nuova azienda anche la maggior parte degli elementi che avevano lavorato con lui prima alla \"Cines\" e poi alla \"Ambrosio\". La nuova Casa vuole puntare alla qualit\u00e0: come lo stesso Caserini annuncia, il progetto \u00e8 \u00abla realizzazione di film artistiche di lungo metraggio tratti da soggetti di autori di fama indiscussa\u00bb.\nDopo i primi due film realizzati per la nuova azienda, di cui diventa Direttore Artistico (il \"giallo\" \"Il treno degli spettri\" e la farsa \"Florette e Patapon\", un successo), la \"Gloria\" scrittura una delle pi\u00f9 applaudite attrici teatrali del momento, Lyda Borelli, e Caserini la lancia per la prima volta sullo schermo dirigendola in \"Ma l'amore mio non muore\". Il successo \u00e8 trionfale: il film, lungo 2600 metri, ottiene critiche ed elogi unanimi in Italia e all'estero, viene venduto in tutto il mondo, fa nascere il mito divistico della Borelli ed ancora molti anni dopo verr\u00e0 considerato \u00abuna delle opere pi\u00f9 rappresentative del 1913 (in quanto) illustra una nuova tendenza, lo sviluppo del film sociale moderno\u00bb.Si tratta dell'opera che, secondo diversi commentatori, costituisce il culmine dell'attivit\u00e0 artistica di Caserini.\nMentre \u00e8 ancora alla \"Gloria\" Caserini tenta di realizzare un rifacimento de \"Gli ultimi giorni di Pompei\", ma viene travolto dalla concorrenza che sullo stesso soggetto nasce tra la \"Ambrosio\" e \"Pasquali\". Deve quindi rinunciare, nonostante abbia gi\u00e0 girato alcune scene nell'Arena di Verona, che poi riutilizzer\u00e0 per \"Nerone e Agrippina\", film che doveva costituire la risposta ai \"colossal\" delle due case torinesi, ma che fu invece un insuccesso clamoroso. Intanto anche l'avventura alla \"Gloria\" arriva al termine e nel dicembre del 1914 Caserini, a causa di disaccordi con gli azionisti, lascia la casa di produzione che aveva contribuito a fondare.\nLa Spagna ed il rientro alla \"Cines\".\nNel 1915 Caserini \u00e8 ancora a Torino dove fonda la \"Caserini Film\" che si associa con altre due aziende torinesi, la \"Comoedia drama\" e la \"Film Manipulation Agency\" per produrre \"La pantomima della morte\" e \"L'amor tuo mi redime\" che poi uscir\u00e0 nel 1916. Poi, invitato dai produttori spagnoli della \"Excelsa Film\", si reca a Barcellona assieme all'attrice Leda Gys, che nella citt\u00e0 catalana dirige in tre pellicole che usciranno poi in quel paese in anni successivi: \"Como aquel d\u00eda\" e \"Flor de oto\u00f1o\" nel 1917, mentre\"\u00bfQui\u00e9n me har\u00e1 olvidar sin morir?\", perseguitato dalla censura per alcune situazioni legate alla droga, addirittura nel 1919.\nAl ritorno dalla Spagna, Caserini rientra a Roma, da dove era assente da quattro anni. Qui, senza legarsi ad un'unica Casa produttrice ma diventando \u00abimprenditore di se stesso\u00bb, collabora con la \"Tiber Film\" che nel periodo della Grande guerra \u00e8 diventata con la \"Caesar Film\" una delle due principali Case di produzione cinematografica italiane. Con la \"Tiber\" lavora dal 1916 al 1919. Risultano per\u00f2 ancora titoli di film da lui diretti nel 1916 e prodotti dalla \"Caserini Film\" in collaborazione con le due societ\u00e0 torinesi: uno di questi \u00e8 \"Passano gli Unni\", il secondo dei due film di propaganda bellica che gli si riconoscano (il primo era stato nel 1912 \"Infamia araba\" al tempo della conquista italiana della Libia), mentre un altro \u00e8 \"La vita e la morte\" che sub\u00ec molti interventi della censura e per questo usc\u00ec l'anno successivo. Nella produzione \"Tiber\" si segnala il \"Resurrezione\" del 1917, tratto dal romanzo di Tolstoj.\nMa nell'ultimo periodo romano Caserini ha anche occasione di tornare alle origini, lavorando nuovamente in diverse occasioni alla \"Cines\", sia direttamente, sia per il tramite della \"Palatino Film\", una sua consociata. Qui nel 1918 incontra nuovamente Lyda Borelli e, dopo averla lanciata nel 1913, la dirige nell'ultimo film, \"Il dramma di una notte\" (o \"Una notte a Calcutta\"), interpretato dall'attrice prima del ritiro, racchiudendone cos\u00ec la carriera cinematografica. Alla \"Cines\" incontra Vera Vergani, gi\u00e0 affermata interprete teatrale, che sar\u00e0, dopo la Borelli e la Gys, l'ultima attrice con cui stringer\u00e0 un intenso sodalizio artistico. Per un solo anno, il 1920, la Vergani lascia infatti i palcoscenici per dedicarsi al cinema e sotto la direzione di Caserini gira per la \"Cines\", gi\u00e0 confluita nell'U.C.I., una serie di 5 \"cinedrammi\". Mentre il cinema italiano sta entrando in una profonda crisi che la costituzione dell'U.C.I. non riuscir\u00e0 a scongiurare, Caserini alla fine del 1920 muore improvvisamente a 46 anni. Alcuni dei film da lui realizzati con la Vergani usciranno postumi nel 1921.\nIl giudizio sull'opera di Caserini.\nL'attivit\u00e0 registica di Caserini (quella di attore \u00e8 del tutto limitata e, per il periodo teatrale, sconosciuta), gi\u00e0 qualificata dai contemporanei come l'opera di \u00abun maestro il cui merito \u00e8 quello di aver sempre considerato la cinematografia come un'arte\u00bb, \u00e8 generalmente considerata come quella di un importante precursore, in un giudizio che accomuna diverse generazioni di storici del cinema. \nGi\u00e0 nel 1937 Comin aveva notato, a proposito di \"Ma l'amor mio non muore\", come \u00abla regia di Caserini si distingue da quella di tutti gli altri direttori artistici del tempo per una contenutezza mimica ed una ricchezza di inquadrature (mentre)l la maggior parte dei film si svolgeva con una furia enorme\u00bb, giudizio poi confermato nel 1951 dalla Prolo, secondo la quale questa opera di Caserini \u00absegna un deciso distacco dagli altri film del 1913 che pure hanno grande valore come iniziatori di nuovi generi o come affermazione di nuovi attori, nuovi attrici o nuovi stili dei nostri registi\u00bb.\nNonostante la lunga collana di soggetti ispirati da vicende storiche, a Caserini viene attribuito \u00abun posto notevole nella storia del cinema italiano, non tanto per il film storico, nel quale Guazzoni gli fu superiore, quanto come autore dei primi drammi passionali italiani\u00bb che, dal punto di vista commerciale, ebbero anche il merito di far comprendere ai produttori che potevano riempire le sale senza dover sostenere i costi proibitivi richiesti dagli allestimenti d'epoca romana. Per questo l'opera di Caserini \u00e8 anche considerata come \u00abcinema orientato verso un embrione di industria culturale, in grado orientare un codice di costume apparentemente aristocratico, ma in realt\u00e0 aperto alle masse\u00bb.\nI commenti pi\u00f9 recenti confermano i giudizi espressi in precedenza sul ruolo di Caserini nel primo cinema italiano. \u00abCaserini - ha scritto Bernardini - \u00e8 un pioniere del cinema italiano che, grazie a lui e con lui, assume una precisa fisionomia e conclude una prima fase di scoperta e di invenzione d'un linguaggio nuovo; sotto di lui si formano leve di artisti e tecnici che costituiranno l'ossatura delle pi\u00f9 importanti imprese di produzione nazionale\u00bb. Sue sono molte delle opere che varcano i confini nazionali e che \u00abconsentono al giovane cinema italiano di imporsi per alcune caratteristiche legate alle ricostruzioni storiche o alla riduzione di classici della letteratura\u00bb.\nFilmografia.\nLa filmografia dell'autore \u00e8 molto vasta in quanto gli vengono attribuiti quasi 130 film, realizzati in circa 15 anni di attivit\u00e0. Per molti di essi vi sono delle incertezze nell'identificazione dell'anno o del titolo esatto e inoltre molti sono andati perduti e dei pochi conservati, talora in cineteche non italiane, si hanno in certi casi soltanto dei frammenti. Grazie al restauro eseguito da Cineteca di Bologna e dal Museo nazionale del cinema di Torino \u00e8 visibile \"Ma l'amor mio non muore\", considerato da molti come l'opera pi\u00f9 importante di Caserini."}
{"id": "1658381", "revid": "287204", "url": "https://it.wikipedia.org/wiki?curid=1658381", "title": "Restinga (San Paolo)", "text": "Restinga \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658382", "revid": "729019", "url": "https://it.wikipedia.org/wiki?curid=1658382", "title": "The Essential Shaggy", "text": "The Essential Shaggy \u00e8 un greatest hits del cantante giamaicano Shaggy, pubblicato nel 2004."}
{"id": "1658384", "revid": "110157", "url": "https://it.wikipedia.org/wiki?curid=1658384", "title": "Ribeir\u00e3o Corrente", "text": "Ribeir\u00e3o Corrente \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658386", "revid": "287204", "url": "https://it.wikipedia.org/wiki?curid=1658386", "title": "Rifaina", "text": "Rifaina \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658388", "revid": "466539", "url": "https://it.wikipedia.org/wiki?curid=1658388", "title": "Ortensio Lando", "text": "Biografia.\nNato a Milano intorno al 1510 da Domenico Landi, originario di Piacenza, e dalla milanese Caterina Castelletta, sarebbe entrato nel 1523 in un convento agostiniano assumendo il nome di Geremia. Nel 1523 pass\u00f2 a Padova, poi a Genova, a Siena, a Napoli e nel 1531 nel convento bolognese di San Giacomo Maggiore, dove studi\u00f2 teologia, mentre nello Studio di Bologna avrebbe conseguito la laurea in medicina.\nCome molti letterati dell'epoca (per es. Girolamo Ruscelli, Giuseppe Betussi, Francesco Sansovino) condusse una vita errabonda per l'Italia e l'Europa (una satira contro Erasmo da Rotterdam lo costrinse a riparare in Francia) prima di approdare definitivamente a Venezia, dove fu un poligrafo, prestando la sua opera per i famosi editori veneziani per i quali fece traduzioni, compil\u00f2 raccolte e annot\u00f2 alcuni testi classici. Scrisse molte opere, molte delle quali anonime, o sotto pseudonimo, e come tali registrate nel \"Dizionario\" del Melzi. \u00c8 noto come traduttore di Cicerone e de \"L'Utopia\" di Tommaso Moro, prima traduzione in lingua italiana pubblicata nel 1548 a Venezia da Anton Francesco Doni."}
{"id": "1658389", "revid": "287204", "url": "https://it.wikipedia.org/wiki?curid=1658389", "title": "S\u00e3o Jos\u00e9 da Bela Vista", "text": "S\u00e3o Jos\u00e9 da Bela Vista \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Franca."}
{"id": "1658390", "revid": "228587", "url": "https://it.wikipedia.org/wiki?curid=1658390", "title": "Charles Kent", "text": "Americano, di origini britanniche, Kent lavor\u00f2 esclusivamente nel cinema muto. Recit\u00f2 in ben 141 film tra il 1908 e il 1923 e ne diresse 36 tra il 1908 ed il 1913.\nNacque a Londra, Inghilterra e mor\u00ec a Brooklyn, New York."}
{"id": "1658391", "revid": "125977533", "url": "https://it.wikipedia.org/wiki?curid=1658391", "title": "John Isner", "text": "Alto 208 cm per un peso di 108 kg, \u00e8 noto con il soprannome di \"Long John\" per la sua notevole statura. Professionista dal 2007, ha vinto in carriera 16 titoli ATP in singolare, tra i quali spicca il Miami Open 2018, unico suo torneo Masters 1000. La sua migliore classifica ATP \u00e8 l'8\u00ba posto in singolare raggiunto il 16 luglio 2018, anno in cui ha vinto a Miami e ha raggiunto la semifinale a Wimbledon. Si \u00e8 distinto anche in doppio aggiudicandosi 6 tornei del circuito maggiore, tra i quali tre Masters 1000.\nAl torneo di Wimbledon 2010, \u00e8 stato protagonista e vincitore contro Nicolas Mahut del pi\u00f9 lungo incontro di tennis della storia, durato 11 ore e 5 minuti.\nStile di gioco.\n\u00c8 un giocatore offensivo che basa il suo gioco su servizio e diritto potenti per poter conquistare velocemente la rete e guadagnare cos\u00ec il punto.\nIl suo colpo migliore \u00e8 senza dubbio il servizio, considerato all\u2019unanimit\u00e0 uno dei pi\u00f9 letali ed efficaci nella storia del tennis e composto da una prima palla tra le pi\u00f9 veloci mai registrate nei tornei professionistici e una seconda dal rimbalzo molto alto poich\u00e9 spesso servita in \"kick\". \u00c8 al secondo posto nella classifica di tutti i tempi per numero di ace serviti.\nDotato di una mobilit\u00e0 seppur non eccezionale, comunque ragguardevole se rapportata alla mole, \u00e8 inoltre in possesso di buona manualit\u00e0 nei pressi della rete, affinata nella pratica frequente del \"serve&amp;volley\", che lo ha reso un ottimo doppista.\nCarriera.\nTornei universitari e juniores.\nInizia a giocare a tennis a nove anni e si mette in luce per la prima volta come doppista nel 2002, arrivando alle finali di due importanti competizioni nazionali juniores. Nel 2003 si laurea campione nazionale juniores in doppio mentre in singolare arriva ai quarti di finale. Quell'anno entra nell'Universit\u00e0 della Georgia per la quale disputa quattro stagioni nei campionati di college della NCAA, ottenendo diversi trofei e riconoscimenti come doppista e singolarista a livello nazionale e regionale nella Southeastern Conference. In quegli anni matura dal punto di vista mentale e potenzia molto il fisico, aumentando il peso di 18 kg.\nNei quattro anni di universit\u00e0 viene nominato quattro volte All-American, vince il titolo nazionale di college tre volte in doppio e una volta in singolare nel 2006, anno in cui per alcune settimane diventa il n\u00ba1 della NCAA. L'ultima stagione guida la squadra universitaria a vincere due prestigiosi titoli nazionali a squadre, che gli valgono la nomina a giocatore dell'anno e la 2\u00aa posizione in classifica NCAA quando lascia il college nel giugno 2007 per diventare professionista. Porta a termine gli studi con la laurea in Scienze della Comunicazione.\nPrime esperienze nei tornei professionistici.\nNell'aprile del 2003 fa la sua prima apparizione nel tabellone principale di un torneo professionistico del circuito ITF all'U.S.A. F9 di Elkin (Carolina del Nord), perdendo al primo turno in singolare e in doppio. A fine agosto debutta agli US Open con una sconfitta al primo turno nel torneo di doppio. Il 24 luglio 2005 vince il primo titolo ITF in doppio al torneo U.S.A. F18 di Joplin (Montana), arrivando ai quarti in singolare. A settembre debutta nel circuito Challenger a Lubbock e batte al primo turno Michael Russell prima di essere eliminato dal futuro vincitore del torneo Ram\u00f3n Delgado. In questi anni arriva al massimo in 713\u00aa posizione in singolare e alla 708\u00aa in doppio del ranking ATP\n2007: prima finale ATP, primo trofeo Challenger e prime vittorie in incontri del Grande Slam.\nDopo avere terminato gli studi si dedica al professionismo, riparte dalla 839\u00aa posizione del ranking e a inizio luglio del 2007 vince il primo torneo a cui partecipa al Futures U.S.A. F14. A fine mese conquista il primo titolo Challenger a Lexington superando in finale in tre set Brian Wilson. Subito dopo partecipa con una wild card al torneo ATP Legg Mason Tennis Classic di Washington e diventa il primo giocatore dell'era Open capace di vincere cinque partite consecutive al tie-break del set decisivo. Arriva in finale battendo nell'ordine Tim Henman, Benjamin Becker, Wayne Odesnik, il n\u00ba12 ATP Tommy Haas e in semifinale Ga\u00ebl Monfils; perde quindi in due set la finale contro il n\u00ba5 del mondo Andy Roddick.\nCon una nuova wild card debutta nelle Masters Series a Cincinnati perdendo al primo turno da David Ferrer, che lo supera anche al secondo turno a New Haven. All'esordio in singolare in un torneo del Grande Slam approda al terzo turno degli US Open e strappa il primo set al n\u00ba1 del mondo Roger Federer, che lo sconfigge con il punteggio di 7-6, 2-6, 4-6, 2-6. L'ultima parte della stagione gioca solo tornei Challenger nordamericani raggiungendo tre semifinali in singolare, che lo portano a fine anno al 106\u00ba posto mondiale, suo nuovo best ranking, con un balzo di 733 posizioni da luglio. Nello stesso periodo si aggiudica due tornei Challenger in doppio, raggiungendo a novembre la 220\u00aa posizione ATP.\n2008: top 100.\nAll'inizio del 2008 debutta all'Australian Open e viene battuto al primo turno da Fabrice Santoro. Tre settimane dopo perde nei quarti al SAP Open di San Jose da Florent Serra dopo avere superato ancora una volta Tommy Haas, risultato che gli permette di entrare tra i primi 100 del mondo. A marzo vince a Indian Wells il suo primo incontro in un Masters superando in tre set Simone Bolelli prima di arrendersi al n\u00ba4 ATP Nikolaj Davydenko. A fine maggio debutta al Roland Garros con una sconfitta in cinque set da Juan Ignacio Chela. Il mese dopo fa il suo esordio a Wimbledon raccogliendo un'altra sconfitta al primo turno. Dopo essere arrivato all'81\u00ba posto del ranking ad aprile, con la sconfitta nei quarti a Washington e quella al primo turno degli US Open si ritrova al 144\u00ba. Chiude la stagione nei Challenger americani vincendo quello di Lubbock.\nI risultati pi\u00f9 significativi in doppio del 2008 sono gli ottavi raggiunti al Roland Garros in coppia con Sam Querrey, il titolo ATP a luglio a Newport e i quarti al Cincinnati Masters con Mardy Fish, che gli consentono di entrare nei top 100 del ranking.\n2009: top 40.\nA gennaio ad Auckland viene battuto nei quarti da Robin S\u00f6derling ed esce ancora al primo turno all'Australian Open, dove in coppia con Fish viene battuto nei quarti del torneo di doppio dai fratelli Bryan. A marzo supera per la prima volta un top 10 ATP sconfiggendo al secondo turno il n\u00ba9 Ga\u00ebl Monfils, batte quindi Marat Safin prima di arrendersi con due tiebreak negli ottavi al n\u00ba6 Juan Mart\u00edn del Potro. Raggiunge i quarti a Houston ad aprile e a maggio gli viene diagnosticata una mononucleosi che lo costringe a saltare il Roland Garros. Rientra dopo soli quaranta giorni e a luglio raggiunge nei tornei ATP la semifinale a Indianapolis e i quarti a Los Angeles. Viene eliminato in tre set da Roddick in semifinale al successivo torneo di Washington dopo avere superato al secondo turno il n\u00ba6 ATP Jo-Wilfried Tsonga.\nBatte finalmente il n\u00ba5 ATP Roddick al terzo turno degli US Open dopo una partita equilibrata risoltasi al tiebreak del quinto set; al turno successivo si arrende al n\u00ba10 Fernando Verdasco. A fine torneo si trova al 39\u00ba posto in classifica, suo nuovo best ranking. Nonostante i modesti risultati di fine anno, conclude il 2009 al 34\u00ba posto ed \u00e8 il terzo tennista statunitense alle spalle di Roddick e Sam Querrey. Scalzato dalla top 100 del doppio a luglio vi rientra a novembre grazie alla semifinale raggiunta a Vienna.\n2010: primo titolo ATP, incontro pi\u00f9 lungo nella storia del tennis e top 20.\nIsner inizia il 2010 vincendo al torneo di Auckland il suo primo titolo ATP in carriera battendo per 6-3, 5-7, 7-6 in finale Arnaud Cl\u00e9ment. Vince il suo primo incontro in carriera all'Australian Open contro Andreas Seppi e viene eliminato negli ottavi da Andy Murray dopo avere superato Monfils. A febbraio perde in tre set la finale a Memphis contro Sam Querrey, assieme al quale vince il torneo di doppio. Il 5 marzo 2010 debutta in Coppa Davis superando in quattro set Victor Troicki nella sfida di Belgrado contro la Serbia valida per il primo turno del gruppo mondiale. Il giorno dopo vince in doppio in coppia con Bob Bryan e l'ultimo giorno viene battuto in cinque set dal n\u00ba2 ATP Novak \u0110okovi\u0107; la Serbia si qualifica al secondo turno vincendo 3-2 e si aggiudicher\u00e0 il trofeo per la prima volta sconfiggendo in finale la Francia. All'Indian Wells Masters esce negli ottavi per mano di Rafael Nadal e in semifinale nel doppio assieme a Querrey. Non va oltre il secondo turno in singolare alla sua prima esperienza agli Internazionali d'Italia, dove ancora in coppia con Querrey perde in semifinale dai fratelli Bryan. Subito dopo perde di nuovo da Querrey nella finale di Belgrado. Esce al terzo turno al Madrid Masters e al Roland Garros. A maggio migliora il best ranking in doppio salendo in 27\u00aa posizione.\nDiventa famoso anche per avere giocato e vinto contro Nicolas Mahut il match pi\u00f9 lungo della storia del tennis, iniziato il 22 giugno 2010 e terminato il 24 giugno dopo essere stato interrotto per due volte per oscurit\u00e0. Si impone per 70 a 68 al quinto set dopo pi\u00f9 di 11 ore di gioco. Il match supera i record stabiliti fino ad allora anche per il numero di game giocati e di ace serviti. Al secondo turno si arrende in tre set a Thiemo de Bakker e a fine torneo sale al 18\u00ba posto del ranking. Dopo tre settimane di riposo perde in finale contro Mardy Fish ad Atlanta, dove arriva in semifinale in doppio in coppia con James Blake. Agli US Open viene eliminato al terzo turno da Michail Ju\u017enyj e ad ottobre perde la semifinale a Pechino contro il n\u00ba2 ATP \u0110okovi\u0107 dopo essersi imposto nei quarti sul n\u00ba6 Nikolaj Davydenko. Negli ultimi tornei stagionali arriva ai quarti solo a Montpellier.\n2011: due titoli ATP, quarti agli US Open e prima semifinale in un Masters 1000.\nNella prima parte del 2011 non raccoglie grandi successi, dopo i quarti ad Auckland esce al terzo turno all'Australian Open. Ai Masters 1000 americani di marzo a Indian Wells e Miami arriva rispettivamente al terzo e al quarto turno. Ad aprile viene sconfitto in tre set in coppia con Querrey nella finale di doppio a Houston dai fratelli Bryan, identico risultato della semifinale al Madrid Masters. Sempre con Querrey si aggiudica il titolo di doppio agli Internazionali d'Italia approfittando del forfait in finale di Fish e Roddick. A maggio esce al primo turno del Roland Garros contro il n\u00ba1 del mondo Nadal facendosi rimontare un vantaggio di due set a uno; al torneo di Wimbledon viene eliminato al secondo turno.\nIl 10 luglio vince il terzo titolo ATP in carriera a Newport superando Olivier Rochus in due set. Due settimane dopo perde in tre set la finale di Atlanta contro Mardy Fish. Ad agosto raggiunge la semifinale a Washington, non passa il secondo turno nei Masters 1000 di Montreal e Cincinnati e vince la finale a Winston-Salem contro Julien Benneteau, dopo avere sconfitto in semifinale Roddick. A settembre arriva per la prima volta ai quarti in una prova del Grande Slam agli US Open, venendo eliminato in quattro set da Andy Murray. Dopo una lunga pausa torna nel circuito uscendo al primo turno a Valencia. La settimana successiva perde contro Jo-Wilfried Tsonga la semifinale nel Masters 1000 di Parigi-Bercy, dopo avere superato nei quarti il n\u00ba5 David Ferrer.\n2012: top 10, prima finale in un Masters 1000 e due titoli ATP.\nNel gennaio del 2012 viene eliminato di nuovo al terzo turno all'Australian Open. Il 10 febbraio riesce nell'impresa di battere in quattro set Federer a Friburgo (Svizzera) nell'incontro valido per il primo turno di Coppa Davis. Nella terza giornata vince anche il secondo singolare contro Marco Chiudinelli, che vale il 5-0 con cui gli Stati Uniti superano la Svizzera. Verso la fine di febbraio raggiunge i quarti in singolare e la semifinale in doppio a Memphis, la settimana successiva viene eliminato in semifinale a Delray Beach. Subito dopo arriva per la prima volta in finale in un Masters 1000 a Indian Wells, battendo in semifinale il n\u00ba1 mondiale \u0110okovi\u0107 con il punteggio di 7-6, 3-6, 7-6 e perdendo all'atto conclusivo da Roger Federer per 6-7 3-6. Nel Masters 1000 californiano giunge in finale anche in doppio in coppia con Querrey, perdendo in due set da Marc L\u00f3pez/Rafael Nadal. A fine torneo entra per la prima volta nella top 10 del ranking in singolare il 19 marzo e il 2 aprile ottiene il suo best ranking in doppio, arrivando al 26\u00ba posto. Dopo essere stato eliminato al terzo turno a Miami all'inizio di aprile vince in Coppa Davis a Monte-Carlo i singolari contro i francesi Gilles Simon e Tsonga, contribuendo alla vittoria per 3-2 degli Stati Uniti che approdano in semifinale.\nLa settimana successiva perde in tre set la finale sulla terra battuta di Houston contro Juan M\u00f3naco. Nella stagione europea su terra rossa esce al secondo turno nei Masters 1000 di Madrid e Roma, al terzo turno a Nizza e di nuovo al secondo turno al Roland Garros, dove perde contro Paul-Henri Mathieu per 7-6, 4-6, 4-6, 6-3, 16-18 dopo 5 ore e 41 minuti di gioco il secondo match pi\u00f9 lungo nella storia del torneo fino ad allora. Dopo l'eliminazione a Wimbledon al primo turno, si conferma a luglio campione a Newport battendo in finale Lleyton Hewitt per 7-6, 6-4, mentre ad Atlanta viene sconfitto in semifinale in tre set da Roddick. Debutta alle Olimpiadi ai Giochi di Londra e viene eliminato nei quarti dal n\u00ba1 al mondo Roger Federer dopo avere superato negli ottavi il n\u00ba8 Janko Tipsarevi\u0107; nel torneo di doppio esce al primo turno in coppia con Roddick. Viene sconfitto in due set da Richard Gasquet in semifinale alla Rogers Cup di Toronto. Il 25 agosto si conferma campione anche a Winston-Salem per il suo quinto titolo ATP, battendo in tre set Tsonga in semifinale e Tom\u00e1\u0161 Berdych in finale. Agli US Open non va oltre il terzo turno, sconfitto in cinque set da Philipp Kohlschreiber. Subito dopo subisce due sconfitte nei singolari contro David Ferrer e Nicol\u00e1s Almagro nella semifinale di Coppa Davis a Gij\u00f3n vinta 3-1 dalla Spagna. Chiude la stagione 14\u00ba del ranking dopo essere stato 9\u00ba il 16 aprile e per 15 settimane nella top 10, diventando il primo tennista statunitense.\n2013: seconda finale in un Masters 1000 e due titoli ATP.\nA inizio febbraio partecipa alla sfida valida per il primo turno di Coppa Davis contro il Brasile disputata a Jacksonville. Vince il primo singolare contro Thiago Alves in tre set e nella terza giornata il Brasile si porta sul 2-2 con la vittoria in cinque set di Thomaz Bellucci su Isner. Gli USA accedono ai quarti grazie alla vittoria di Querrey nell'ultimo singolare. Isner viene quindi battuto in semifinale da Tommy Haas a San Jose e da \u00c9douard Roger-Vasselin a Delray Beach. Dopo le premature eliminazioni nei Masters 1000 di marzo sul cemento americano il 5 aprile perde in tre set da \u0110okovi\u0107 il primo singolare dei quarti di Coppa Davis a Boise, che vedono la Serbia imporsi per 3-1. Il 14 aprile vince per la prima volta il torneo ATP di Houston (primo titolo sulla terra battuta), battendo 6-3, 7-5 in finale Nicol\u00e1s Almagro.\nSulla terra rossa europea supera il secondo turno solo al Roland Garros, dove viene eliminato al terzo da Tommy Haas al termine di una battaglia vinta dal tedesco 10-8 al quinto set. Si ritira durante l'incontro del secondo turno a Wimbledon per un infortunio al ginocchio destro. Rientra due settimane dopo e viene sconfitto in tre set da Lleyton Hewitt nella semifinale a Newport. Vince quindi per la prima volta il titolo ad Atlanta superando dopo tre tiebreak Kevin Anderson, la settimana successiva perde in tre set la finale a Washington contro del Potro. Al Miami Masters viene eliminato a sorpresa al primo turno ma conferma di essere in grande forma al successivo Masters 1000 di Cincinnati, dove batte nell'ordine Florian Mayer, il n\u00ba11 ATP Richard Gasquet, il n\u00ba10 Milos Raonic, il n\u00ba1 \u0110okovi\u0107 nei quarti per 7-6, 3-6, 7-5, il n\u00ba7 del Potro per 6-7, 7-6, 6-3 in semifinale e perde in finale dal n\u00ba3 del mondo Nadal con lo score di 6-7, 6-7. Come l'anno precedente, \u00e8 Kohlschreiber a fermarlo al terzo turno degli US Open, questa volta in quattro set. Negli ultimi tornei del 2013 raggiunge i quarti solo all'ATP 500 di Pechino e viene battuto al terzo turno da \u0110okovi\u0107 al Masters 1000 di Parigi-Bercy. Per il quarto anno consecutivo termina la stagione nella top 20, al 14\u00ba posto, mentre gli scarsi risultati ottenuti nei pochi tornei di doppio disputati lo relegano in 193\u00aa posizione.\n2014: due titoli ATP.\nCoglie il primo successo della stagione ad Auckland battendo in finale Yen-Hsun Lu, ma \u00e8 costretto al ritiro nel match di esordio agli Australian Open per un infortunio al piede. Raggiunge poi le semifinali prima a Delray Beach e poi a Indian Wells, dove viene battuto da \u0110okovi\u0107 in tre set e dove raggiunge la semifinale anche in doppio in coppia con Querrey. Al successivo Miami Masters viene eliminato negli ottavi da Berdych. Raggiunge gli ottavi anche al Madrid Masters, perdendo da Ferrer. Raggiunge per la prima volta il quarto turno al Roland Garros, dove \u00e8 Berdych a negargli l'accesso ai quarti. Si migliora anche a Wimbledon arrivando al terzo turno e perdendo da Feliciano L\u00f3pez.\nTorna al successo in luglio aggiudicandosi per il secondo anno consecutivo il torneo ATP 250 di Atlanta, superando in finale Dudi Sela in due set. Battuto negli ottavi da Andy Murray al Cincinnati Masters e ai quarti da Luk\u00e1\u0161 Rosol a Winston-Salem, per il terzo anno consecutivo perde al terzo turno degli US Open contro Kohlschreiber. A settembre vince entrambi i singolari nei play-off di Coppa Davis nei quali gli USA superano 5-0 la Slovacchia. Nella tourn\u00e9e cinese, viene sconfitto da Berdych nei quarti a Pechino e da Feliciano L\u00f3pez negli ottavi allo Shanghai Masters. In primavera resta per sei settimane nella top 10 e chiude la stagione al 19\u00ba posto ATP.\n2015: un titolo ATP.\nInizia la stagione raggiungendo il terzo turno all'Australian Open e i quarti a Memphis. Nel Masters 1000 di Miami supera Grigor Dimitrov, Milos Raonic e Kei Nishikori prima di essere sconfitto 6-7, 2-6 in semifinale da \u0110okovi\u0107; anche nel torneo di doppio in coppia con Querrey si spinge in semifinale, dove viene battuto in due set dai fratelli Bryan. Perde nuovamente dal campione serbo al terzo turno del successivo Indian Wells Masters. Ottiene buoni risultati anche sulla terra battuta in Europa arrivando al terzo turno a Monte Carlo, nei quarti a Madrid e in semifinale a Nizza, dove perde da Dominic Thiem. Al Roland Garros non va oltre il secondo turno.\nPerde in semifinale sull'erba del Queen's a Londra, e al terzo turno a Wimbledon viene sconfitto 10-12 al quinto set dal n\u00ba9 ATP Marin \u010cili\u0107. A luglio difende il titolo ad Atlanta battendo in due set Marcos Baghdatis in finale. La settimana dopo viene sconfitto da Nishikori nella finale dell'ATP 500 di Washington. Dopo i quarti al Masters 1000 di Montreal e l'eliminazione al primo turno a Cincinnati, viene sconfitto al quarto turno degli US Open da Federer. Chiude la stagione con le sconfitte al terzo turno dello Shanghai Masters e nei quarti a Parigi-Bercy, dopo avere superato Federer in tre set, risultati che gli valgono l'11\u00aa posizione nel ranking di fine anno.\n2016: terza finale in un Masters 1000.\nApre il 2016 con la sconfitta nei quarti ad Auckland contro Roberto Bautista Agut, che si aggiudicher\u00e0 il trofeo. Subito dopo perde in tre set al quarto turno dell'Australian Open 2016 da David Ferrer. Vince entrambi i singolari nel primo turno di Coppa Davis contro gli australiani Bernard Tomi\u0107 e Sam Groth, regalando agli Stati Uniti l'accesso ai quarti di finale. L'unico risultato di rilievo del periodo successivo \u00e8 il quarto turno raggiunto all'Indian Wells Masters, dove ancora una volta deve soccombere a Nishikori.\nSalta quasi tutta la stagione sulla terra rossa ma partecipa al Roland Garros 2016 arrivando per la seconda volta in carriera al quarto turno, dove a sconfiggerlo \u00e8 il futuro finalista Andy Murray. A Wimbledon viene battuto al terzo turno dal n\u00ba12 ATP Jo-Wilfried Tsonga al termine di un lunghissimo incontro in cui il francese si aggiudica il quinto set con lo score di 19-17. Alla sua quarta finale consecutiva dell'Atlanta Open, Isner perde in due set da Nick Kyrgios. Non si presenta al torneo olimpico di Rio de Janeiro, preferendo concentrarsi sulla stagione americana che porta agli US Open.\nPerde dopo tre anni il primato tra i tennisti statunitensi in favore di Steve Johnson con l'eliminazione al secondo turno a Cincinnati. Agli US Open si ferma al terzo turno, battuto in quattro set da Kyle Edmund. Allo Shanghai Masters vince in coppia con Jack Sock il suo secondo trofeo di doppio in un Masters 1000. All'ultimo Masters 1000 stagionale di Parigi-Bercy arriva in finale superando David Ferrer e Marin \u010cili\u0107 prima di essere sconfitto da Andy Murray, che grazie a questa vittoria diventa il nuovo numero 1 del mondo. Per la prima volta dal 2009, Isner chiude la stagione senza avere vinto alcun titolo, ma con i risultati ottenuti a Parigi-Bercy rientra nella top 20 del ranking e al primo posto tra i tennisti statunitensi.\n2017: due titoli ATP.\nPartecipa al torneo di Auckland e viene sconfitto nei quarti di finale dalla testa di serie numero 7 Steve Johnson. Sul cemento di Memphis raggiunge nuovamente i quarti di finale, venendo battuto dallo statunitense Donald Young. Partecipa al torneo di Houston raggiungendo ancora i quarti di finale, per la prima volta nel 2017 sulla terra rossa, venendo sconfitto da Ernesto Escobedo. Il suo miglior risultato stagionale arriva agli Internazionali BNL d'Italia, dove raggiunge la semi-finale, battendo Albert Ramos Vi\u00f1olas, Florian Mayer, la testa di serie numero 3 Stan Wawrinka e la testa di serie numero 6 Marin \u010cili\u0107. A un passo dalla finale viene sconfitto dal futuro vincitore del torneo, il tedesco Alexander Zverev, con il punteggio di 4-6 7-6 1-6. Sull'erba di Eastbourne raggiunge i quarti di finale, venendo eliminato dal francese Richard Gasquet. Non va oltre il secondo turno a Wimbledon sconfitto da Dudi Sela in cinque set.\nIl 23 luglio vince il Torneo di Newport battendo in finale l'australiano Matthew Ebden con il punteggio di 6-3 7-6, conquistando cos\u00ec il suo 11\u00ba titolo in singolare in carriera. La settimana successiva conquista il torneo di Atlanta, per la quarta volta in carriera, superando in finale Ryan Harrison con il punteggio di 7-66, 7-67.\nDopo essersi ritirato dal torneo di Washington scende in campo a Montr\u00e9al dove viene subito eliminato da Juan Mart\u00edn del Potro con un doppio 7-5. La settimana successiva a Cincinnati dopo avere superato al primo turno il serbo Troicki, batte tre connazionali Paul, Tiafoe e Donaldson. Approda cos\u00ec in semifinale senza perdere set, ma viene sconfitto con due tie-break da Grigor Dimitrov. Scende in campo anche a Winston-Salem e dopo un bye al primo turno, batte al secondo Andrej Kuznecov 2-6, 7-65, 6-3, perde poi da Borna \u0106ori\u0107 7-5, 6-2, nel turno successivo. Allo US Open \u00e8 testa di serie numero dieci, elimina al primo turno Pierre-Hugues Herbert, al secondo Chung Hyeon e viene fermato al terzo da Mi\u0161a Zverev. Tra i risultati di fine stagione vi sono i quarti di finale raggiunti a Pechino, dove viene elimnato da Nadal, il terzo turno allo Shanghai Masters e la semifinale a Parigi-Bercy, dove perde a sorpresa dal n\u00ba77 ATP Filip Krajinovi\u0107 dopo avere battuto Diego Schwartzman, Grigor Dimitrov e nei quarti Juan Mart\u00edn del Potro.\n2018, l'anno migliore: primo titolo Masters 1000 in singolare, prima semifinale in uno Slam e numero 8 ATP.\nApre la stagione senza mai superare il secondo turno nei primi sei tornei disputati, tra i quali l'Australian Open. Al Masters 1000 di Indian Wells vince con Jack Sock il torneo di doppio battendo in finale i fratelli Bryan con due tiebreak. Conquista il primo Masters 1000 in carriera in singolare al Miami Open battendo in finale Alexander Zverev con il punteggio di 6-7, 6-4, 6-4, risultato che gli consente di tornare alla 9\u00aa posizione del ranking. Zverev si prende la rivincita a maggio battendolo nei quarti al Madrid Masters. Al quarto turno del Roland Garros viene eliminato in tre set da del Potro.\nA Wimbledon raggiunge per la prima volta in carriera una semifinale in un torneo dello Slam, l'accesso alla finale gli viene negato da Kevin Anderson, che vince 26-24 il quinto set dopo una battaglia durata 6 ore e 36 minuti, il quarto incontro pi\u00f9 lungo nella storia del tennis fino a quel momento. Questo risultato gli garantisce l'8\u00ba posto nella classifica mondiale, suo nuovo best ranking. Due settimane dopo vince il suo quinto titolo all'Atlanta Open battendo in tre set Ryan Harrison. Conferma il buon momento di forma agli US Open arrivando nei quarti, dove viene eliminato in quattro set da del Potro. Salta la trasferta asiatica in occasione della nascita della figlia, al rientro a ottobre arriva in semifinale a Stoccolma e viene eliminato dal qualificato Ernest Gulbis. Finisce il 2018 partecipando per la prima volta alle ATP Finals e viene eliminato nel round robin con le tre sconfitte subite da \u0110okovi\u0107, \u010cili\u0107 e Alexander Zverev.\n2019: quinta finale in un Masters 1000 e quindicesimo titolo.\nNei primi tornei di stagione ad Auckland e all'Australian Open perde al primo incontro disputato. Al rientro in America raggiunge tre semifinali consecutive negli ATP 250 di New York e Delray Beach, e nell'ATP 500 di Acapulco. Al quarto turno dell'Indian Wells Masters perde contro Karen Cha\u010danov. Al successivo Masters 1000 di Miami arriva in finale per la seconda volta consecutiva e Federer gli nega il secondo trionfo sconfiggendolo con il punteggio di 1-6, 4-6; nel torneo di doppio si spinge fino ai quarti. Un infortunio al piede sinistro lo costringe a saltare la stagione europea sulla terra rossa e nel periodo di convalescenza esce dalla top 10.\nTre mesi dopo fa il suo rientro nel circuito a Wimbledon e viene battuto al secondo turno in cinque set da Michail Kuku\u0161kin. Torna in campo a Newport, dove conquista il quindicesimo titolo, battendo in finale Aleksandr Bublik con il punteggio di 7-6, 6-3. Negli altri tornei che precedono gli US Open non ottiene risultati di rilievo e nello Slam newyorkese esce di scena al terzo turno per mano di Marin \u010cili\u0107. Nella successiva Laver Cup vince contro Zverev e perde da Federer, il suo successo insieme a Sock nell'incontro di doppio non impedisce al Team Europe di aggiudicarsi il trofeo. Viene eliminato al terzo turno all'ATP 500 di Pechino e allo Shanghai Masters, rispettivamente da Tsitsipas e da Djokovic, chiudendo la stagione al 19\u00ba posto del ranking.\n2020: due semifinali ATP e discesa nel ranking.\nInizia la stagione partecipando alla prima edizione della ATP Cup, perde tutti e tre gli incontri giocati in singolare e gli Stati Uniti finiscono ultimi nel girone vinto dalla Russia. Sconfitto in semifinale da Ugo Humbert a Auckland, un problema al piede sinistro lo costringe al ritiro durante il match di terzo turno all'Australian Open. Viene eliminato in semifinale anche ad Acapulco, sconfitto in tre set da Taylor Fritz. Ha quindi inizio la lunga pausa dovuta alla pandemia di COVID-19 e torna a giocare in agosto al Cincinnati Open, disputato a New York, nel quale viene battuto da Tsitsipas al terzo turno. Chiude la stagione in anticipo dopo la sconfitta al primo turno degli US Open e quella al secondo turno del Roland Garros, e a fine anno si ritrova al 25\u00ba posto del ranking, la posizione pi\u00f9 bassa dall'ottobre del 2016.\n2021: un titolo in singolare e uno in doppio.\nApre la stagione perdendo contro Sebastian Korda nei quarti a Delray Beach. I problemi derivati dalla pandemia lo portano a saltare i successivi tornei, compreso l'Australian Open, per passare pi\u00f9 tempo con la famiglia. Si ripresenta in marzo ad Acapulco e viene eliminato al secondo turno da Tsitsipas. A Miami viene sconfitto nel tie break decisivo del quarto turno da Roberto Bautista Agut dopo aver battuto Felix Auger-Aliassime. Dopo un altro mese lontano dal circuito rientra a Madrid, al secondo turno si prende la rivincita su Bautista Agut, al terzo ha la meglio sul n\u00ba 7 ATP Andrej Rubl\u00ebv e viene eliminato nei quarti dal n\u00ba 4 Dominic Thiem. Al terzo turno dell'Open di Francia subisce la quarta sconfitta consecutiva inflittagli da Tsitsipas, mentre non supera il primo turno a Wimbledon. Il 25 luglio torna ad aggiudicarsi un titolo dopo due anni vincendo il torneo di doppio di Los Cabos in coppia con il messicano Hans Hach Verdugo; nel torneo di singolare viene sconfitto in semifinale da Brandon Nakashima.\nLa settimana successiva vince per la sesta volta il titolo ad Atlanta, superando in due set nella finale lo stesso Nakashima. Al successivo Masters di Toronto raggiunge la semifinale sconfiggendo ottimi giocatori tra i quali il n\u00ba 7 mondiale Rublev, l'accesso alla finale gli viene negato da Daniil Medvedev che gli concede due soli giochi. Continua a risalire la classifica con il terzo turno raggiunto a Cincinnati, dopo aver eliminato Jannik Sinner, e nonostante la sconfitta al primo turno degli US Open a fine settembre sale alla 21\u00aa posizione, la pi\u00f9 alta dall'agosto 2020. Partecipa alla Laver Cup, vinta dalla squadra europea, con un bilancio personale di una vittoria in doppio sui tre incontri disputati. Ritrova Sinner al terzo turno di Indian Wells, ma d\u00e0 forfait prima dell'incontro per stare vicino alla moglie che sta per partorire il terzo figlio. Chiude la stagione a Torino per la fase finale di Coppa Davis e viene sconfitto in entrambi gli incontri di singolare, con gli Stati Uniti che vengono eliminati chiudendo all'ultimo posto del girone vinto dall'Italia.\n2022.\nInaugura la stagione all'ATP Cup, perde due dei tre incontri disputati in singolare e ne vince due su tre in doppio, con gli Stati Uniti che terminano all'ultimo posto del girone. Esce al turno di esordio al torneo Adelaide 2 e agli Australian Open. Torna a vincere due incontri consecutivi a Dallas e viene eliminato in semifinale da Reilly Opelka, raggiunge la semifinale anche in doppio in coppia con Jack Sock.\nVita privata.\nJohn Isner ha due fratelli ed \u00e8 simpatizzante dei repubblicani nonostante il padre Bob sia esponente del partito democratico. Dopo il diploma superiore conseguito alla Walter Hines Page Senior High School a Greensboro, si \u00e8 laureato alla University of Georgia in scienze della comunicazione. Ha vissuto per alcuni anni a Tampa, in Florida, dove si allenava con James Blake e Mardy Fish.\nIn seguito si \u00e8 trasferito a Dallas, la citt\u00e0 della moglie Madison McKinley che ha sposato il 4 dicembre 2017 e con la quale ha avuto il 15 settembre 2018 la figlia Hunter. L'anno successivo la coppia ha avuto il secondogenito John Hobbs e il 12 ottobre 2021 il terzogenito James \u2018Mack\u2019 McKinley. \u00c8 attivo in opere di beneficenza, raccoglie fondi per l'ospedale UNC Lineberger Comprehensive Cancer Center, dove la madre \u00e8 stata operata con successo, ed \u00e8 uno dei promotori della campagna di beneficenza \"Aces for Animals\". \u00c8 tifoso delle squadre di football americano dei Carolina Panthers e della University of Georgia."}
{"id": "1658393", "revid": "287204", "url": "https://it.wikipedia.org/wiki?curid=1658393", "title": "Canas (Brasile)", "text": "Canas \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1."}
{"id": "1658408", "revid": "136053", "url": "https://it.wikipedia.org/wiki?curid=1658408", "title": "Rione Campitelli", "text": ""}
{"id": "1658411", "revid": "136053", "url": "https://it.wikipedia.org/wiki?curid=1658411", "title": "Campitelli (rione)", "text": ""}
{"id": "1658412", "revid": "767487", "url": "https://it.wikipedia.org/wiki?curid=1658412", "title": "Porto mio fratello a fare sesso", "text": "Porto mio fratello a fare sesso \u00e8 un film drammatico tedesco del 2001 diretto da Sven Taddicken. Il titolo originale del film \u00e8 \"Mein Bruder, der Vampir\"; letteralmente \"Mio fratello, il vampiro\".\nTrama.\nJosch Klauser (interpretato da Roman Knizka), trentenne ritardato, Mike (Hinnerk Sch\u00f6nemann) e la loro sorella quattordicenne Nic (Marie-Luise Schramm) vivono insieme ad una madre incapace di crescerli ed abbandonata dal marito. Tutti e tre stanno crescendo e cominciano a voler fare le loro prime esperienze. La pi\u00f9 piccola Nic, \u00e8 disposta a tutto pur di copulare per la prima volta e sentirsi quindi \"donna\" e non pi\u00f9 \"bambina\". Josch invece per il proprio compleanno vorrebbe fare l'amore con Nadine, la fidanzata di Mike, il pi\u00f9 normale dei tre, che ha fatto anche \"da padre\" ai suoi fratelli, nonostante la giovanissima et\u00e0."}
{"id": "1658413", "revid": "298055", "url": "https://it.wikipedia.org/wiki?curid=1658413", "title": "La lunga notte del commissario Manetta", "text": "La lunga notte del commissario Manetta \u00e8 una storia a fumetti della Walt Disney realizzata da Tito Faraci (testo) e Giorgio Cavazzano (disegni), pubblicata sul numero 2147 di \"Topolino\", datato 21 gennaio 1997.\nTrama.\nNella storia, Manetta comunica a tutto il commissariato che ha ottenuto la promozione a commissario ed \u00e8 costretto a lasciare Topolinia; al suo posto giunge un nuovo agente: Rock Sassi che, almeno in questa sua prima apparizione, appare come una versione umoristica, sia caratteriale che fisica, di Arnold Schwarzenegger (protagonista di film in cui impersona poliziotti, appunto, duri e burberi).\nIn tutto questo, giunge a Topolinia un famoso quadro dalla Francia, in prestito al museo di Topolinia; a questo punto entrano in scena anche i due pi\u00f9 temibili ladri della citt\u00e0: Gambadilegno e Macchia Nera, entrambi interessati al quadro.\nAnalisi.\nL'avventura, l'ispettore Manetta e il duro agente Rock Sassi; tale serie, che verr\u00e0, in seguito, ripresa da altri autori con pause pi\u00f9 o meno brevi tra una storia e l'altra. Inoltre i due ispettori diverranno protagonisti di numerose storie brevi che mettono in risalto il loro lato comico."}
{"id": "1658422", "revid": "1543377", "url": "https://it.wikipedia.org/wiki?curid=1658422", "title": "Silchester", "text": "Silchester \u00e8 un villaggio e una parrocchia civile della contea inglese dell'Hampshire. \u00c8 nota per i resti archeologici del vicino insediamento romano di \"Calleva Atrebatum\", che fu occupata dai Romani nel 45. Silchester si trova 10 miglia a sud-ovest di Reading e cinque miglia a nord di Basingstoke."}
{"id": "1658436", "revid": "3831", "url": "https://it.wikipedia.org/wiki?curid=1658436", "title": "Ordine Civile e Militare dell'Aquila Romana", "text": ""}
{"id": "1658445", "revid": "14773309", "url": "https://it.wikipedia.org/wiki?curid=1658445", "title": "Alberto Turturici", "text": ""}
{"id": "1658455", "revid": "2068406", "url": "https://it.wikipedia.org/wiki?curid=1658455", "title": "Stazione meteorologica di Bibbona Casa Forestale", "text": "La stazione meteorologica di Bibbona Casa Forestale \u00e8 la stazione meteorologica relativa alla localit\u00e0 di Bibbona.\nCaratteristiche.\nLa stazione meteorologica, gestita dal servizio idrologico regionale facente capo al Compartimento di Pisa, si trova nell'Italia centrale, in Toscana, in provincia di Livorno, nel comune di Bibbona, a 149,83 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta ai +7,1\u00a0\u00b0C; quella del mese pi\u00f9 caldo, agosto, \u00e8 di +24,5\u00a0\u00b0C.\nLe precipitazioni medie annue si attestano a 780 mm, mediamente distribuite in 77 giorni di pioggia, con minimo in estate, picco massimo in autunno per gli accumuli e in inverno per il numero di giorni piovosi.\nTemperature estreme mensili dal 1931 al 1989.\nDi seguito sono riportati i valori estremi mensili delle temperature massime e minime registrate dal 1931 al 1989.\nIn base alle suddette rilevazioni, la temperatura massima assoluta \u00e8 stata registrata il 6 luglio 1952 con +41,6\u00a0\u00b0C, mentre la minima assoluta di -9,0\u00a0\u00b0C \u00e8 datata 15 febbraio 1956 e 31 gennaio 1963."}
{"id": "1658459", "revid": "969415", "url": "https://it.wikipedia.org/wiki?curid=1658459", "title": "Atalanta Bergamasca Calcio 1992-1993", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 1992-1993.\nStagione.\nIl campionato vede la squadra, affidata al tecnico emergente Marcello Lippi, mancare di poco la qualificazione in Coppa UEFA.\nIn Coppa Italia i nerazzurri vengono eliminati al primo turno dal per via della sconfitta a tavolino comminata per aver schierato un calciatore squalificato (Roberto Rambaudi), che ha reso inutile la vittoria in trasferta al ritorno per 2-1.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1658463", "revid": "1318658", "url": "https://it.wikipedia.org/wiki?curid=1658463", "title": "\u017dalalabad", "text": "\u017dalal-Abad (in chirghiso \"\u0416\u0430\u043b\u0430\u043b-\u0410\u0431\u0430\u0434\"; altres\u00ec chiamata Jalalabad, D\u017ealalabad e Jalalabat) \u00e8 il centro amministrativo ed economico dell'omonima regione, nel Kirghizistan sud occidentale.\nL'insediamento \u00e8 situato all'estremit\u00e0 nord orientale della valle di Fergana, ai piedi delle montagne Babash Ata, molto vicino al confine usbeco.\nSociet\u00e0.\nEtnie e minoranze straniere.\nDati del censimento 2009:"}
{"id": "1658468", "revid": "327773", "url": "https://it.wikipedia.org/wiki?curid=1658468", "title": "Superficie piezometrica", "text": "Nelle generiche condizioni di piano campagna orizzontale, la superficie piezometrica \u00e8 la superficie ideale, al di sotto del piano di campagna, in cui il valore della pressione interstiziale \u00e8 nullo e coincide con il pelo libero della falda.\nSe il piano campagna \u00e8 inclinato, superficie piezometrica e superficie libera non coincidono. In tal caso il pelo libero \u00e8 il luogo dei punti dove la pressione \u00e8 nulla mentre la superficie piezometrica (nella sua formulazione pi\u00f9 generale) \u00e8 il luogo dei punti ove la pressione interstiziale \u00e8 data dal prodotto della densit\u00e0 dell'acqua per la differenza di quota tra un generico punto A in esame e la quota del pelo libero sulla linea equipotenziale passante per A.\nA seconda del tipo di falda presente nel sottosuolo la superficie piezometrica varia:"}
{"id": "1658473", "revid": "2143966", "url": "https://it.wikipedia.org/wiki?curid=1658473", "title": "Stazione meteorologica di Suvereto", "text": "La stazione meteorologica di Suvereto \u00e8 la stazione meteorologica relativa alla localit\u00e0 di Suvereto.\nCaratteristiche.\nLa stazione meteorologica, gestita dal servizio idrologico regionale facente capo al Compartimento di Pisa, si trova nell'Italia centrale, in Toscana, in provincia di Livorno, nel comune di Suvereto, a 36 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta ai +8,7\u00a0\u00b0C; quella del mese pi\u00f9 caldo, agosto, \u00e8 di +24,9\u00a0\u00b0C.\nLe precipitazioni medie annue si attestano a quasi 750\u00a0mm, mediamente distribuiti in 80 giorni di pioggia, con minimo in estate e picco massimo in autunno per l'accumulo e in inverno per il numero di giorni piovosi.\nTemperature estreme mensili dal 1951 ad oggi.\nDi seguito sono riportati i valori estremi mensili delle temperature massime e minime registrate dal 1951 ad oggi.\nIn base alle suddette rilevazioni, la temperatura massima assoluta \u00e8 stata registrata nel luglio 1983 con +42,8\u00a0\u00b0C, mentre la minima assoluta di -10,1\u00a0\u00b0C \u00e8 datata gennaio 1985."}
{"id": "1658474", "revid": "991694", "url": "https://it.wikipedia.org/wiki?curid=1658474", "title": "Jalal-Abad", "text": ""}
{"id": "1658478", "revid": "1543377", "url": "https://it.wikipedia.org/wiki?curid=1658478", "title": "Lista di rigassificatori", "text": "Di seguito viene riportato un elenco degli rigassificatori nel mondo:"}
{"id": "1658480", "revid": "142136", "url": "https://it.wikipedia.org/wiki?curid=1658480", "title": "Le cose non vanno mai come credi", "text": ""}
{"id": "1658482", "revid": "142136", "url": "https://it.wikipedia.org/wiki?curid=1658482", "title": "Giorgia Greatest Hits", "text": ""}
{"id": "1658483", "revid": "142136", "url": "https://it.wikipedia.org/wiki?curid=1658483", "title": "Giorgia greatest hits", "text": ""}
{"id": "1658490", "revid": "1305772", "url": "https://it.wikipedia.org/wiki?curid=1658490", "title": "Stazione meteorologica di Collesalvetti Nugola", "text": "La stazione meteorologica di Collesalvetti Nugola \u00e8 la stazione meteorologica relativa all'omonima localit\u00e0 del comune di Collesalvetti.\nCaratteristiche.\nLa stazione meteorologica si trova nell'Italia centrale, in Toscana, in provincia di Livorno, nel comune di Collesalvetti, in localit\u00e0 \"Nugola\", a 69 metri s.l.m. e alle coordinate geografiche .\nGestita dal servizio idrologico regionale facente capo al Compartimento di Pisa a cui invia i dati rilevati, la stazione effettua osservazioni sulla temperatura e le precipitazioni.\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,4\u00a0\u00b0C; quella del mese pi\u00f9 caldo, luglio, \u00e8 di +24,2\u00a0\u00b0C. \nLe precipitazioni medie annue si attestano su un valore di 927 mm, mediamente distribuite in 85 giorni di pioggia, con minimo relativo in estate, picco massimo in autunno per l'accumulo e in inverno per il numero di giorni piovosi. \nTemperature estreme mensili dal 1936 al 1996.\nDi seguito sono riportati i valori estremi mensili delle temperature massime e minime registrate dal 1936 al 1996.\nIn base alle suddette rilevazioni, la temperatura massima assoluta \u00e8 stata registrata il 6 agosto 1981 con +39,5\u00a0\u00b0C, mentre la minima assoluta di -10,0\u00a0\u00b0C \u00e8 datata 11 gennaio 1985. "}
{"id": "1658494", "revid": "119991", "url": "https://it.wikipedia.org/wiki?curid=1658494", "title": "Stazione meteorologica di Collesalvetti", "text": ""}
{"id": "1658496", "revid": "830939", "url": "https://it.wikipedia.org/wiki?curid=1658496", "title": "Gerardo Bruni", "text": "Fu l'unico rappresentante del Partito Cristiano Sociale nell'Assemblea Costituente.\nBiografia.\nDurante la Resistenza d\u00e0 vita al Movimento Cristiano Sociale; dopo la guerra partecipa ai primi incontri di fondazione della Democrazia Cristiana, dissociandosene poco dopo e fondando il Partito Cristiano Sociale, avendo al contempo rifiutato di aderire alla Sinistra Cristiana di Franco Rodano.\nNel marzo 1953 fu tra i dirigenti del \"Gruppo Socialisti Cristiani\" che aderirono all'Unione Socialista Indipendente di Aldo Cucchi e Valdo Magnani.\nDopo l'esperienza politica insegn\u00f2 dapprima storia e filosofia nel licei, per poi insegnare Storia della filosofia medievale e Storia delle dottrine politiche all'Universit\u00e0 di Roma. Ha anche insegnato alla Scuola vaticana di biblioteconomia."}
{"id": "1658497", "revid": "119991", "url": "https://it.wikipedia.org/wiki?curid=1658497", "title": "Stazione meteorologica di Nugola", "text": ""}
{"id": "1658498", "revid": "2184720", "url": "https://it.wikipedia.org/wiki?curid=1658498", "title": "Me gustas t\u00fa", "text": "Me gustas t\u00fa \u00e8 il secondo singolo estratto da \"\", secondo album di Manu Chao. Il brano \u00e8 uno dei pi\u00f9 grandi successi dell'artista francese. Questa canzone e altre due tracce dell'album, \"La primavera\" e \"Infinita tristeza\", hanno la stessa base musicale. Ha riscosso un buon successo tra la primavera e l'estate del 2001.\nTracce.\n7\" Promo Jukebox\n12\" Maxi\nCD Singolo\nIl video.\nIl video prodotto per \"Me gustas t\u00fa\", vede Manu Chao ballare ed eseguire il brano mentre alcuni versi del testo compaiono sullo schermo, sempre contornato da cornici colorate. L'attrice madrilena Paz G\u00f3mez danza insieme a lui e canta la parte finale del brano."}
{"id": "1658503", "revid": "838137", "url": "https://it.wikipedia.org/wiki?curid=1658503", "title": "Grado Bloom", "text": "Il grado Bloom \u00e8 un'unit\u00e0 di misura della solidit\u00e0 di un gel. \u00c8 definito come il peso misurato in grammi che, posato su un pistone di 12,7\u00a0mm di diametro, provoca l'abbassamento della superficie di gel a cui \u00e8 applicato di 4\u00a0mm. Il gel dev'essere preparato con una concentrazione del 6,67% e lasciato riposare 17 ore alla temperatura di 10 \u00b0C.\nI valori tipici sono compresi fra i 30 e i 300 gradi Bloom. La comune gelatina alimentare presenta un valore di 110-150 gradi Bloom."}
{"id": "1658504", "revid": "433605", "url": "https://it.wikipedia.org/wiki?curid=1658504", "title": "Calleva Atrebatum", "text": "Calleva Atrebatum era un \"oppidum\" della Britannia e \"civitas\" della trib\u00f9 celtica degli Atrebati. Le sue rovine si trovano a ovest della chiesa di Santa Maria Vergine, a est dell'odierno villaggio di Silchester, nell'odierna contea inglese dell'Hampshire, al confine col Berkshire, a circa dieci miglia a nord-est di Reading e circa cinque a sud di Basingstoke.\nDescrizione.\nLa maggior parte delle citt\u00e0 romane della Britannia continuarono ad esistere anche dopo la fine del dominio romano nell'isola. \"Calleva Atrebatum\" fu invece abbandonata poco dopo la partenza dei romani dalla Britannia per ragioni parzialmente sconosciute. Cos\u00ec le attivit\u00e0 politiche e commerciali locali si spostarono nella vicina Reading. Di conseguenza, Calleva and\u00f2 in rovina.\nVi sono accademici, come Little e Lester, che affermano che la scomparsa di \"Calleva Atrebatum\" sia dovuta alla Peste di Giustiniano che la colpi in modo grave spopolandola e favorendone la conquista da parte degli Anglosassoni nel 568. Successivamente fu considerato un posto \"maledetto\" e quindi non pi\u00f9 ripopolato.\nIl sito occupa un'area di oltre 100 acri (400.000 mq) a forma poligonale. Probabilmente aveva una popolazione di circa 15.000 abitanti nel III secolo. Restano oggi ben visibili le mura e l'anfiteatro fuori le mura, mentre poco visibili sono i resti all'interno delle mura.\nC'\u00e8 poi una piccola chiesa medievale. \"Calleva Atrebatum\" fu scavata dalla Societ\u00e0 delle Antichit\u00e0 di Londra tra il 1890 e il 1909, fornendo importanti informazioni sulla vita delle citt\u00e0 romano-britanniche dei primi secoli dell'Era cristiana. A partire dagli anni settanta l'Universit\u00e0 di Reading \u00e8 stata progressivamente coinvolta nei nuovi scavi che hanno riportato alla luce l'anfiteatro e la basilica, scavi da cui sono emersi reperti sia pre-romani dell'Et\u00e0 del Ferro sia romani. Nel 2004 venne alla luce anche una delle insulae centrali della citt\u00e0. Il Museo di Reading, ha una galleria dedicata ai reperti di Calleva.\nScavi.\nCaleva fu completamente scavata dalla \"Society of Antiquaries of London\" tra il 1890 e il 1909 e da questi scavi emersero importanti notizie sulla vita quotidiana della Britannia romana del I secolo d.C. ed una precisa mappatura della citt\u00e0 romano-britannica.\nMa si ritiene che questi primi scavi abbiano distrutto molti reperti che sarebbero potuti essere studiati con maggior attenzione con le tecniche attuali.\nA partire dagli anni Settanta del XX secolo nuovi scavi furono eseguiti dall'Universit\u00e0 di Reading: sono cos\u00ec venuti alla luce l'anfiteatro, la basilica, un\"'insula\" e numerosi reperti dell'epoca pre-romana e romana."}
{"id": "1658508", "revid": "124224723", "url": "https://it.wikipedia.org/wiki?curid=1658508", "title": "Caponiidae", "text": "Caponiidae \u00e8 una famiglia di ragni appartenente all'infraordine Araneomorphae.\nCaratteristiche.\nI ragni appartenenti a questa famiglia sono \"ecribellati\", cio\u00e8 sprovvisti di cribellum. Per questo sono annoverati fra i ragni pi\u00f9 primitivi e, nel loro ambito, la specie \"Calponia harrisonfordi\" \u00e8 quella che presenta pi\u00f9 accentuati questi caratteri primitivi. \u00c8 l'unica famiglia che ha tanta variabilit\u00e0 al suo interno per ci\u00f2 che concerne il pattern oculare: in alcune specie il numero di occhi cambia anche quando da giovani diventano adulti.\nDescrizione.\nLa grandezza \u00e8 generalmente compresa fra i 2 e i 5 millimetri, si notano poco, e hanno un cospicuo apparentamento con i ragni del genere Dysdera, soprattutto per le abitudini di caccia agli onischi. Il cefalotorace \u00e8 di colore arancione e l'opistosoma \u00e8 grigio chiaro. Le specie che hanno due occhi li hanno posizionati nella parte anteriore del cefalotorace.\nBiologia.\nQualche specie preda altri ragni, per il resto sono molto schivi e difficili da osservare.\nDistribuzione.\nSono diffusi in America settentrionale (Stati Uniti meridionali), America centrale e meridionale; Africa orientale e meridionale\nTassonomia.\nLe loro relazioni filogenetiche sono alquanto problematiche, anche se uno studio del 1990 pare imparentarli con la famiglia Tetrablemmidae.\nAttualmente, a novembre 2020, si compone di 19 generi e 124 specie:"}
{"id": "1658511", "revid": "287204", "url": "https://it.wikipedia.org/wiki?curid=1658511", "title": "Radio Bemba Sound System", "text": "Radio Bemba Sound System \u00e8 il terzo album di Manu Chao uscito il 9 settembre 2002, ed il primo dal vivo, registrato durante il tour per \"\" del 2001."}
{"id": "1658517", "revid": "1305772", "url": "https://it.wikipedia.org/wiki?curid=1658517", "title": "Stazione meteorologica di Portoferraio", "text": "La stazione meteorologica di Portoferraio \u00e8 la stazione meteorologica relativa alla localit\u00e0 di Portoferraio.\nCaratteristiche.\nLa stazione meteorologica, del servizio idrologico regionale, si trova nell'Italia centrale, in Toscana, in provincia di Livorno, sull'Isola d'Elba, nel comune di Portoferraio, a 25 metri s.l.m. e alle coordinate geografiche .\nI dati termometrici e pluviometrici rilevati dalla stazione vengono raccolti negli annali idrologici, la cui pubblicazione \u00e8 preceduta da una serie di controlli per verificarne la veridicit\u00e0 ed eliminare eventuali errori di osservazione.\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a +9,3 \u00b0C; quella del mese pi\u00f9 caldo, luglio, \u00e8 di +24,6\u00b0.\nLe precipitazioni medie annue, nel medesimo periodo di riferimento 1961-1990, fanno registrare il valore di 538,2\u00a0mm, mediamente distribuiti in 65 giorni, con periodo siccitoso tra la primavera e l'estate e picco massimo in autunno.\nTemperature estreme mensili dal 1933 al 1996.\nDi seguito sono riportati i valori estremi mensili delle temperature massime e minime registrate dal 1933 al 1996.\nIn base alle suddette rilevazioni, la temperatura massima assoluta \u00e8 stata registrata nell'agosto 1974 con +38,5 \u00b0C, mentre la minima assoluta di -5,0 \u00b0C \u00e8 datata febbraio 1956."}
{"id": "1658518", "revid": "3831", "url": "https://it.wikipedia.org/wiki?curid=1658518", "title": "Insigne e Reale Ordine di San Gennaro", "text": ""}
{"id": "1658520", "revid": "31886", "url": "https://it.wikipedia.org/wiki?curid=1658520", "title": "Specie di Caponiidae", "text": "Di seguito vengono descritte tutte le 86 specie della famiglia di ragni Caponiidae note a giugno 2013.\nCalponia.\n\"Calponia\" Platnick, 1993\nCaponia.\n\"Caponia\" \nCaponina.\n\"Caponina\" \nCubanops.\n\"Cubanops\" \nDiploglena.\n\"Diploglena\" Purcell, 1904\nIraponia.\n\"Iraponia\" Kranz-Baltensperger, Platnick &amp; Dup\u00e9rr\u00e9, 2009\nLaoponia.\n\"Laoponia\" Platnick &amp; J\u00e4ger, 2008\nNops.\n\"Nops\" \nNopsides.\n\"Nopsides\" Chamberlin, 1924\nNotnops.\n\"Notnops\" Platnick, 1994\nNyetnops.\n\"Nyetnops\" Platnick &amp; Lise, 2007\nOrthonops.\n\"Orthonops\" \nTaintnops.\n\"Taintnops\" Platnick, 1994\nTarsonops.\n\"Tarsonops\" Chamberlin, 1924\nTisentnops.\n\"Tisentnops\" Platnick, 1994"}
{"id": "1658521", "revid": "287204", "url": "https://it.wikipedia.org/wiki?curid=1658521", "title": "Sib\u00e9rie m'\u00e9tait cont\u00e9ee", "text": "Sib\u00e9rie m'\u00e9tait cont\u00e9ee \u00e8 il quarto album di Manu Chao uscito nel 2004. Il titolo contiene un \"gioco di parole\" sulla base di una locuzione francese ben conosciuta \"Si ... m'\u00e9tait cont\u00e9\" (\"se ... mi venisse raccontato\")."}
{"id": "1658524", "revid": "767487", "url": "https://it.wikipedia.org/wiki?curid=1658524", "title": "Niraj", "text": "Il Niraj (in ungherese \"Ny\u00e1r\u00e1d\" e in tedesco \"Nyersch\") \u00e8 un affluente di sinistra del Mure\u0219 e confluisce in quest'ultimo presso la citt\u00e0 di Ungheni.\nIl fiume, a valle della confluenza con il Nirajul Mic \u00e8 anche conosciuto con il nome di \"Grande Niraj\".\nAffluenti.\nNel pur breve corso del fiume, troviamo diversi affluenti."}
{"id": "1658525", "revid": "1543377", "url": "https://it.wikipedia.org/wiki?curid=1658525", "title": "Contrazione isotonica", "text": "La contrazione isotonica \u00e8 una modalit\u00e0 di contrazione muscolare. Esistono quattro modalit\u00e0 di contrazione muscolare:"}
{"id": "1658530", "revid": "3831", "url": "https://it.wikipedia.org/wiki?curid=1658530", "title": "Reale Ordine di San Ferdinando e del Merito", "text": ""}
{"id": "1658537", "revid": "116944", "url": "https://it.wikipedia.org/wiki?curid=1658537", "title": "Reale Ordine delle Due Sicilie", "text": ""}
{"id": "1658538", "revid": "36426", "url": "https://it.wikipedia.org/wiki?curid=1658538", "title": "Stazione meteorologica di Marciana Poggio", "text": "La stazione meteorologica di Marciana Poggio \u00e8 la stazione meteorologica relativa all'omonima localit\u00e0 del territorio comunale di Marciana.\nCaratteristiche.\nLa stazione meteorologica, del servizio idrologico regionale, si trova nell'Italia centrale, in Toscana, in provincia di Livorno, sull'Isola d'Elba, nel comune di Marciana, in localit\u00e0 Poggio, a 240 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a +8,0\u00a0\u00b0C; quella del mese pi\u00f9 caldo, luglio, \u00e8 di +24,8\u00a0\u00b0C.\nLe precipitazioni medie annue si attestano a 878,4\u00a0\u00b0Cmm, mediamente distribuite in 68 giorni, con minimo estivo e picco massimo in autunno-inverno, amplificato dal moderato effetto stau del vicino Monte Capanne: dal rapporto tra gli accumuli e gli eventi piovosi, questi ultimi risultano mediamente caratterizzati da fenomeni moderati o intensi."}
{"id": "1658540", "revid": "3831", "url": "https://it.wikipedia.org/wiki?curid=1658540", "title": "Reale e Militare Ordine di San Giorgio della Riunione", "text": ""}
{"id": "1658542", "revid": "119991", "url": "https://it.wikipedia.org/wiki?curid=1658542", "title": "Stazione meteorologica di Marciana", "text": ""}
{"id": "1658543", "revid": "81323021", "url": "https://it.wikipedia.org/wiki?curid=1658543", "title": "Potere direttivo", "text": "Il potere direttivo del datore di lavoro indica il complesso di poteri giuridici che questi pu\u00f2 legittimamente esercitare nei confronti del lavoratore subordinato. Secondo il codice civile esso consiste nelle seguenti facolt\u00e0:\nLimiti.\nI limiti generali all'esercizio del potere direttivo del datore di lavoro sono specificati soprattutto dallo Statuto dei lavoratori, che pone dei fondamentali diritti dei lavoratori subordinati, i quali non possono essere compressi dal potere direttivo. Tali limiti sono essenzialmente:"}
{"id": "1658544", "revid": "1305772", "url": "https://it.wikipedia.org/wiki?curid=1658544", "title": "Enrico Marini", "text": "Per Enrico Marini si pu\u00f2 intendere:"}
{"id": "1658545", "revid": "287204", "url": "https://it.wikipedia.org/wiki?curid=1658545", "title": "Gentilini", "text": ""}
{"id": "1658547", "revid": "99427879", "url": "https://it.wikipedia.org/wiki?curid=1658547", "title": "L'angelo azzurro e altri successi", "text": "L'angelo azzurro e altri successi \u00e8 un 33 giri antologico di Umberto Balsamo, pubblicato dalla Polydor nel 1989."}
{"id": "1658561", "revid": "74801", "url": "https://it.wikipedia.org/wiki?curid=1658561", "title": "Stazione meteorologica di Pianosa", "text": "La stazione meteorologica di Pianosa \u00e8 la stazione meteorologica relativa all'Isola di Pianosa, amministrata dal comune di Campo nell'Elba.\nStoria.\nLa stazione meteorologica venne attivata nel 1928 come stazione meteomarina e termopluviometrica ed entr\u00f2 a far parte della rete di stazioni del Servizio Meteorologico dell'Aeronautica Militare per cui inizi\u00f2 a svolgere anche funzioni di assistenza alla navigazione aerea.\nNel corso degli anni Cinquanta la stazione meteorologica venne dotata anche di un eliofanografo e di un piranometro per la misurazione della durata del soleggiamento e dell'intensit\u00e0 della radiazione solare.\nLa stazione meteorologica presidiata continu\u00f2 a fornire i dati all'Aeronautica Militare fino al 1978; in seguito effettu\u00f2 rilevamenti meteorologici per la colonia penale, seppur andando inevitabilmente incontro ad un periodo di declino che port\u00f2 in seguito alla sua definitiva dismissione.\nNel 2002 \u00e8 stata attivata una nuova stazione meteorologica automatica, situata in una diversa ubicazione dell'isola, che a partire dal 2006 \u00e8 entrata a far parte della rete di stazioni del Consorzio LaMMA.\nCaratteristiche.\nLa stazione meteorologica del Servizio Meteorologico dell'Aeronautica Militare, attualmente dismessa, si trovava nell'Italia centrale, in Toscana, in provincia di Livorno, sull'Isola di Pianosa, presso la Casa dell'Agronomo, nel comune di Campo nell'Elba, a 15 metri s.l.m. e alle coordinate geografiche .\nDal 2002 \u00e8 attiva, invece, in una diversa ubicazione la stazione meteorologica automatica gestita dal Consorzio LaMMA, ad un'altezza di 29 metri s.l.m. e alle coordinate geografiche .\nMedie climatiche ufficiali.\nDati climatologici 1951-1980.\nIn base alla media trentennale di riferimento (1951-1980), la temperatura media del mese pi\u00f9 freddo, febbraio, si attesta a , quella del mese pi\u00f9 caldo, agosto, \u00e8 di ; la temperatura media annua si attesta a . L'escursione termica media annua \u00e8 di , con minimo in dicembre di e massimo in luglio con .\nLe precipitazioni medie annue sono modeste, attestandosi sui , con marcato minimo in primavera ed estate e moderato picco autunnale.\nL'eliofania assoluta media annua fa registrate il valore di 7,1 ore giornaliere, con massimo di 11 ore giornaliere a luglio e minimo di 3,7 ore giornaliere a dicembre; la radiazione solare globale media annua si attesta al valore di centesimi di MJ/mq, con massimo di centesimi di MJ/m\u00b2 a luglio e minimo di 539 centesimi di MJ/m\u00b2 a dicembre."}
{"id": "1658562", "revid": "39900", "url": "https://it.wikipedia.org/wiki?curid=1658562", "title": "Alexander Schirow", "text": ""}
{"id": "1658564", "revid": "782150", "url": "https://it.wikipedia.org/wiki?curid=1658564", "title": "Datore di lavoro", "text": "Il datore di lavoro, nell'ambito di un rapporto di lavoro, \u00e8 una delle parti del contratto di lavoro subordinato. Requisito caratterizzante \u00e8 quello di avere alle proprie dipendenze un lavoratore subordinato. Ci\u00f2 non di meno, generalmente il datore di lavoro non \u00e8 assimilabile, come spesso si crede, a una persona fisica (tipo una ditta individuale o chiunque all'infuori di attivit\u00e0 professionale), esistendo datori di lavoro con personalit\u00e0 giuridica: imprese, societ\u00e0, enti pubblici.\nIl datore di lavoro pu\u00f2 essere anche un individuo all'infuori di attivit\u00e0 d'impresa: si pensi al datore di lavoro domestico, cio\u00e8 colui che ha alle proprie dipendenze, ad esempio, una colf. La sua posizione \u00e8 molto complessa per la compresenza di situazioni attive e passive, di diritti e obblighi corrisposti e correlati con quelli del lavoratore. La loro forma \u00e8 del tutto libera potendo assumere sia la forma orale sia quella scritta attraverso l'emanazione di circolari o ordini di servizio.\nNon \u00e8 necessario porre in essere particolari forme o atti per essere datore di lavoro, salvo quanto previsto dalla legge.\nPoteri del datore di lavoro.\nIl complesso dei poteri del datore di lavoro viene sintetizzato nell'espressione potere direttivo, che consiste in un insieme di facolt\u00e0 nei confronti dei lavoratori subordinati:\nObblighi del datore di lavoro.\nItalia.\nIn Italia gli obblighi del datore di lavoro nei confronti dei lavoratori subordinati o parasubordinati sono essenzialmente:"}
{"id": "1658565", "revid": "196390", "url": "https://it.wikipedia.org/wiki?curid=1658565", "title": "Rodion Malinovsky", "text": ""}
{"id": "1658566", "revid": "249461", "url": "https://it.wikipedia.org/wiki?curid=1658566", "title": "Partido Nacionalista Vasco", "text": ""}
{"id": "1658568", "revid": "249461", "url": "https://it.wikipedia.org/wiki?curid=1658568", "title": "Converg\u00e8ncia i Uni\u00f3", "text": ""}
{"id": "1658571", "revid": "1005847", "url": "https://it.wikipedia.org/wiki?curid=1658571", "title": "Elezioni generali in Spagna del 2000", "text": "Le elezioni generali in Spagna del 2000 si tennero il 12 marzo per il rinnovo delle Corti Generali (Congresso dei Deputati e Senato). Esse videro la vittoria del Partito Popolare di Jos\u00e9 Mar\u00eda Aznar, che fu confermato Presidente del Governo."}
{"id": "1658583", "revid": "1543377", "url": "https://it.wikipedia.org/wiki?curid=1658583", "title": "Alessio Piemontese", "text": "Biografia.\nLe uniche notizie esplicite sul suo conto sono riportate nella lettera \"Ai Lettori\" preposta ai \"Secreti\", un volume di ricette medicinali e tecnologiche che ebbe vasta e duratura fortuna. L\"'editio princeps\" venne pubblicata a Venezia nel 1555. Nella lettera l'autore si presenta come un ultraottantenne di origine aristocratica, con una lunga esperienza di studio (vanta la conoscenza di latino, greco, arabo, caldeo ed ebraico) e di viaggi per 55 anni, attraverso l'Europa e l'Asia. Ha deciso di rivelare i segreti della sua scienza, per il rimorso di aver causato indirettamente la morte di un uomo, per non aver rivelato la terapia del \"mal della pietra\" a un medico milanese. Nella stessa lettera, Alessio dichiara di avere, all'epoca dei fatti, 82 anni e sette mesi. Ferguson \u00e8 stato indotto a porre la sua data di nascita - considerando tempi di scrittura e pubblicazione dell'opera - nel 1471, anno riportato da molti cataloghi bibliografici.\nI \"Secreti\" vennero immediatamente ristampati (edizioni dal 1557, in diverse localit\u00e0 italiane e traduzioni in francese, ad Anversa per i tipi di Plantin). Oltre al francese, furono tradotti in inglese, latino, tedesco, spagnolo, polacco, olandese e danese. L'ultima edizione nota \u00e8 stata stampata da Remondini, Bassano, nel 1791.\nNonostante i contemporanei considerassero Alessio Piemontese uno pseudonimo del poligrafo Girolamo Ruscelli, non sono mancati tentativi di attribuirgli un'identit\u00e0 propria. Vedi: Giammaria Mazzuchelli. In ogni caso, la maggior parte degli studiosi concorda, col Melzi, sull'identificazione con Ruscelli.\nLa rivendicazione pi\u00f9 esplicita \u00e8 rappresentata dal volume \"Secreti nuovi\", pubblicato postumo al Ruscelli a cura di Francesco Sansovino."}
{"id": "1658585", "revid": "118915520", "url": "https://it.wikipedia.org/wiki?curid=1658585", "title": "Abhishek Bachchan", "text": "Biografia.\n\u00c8 il figlio degli attori Amitabh Bachchan e Jaya Bachchan.\nDal 2007 \u00e8 sposato con Aishwarya Rai. La coppia ha una figlia, Aaradhya, nata nel 2011.\nNel 2014 \u00e8 fondatore e proprietario insieme a Ronnie Screwvala del Chennaiyin, squadra calcistica che milita nell'Indian Super League."}
{"id": "1658588", "revid": "339392", "url": "https://it.wikipedia.org/wiki?curid=1658588", "title": "Provincia di Jalal-Abad", "text": ""}
{"id": "1658590", "revid": "78273", "url": "https://it.wikipedia.org/wiki?curid=1658590", "title": "Santa Matilda di Scozia", "text": ""}
{"id": "1658591", "revid": "122294126", "url": "https://it.wikipedia.org/wiki?curid=1658591", "title": "Principe di Belmonte", "text": "Il titolo di Principe di Belmonte fu creato da Filippo III di Spagna il 5 marzo 1619, in favore dell'allora conte Orazio Giovan Battista Ravaschieri Fieschi, dei conti di Lavagna, barone di Belmonte e di Badolato.\nStoria.\nIl titolo, passato alle famiglie Pinelli, Duchi d'Acerenza, e poi Pignatelli, venne soppresso con la legge di Eversione della feudalit\u00e0 nel regno di Napoli promulgata il 2 agosto 1806; il titolo si tramand\u00f2 de iure ai membri della famiglia Ravaschieri, Pinelli, Pignatelli, Granito divenendo parte del cognome.\nPrincipi di Belmonte.\nDopo l'emanazione della legge abolitiva della feudalit\u00e0, presero \"de iure\" il titolo di principi di Belmonte:"}
{"id": "1658592", "revid": "2143966", "url": "https://it.wikipedia.org/wiki?curid=1658592", "title": "Stazione meteorologica di Arezzo San Fabiano", "text": "La stazione meteorologica di Arezzo San Fabiano \u00e8 la stazione meteorologica di riferimento per il Servizio Idrologico Regionale della Toscana relativa all'area rurale attorno alla citt\u00e0 di Arezzo.\nStoria.\nLa stazione meteorologica entr\u00f2 in funzione nel 1876 presso la tenuta di San Fabiano, a nord-est della citt\u00e0 di Arezzo.\nDal 1879 le osservazioni effettuate e i dati registrati venivano forniti al Regio Ufficio Centrale di Meteorologia per la loro pubblicazione nei corrispondenti bollettini giornalieri ed annali.\nNel corso del Novecento la stazione meteorologica ha fornito i dati pluviometrici al Ministero dei lavori pubblici per la loro pubblicazione negli Annali Idrologici del Compartimento di Pisa.\nTra il 1876 e il 1943 la stazione meteorologica era ubicata a 22,50 metri di altezza dal terreno, alla sommit\u00e0 di un edificio, per poi essere spostata nel dopoguerra su fondo erboso ad un'altezza di 2,00 metri dal suolo; tuttavia, tra il 1976 e il 1994 il sensore termometrico risultava collocato ad un'altezza di 1,25 metri dal suolo.\nCon la regionalizzazione del Servizio Idrografico Nazionale, nel 1998 la stazione meteorologica \u00e8 entrata a far parte della rete di stazioni del Servizio Idrologico Regionale della Toscana, che nel 2000 ha installato su fondo erboso e ad un'altezza di 2,00 metri dal terreno una stazione termopluviometrica automatica per la fornitura di dati in tempo reale.\nDati climatologici 1961-1990.\nIn base alla media trentennale 1961-1990 calcolata dall'ENEA sulla base delle osservazioni meteorologiche effettuate nel medesimo trentennio, la temperatura media del mese pi\u00f9 freddo, gennaio, si attesta attorno a +4,6\u00a0\u00b0C; quella del mese pi\u00f9 caldo, luglio \u00e8 di +22,8\u00a0\u00b0C con elevata escursione termica giornaliera. Le precipitazioni medie annue si attestano 808\u00a0mm, mediamente distribuite in 94 giorni di pioggia, e presentano con un picco autunnale, un massimo secondario in primavera inoltrata e minimo relativo in estate. L'umidit\u00e0 relativa media annua fa registrare il valore del 71,5% con valore medio mensile pi\u00f9 basso in agosto del 64% e valore medio mensile pi\u00f9 alto in novembre dell'80%.\nTemperature estreme mensili dal 1879.\nLa temperatura minima assoluta registrata nel lungo periodo in esame risale all'11 gennaio 1985 quando si registrarono -14,5\u00a0\u00b0C, mentre la temperatura pi\u00f9 elevata \u00e8 rappresentata dai +42,1\u00a0\u00b0C del 4 agosto 2017.\nTemperature estreme decadali dal 1879.\nDi seguito sono riportate le temperature estreme decadali registrate dal 1879 ad oggi, con la relativa data in cui si sono verificate."}
{"id": "1658594", "revid": "599013", "url": "https://it.wikipedia.org/wiki?curid=1658594", "title": "Dion Dublin", "text": "Carriera.\nHa iniziato la sua carriera professionistica proprio al Norwich, prima di passare per quattro stagioni al Cambridge United. Qui si fa notare e riesce ad ottenere un contratto con il di Alex Ferguson. Dopo un esordio con gol, per\u00f2, si rompe una gamba alla seconda partita, e al suo ritorno in prima squadra non trova pi\u00f9 il posto da titolare, essendo ormai stato sostituito da Cantona. Decide allora di trasferirsi al Coventry City, dove torna ad essere un grande bomber e il suo apporto alla prima squadra gli fa guadagnare l'interesse dell', che riesce ad aggiudicarselo. Resta qui per ben sei anni, tranne che per una parentesi in prestito al nel 2002. Al termine di questa lunga esperienza a Birmingham, firma per il Leicester City, dove resta fino a che non decide di andare a giocare nella Scottish Premier League, con il . Dopo sei mesi decide di tornare in Inghilterra, per chiudere la carriera al Norwich. Si \u00e8 ritirato il 4 maggio 2008 durante la partita Norwich City-Sheffield Wednesday. In un'occasione, quando era al Coventry , riuscir\u00e0 a segnare a Given portiere del Newcastle United Football Club in una maniera alquanto bizzarra: mentre Given si preparava a rinviare Dublin velocemente gli rub\u00f2 la palla da dietro e la insacc\u00f2."}
{"id": "1658603", "revid": "122730993", "url": "https://it.wikipedia.org/wiki?curid=1658603", "title": "Sunspot", "text": "Sunspot, il cui vero nome \u00e8 Roberto \"Bobby\" da Costa, \u00e8 un personaggio dei fumetti, creato da Chris Claremont (testi) e Bob McLeod (disegni), pubblicato dalla Marvel Comics. Apparso per la prima volta sulle pagine di \"Marvel Graphic Novel n. 4: The New Mutants\" (dicembre 1982), Sunspot \u00e8 un mutante brasiliano che possiede l'abilit\u00e0 di assorbire le radiazioni solari ed incanalarle in potenti raffiche di energia. Cocciuto, idealista ed impulsivo, Roberto \u00e8 considerato un ottimo amico e compagno di squadra da tutti quelli che lo hanno conosciuto.\nNel corso degli anni ha fatto parte dei Nuovi Mutanti, degli X-Men e di X-Force.\nBiografia del personaggio.\nOrigini.\nRoberto, brasiliano di Rio de Janeiro, \u00e8 figlio di Nina ed Emmanuel da Costa. Il padre viene descritto come un uomo che da solo ha guadagnato la propria ricchezza. All'et\u00e0 di venti anni era gi\u00e0 milionario, mentre a trenta era un'icona economica e politica. La sua relazione con Roberto era pi\u00f9 quella tra due amici che quella fra padre e figlio. In virt\u00f9 di questa, Emmanuel spinse il figlio a migliorarsi sempre pi\u00f9 e a raggiungere i suoi limiti sia fisici che intellettuali. Grazie al supporto del padre, Roberto riusc\u00ec a diventare capitano della squadra di calcio della sua scuola e ad essere selezionato per i Giochi olimpici.\nI suoi poteri si manifestarono prima del suo quattordicesimo compleanno durante una partita di calcio. Alcuni tifosi entrarono in campo e cominciarono a lottare contro i giocatori. Roberto prese parte allo scontro, e durante questo, i suoi poteri fecero la loro comparsa, trasformandolo in una creatura di solida energia nera solare. Sorpresi e terrorizzati, gli spettatori e tutti coloro che avevano preso parte allo scontro abbandonarono lo stadio. Solamente la sua fidanzata, Juliana Sandoval, rimase al suo fianco.\nNuovi Mutanti.\nUn gruppo anti-mutanti capitanato da Donald Pierce ed affiliato al Club infernale, rap\u00ec Juliana e attir\u00f2 Roberto in una trappola, dove fu sconfitto e catturato. In suo aiuto accorsero Karma e Psiche, e nel corso del seguente scontro, Juliana sacrific\u00f2 la propria vita per evitare che Roberto fosse ucciso.\nDopo il suo salvataggio, Roberto si un\u00ec a Karma, Psiche, Wolfsbane e Sam \u201cCannonball\u201d Guthrie nel junior team degli X-Men, i Nuovi Mutanti. Durante questa esperienza, Roberto e Sam divennero molto amici. Bench\u00e9 Xavier avesse pensato che dovessero solo essere studenti della sua scuola, i Nuovi Mutanti vissero svariate avventure e crebbero come supereroi, viaggiando in luoghi mistici come Asgard o andando in giro nel tempo, tanto nel passato quanto nel futuro.\nX-Force.\nQuando dal futuro giunse Cable e trasform\u00f2 il team, nella prima X-Force, Sunspot ne divenne uno dei principali elementi. Durante questo periodo, fu preso in custodia da Gideon degli External, un vecchio uomo d'affari socio di suo padre, recentemente defunto. Gideon condusse esperimenti su Sunspot che gli garantirono nuovi poteri come il volo e l'abilit\u00e0 di sparare raffiche solari. Per un certo periodo, Roberto scomparve nel nulla per mano del mutante Locus, e comparve sulla scena il mutante Reignfire, dall'aspetto molto simile a quello di Sunspot.\nReignfire prese il controllo del Mutant Liberation Front, rap\u00ec Skids (un membro della squadra), e durante un combattimento con X-Force, gett\u00f2 la maschera e rivel\u00f2 di essere Sunspot. Grazie alle analisi di Cable, si riusc\u00ec poi a comprendere che Reignfire non era altro che un aspetto della personalit\u00e0 di Roberto emersa al tempo delle modifiche effettuate su di lui da Gideon.\nSeparatisi da Cable, e dopo il congelamento dei beni di Roberto da parte dei giudici, ai membri di X-Force non rest\u00f2 che accettare qualsiasi tipo di incarico veniva loro richiesto. In questo periodo, Roberto ebbe un breve flirt con la fidanzata di Sam, Tabitha Smith.\nDurante la sua carriera in X-Force, Roberto fu avvicinato da membri del Club infernale. Gli dissero che dal momento in cui suo padre era morto, il suo posto spettava in eredit\u00e0 a lui. Selene, la Regina Nera, gli promise di resuscitare Juliana se avesse accettato il posto. Roberto decise di rimanere e, assunta la carica di \"Torre Nera\", divenne servitore di Selene, che in cambio richiam\u00f2 lo spirito di Juliana inserendolo nel corpo di una giovane in stato comatoso.\nX-Corporation.\nSenza alcuna spiegazione, la successiva apparizione di Sunspot fu in X-Treme X-Men, come capo della X-Corporation di Los Angeles, insieme ai mutanti Magma ed Empath. Quando Sebastian Shaw prese la posizione di Lord Imperiale del Club infernale, offr\u00ec la sua precedente carica di Re Nero a Roberto, che convinto dalle parole di Shaw di far diventare il Club una forza benefica e benefattrice accett\u00f2.\nClub infernale.\nFerito in uno scontro con Donald Pierce, Shaw fu rimpiazzato da Sunspot alla carica di Lord Imperiale. Abbandonati gli X-Men, Sage divenne l'assistente di Roberto per fare in modo che non fosse corrotto dal potere di cui adesso disponeva. Dopo gli eventi di House of M, Sunspot conserv\u00f2 sia i poteri che la posizione di Lord Imperiale al Club, che utilizza per tenere sotto controllo i suoi membri.\nVendicatori.\nAssieme all'amico Cannonball, entra nei Vendicatori fondati da Capitan America e Iron Man come gruppo di difesa mondiale.\nIl tempo finisce.\nDurante l'evento, c'\u00e8 un vuoto di otto mesi, durante i quali Sunspot ha lasciato i vendicatori, ha acquistato l'A.I.M. rilevandone la totalit\u00e0 delle azioni in borsa, e si allea con Hyperion, Thor, Manifold e Pod. All'inizio della serie si reca da Cannonball e da sua moglie (la vendicatrice Smasher) per chiedergli di tornare sulla terra (si erano infatti trasferiti sul pianeta degli Shi'air) per mettere a punto un misterioso piano. Tornati sulla terra aprono un portale che viene attraversato da Thor e Hyperion, a cui nel frattempo si sono uniti gli ex-vendicatori Starbrand e Nightmask e gli esseri cosmici Ex-Nihilo e Abyss, per permettergli di fermare le Incursioni, (fenomeni che causano lo scontro di due terre di dimensioni alternative, e o una terra viene sacrificata, o le due dimensioni muoiono).\nLa Nuovissima Marvel.\nSunspot diventa il membro principale dell'A.I.M. (Avengers Idea Mechanics), ovvero i nuovi Vendicatori, visti per\u00f2 con sospetto dal governo statunitense che sospetta ancora delle reali intenzioni degli ex scienziati criminali. Fa squadra con Wiccan, Hulkling, Tigre bianca, Power Man, Songbird, Squirrel Girl e il suo scoiattolo Tippy Toe e si scontrano ben presto con il Creatore, il Reed Richards dell'Universo Ultimate, che ha creato una versione distorta della squadra di Da Costa ribattezzandola Rivendicatori.\nQuando poi i nuovi Vendicatori decidono di salvare dallo S.H.I.E.L.D. Rick Jones, ora divenuto l'hacker noto come Sussurratore, loro e l'A.I.M. diventano fuorilegge agli occhi del Governo degli Stati Uniti e sono costretti a lasciare la loro base e a fuggire nella Terra Selvaggia, dove a loro si unisce anche Cannonball; gli unici membri della squadra a rimanere sono Wiccan, Hulkling e Squirrel Girl, che al momento di prendere una decisione avevano votato contro l'intervento a favore di Rick Jones e per questo erano stati allontanati da Da Costa stesso affinch\u00e9 non diventassero anche loro dei fuorilegge.\nPoteri e abilit\u00e0.\nSunspot \u00e8 un mutante le cui cellule hanno la capacit\u00e0 di assorbire l'energia solare e di riconvertila per vari usi. Riesce a modificare le proprie cellule in modo da diventare completamente opaco, cos\u00ec da assorbire una maggior quantit\u00e0 di energia, in questa forma, solo i suoi occhi riescono a distinguersi dal resto del suo corpo. Nella sua \u201cforma solare\u201d Sunspot \u00e8 dotato da una superforza, tuttavia rimane vulnerabile a qualsiasi tipo di danno esterno. Dopo gli esperimenti condotti su di lui da Gideon, Roberto \u00e8 in grado di accumulare energia solare e convertirla in raggi concussivi. Reindirizzando l'energia assorbita \u00e8 anche in grado di volare. Fra le sue normali abilit\u00e0 Roberto possiede tutte le caratteristiche di un buon businessman, capo di una compagnia multimilionaria internazionale. Inoltre \u00e8 anche un eccellente atleta olimpico, ed un esperto nell'arte del combattimento.\nAltre versioni.\nUltimate.\nSunspot \u00e8 un vigilante mutante di Harlem in questa continuity. Al tempo del massacro dei mutanti da parte di Sinistro, accus\u00f2 gli Ultimate X-Men di essere intervenuti troppo tardi ad aiutare i mutanti di \u201cseconda categoria\u201d e di vivere in una torre d'avorio credendosi migliori di qualunque altro mutante. Si un\u00ec all'Academy of Tomorrow di Emma Frost, dove fu coinvolto nel salvataggio di Polaris, quando questa fu imprigionata dopo aver involontariamente ucciso alcune persone. Insieme a Northstar, Cannonball e Havok combatt\u00e9 contro gli X-Men e fu sconfitto.\nAltri media.\nTelevisione.\nSunspot appare in numerosi episodi di \"\". In questa, \u00e8 un adolescente di diciassette anni facente parte del junior team degli X-Men, i Nuovi Mutanti."}
{"id": "1658606", "revid": "1272592", "url": "https://it.wikipedia.org/wiki?curid=1658606", "title": "Radio Punto Zero Tre Venezie", "text": "Radio Punto Zero \u00e8 un'emittente radiofonica con sede a Trieste, creata nel 1977.\nStoria.\nRadio Punto Zero nasce ufficialmente a Trieste il 13 agosto del 1977, da un gruppo di tredici persone.. e trasmette da un'abitazione sul colle di San Giusto.\nLa musica.\nConfiguratasi inizialmente come radio destinata a trasmettere solo disco music (formato che continua ad essere proposto in chiave prettamente dance ancora oggi da alcune radio nate anni dopo) con il passare degli anni Radio Punto Zero ha aperto la programmazione musicale ad altri generi (new wave britanniche nei primi anni ottanta, l'evoluzione pop a cavallo degli anni novanta, musica latino americana e R&amp;B).\nMarchio.\nIl logo dell'emittente \u00e8 una rosa rossa che con le foglie verdi separate dal bianco.\nLe grandi manifestazioni.\nIl Campionato del Mondo di Off-Shore ha eletto Radio Punto Zero radio ufficiale delle gare nel Triveneto dal 1991. Anche manifestazioni veliche sono state oggetto di programmi dell'emittente, come la Nation Cup o la Coppa d'Autunno Barcolana.\nTra gli altri sport oggetto di trasmissioni, si ricorda la Maratona d'Europa e della Maratonina dei due Castelli, gli sport invernali, il calcio (radiocronache delle partite di e ), il basket (radio ufficiale dell'Alma Pallacanestro Trieste)."}
{"id": "1658607", "revid": "339392", "url": "https://it.wikipedia.org/wiki?curid=1658607", "title": "Monte Bas\u00f2dino", "text": ""}
{"id": "1658610", "revid": "14775186", "url": "https://it.wikipedia.org/wiki?curid=1658610", "title": "Homo soloensis", "text": ""}
{"id": "1658617", "revid": "838137", "url": "https://it.wikipedia.org/wiki?curid=1658617", "title": "Marina (Belmonte Calabro)", "text": ""}
{"id": "1658619", "revid": "154639", "url": "https://it.wikipedia.org/wiki?curid=1658619", "title": "Preservazione provvidenziale della Bibbia", "text": "La preservazione provvidenziale della Bibbia \u00e8 una tesi, sostenuta da alcuni ambienti cristiani evangelici fondamentalisti, secondo cui Dio avrebbe preservato le Scritture, parola per parola, nel corso della storia. \nA sostegno vengono citati una serie di versetti biblici quali:\nIs 40,8; Ger 1,12; Mt 5,18; Lc 16,17; 1Pt 1,25 e svariati altri. Viene inoltre considerata come \"Parola di Dio\" solo quella proveniente da alcune traduzioni di testi biblici del passato tra le quali il \"Textus Receptus\". I sostenitori di tale tesi non tengono in alcun conto il lavoro di confronto, ricerca e correzione del testo effettuato dai moderni studiosi e biblisti alla luce dei numerosi manoscritti ritrovati e tradotti.\nSecondo questi studiosi la Bibbia conterrebbe la preservazione verbale degli \"autographa\" della parola di Dio .\nIl testo di Erasmo.\nSecondo i sostenitori di questa tesi, Dio avrebbe fatto in modo che il testo greco del Nuovo Testamento fosse preservato parola per parola nel tempo e che il testo greco detto Textus Receptus sarebbe quello da considerare pienamente affidabile a differenza del testo greco elaborato da Westcott e Hort e del successivo di Nestle-Aland, che \u00e8 oggi il pi\u00f9 diffuso insieme al Merk.\nSecondo la maggioranza degli studiosi biblici dei nostri giorni il Textus Receptus di Erasmo da Rotterdam presenta alterazioni e lacune evidenziate dai testi critici successivi.\nErasmo si poteva basare per la sua redazione solo su i pochi manoscritti tardomedievali al tempo disponibili che essendo frutto di molteplici operazioni di copiatura di pi\u00f9 manoscritti risultavano corrotti in alcune parti del testo tanto che lo stesso Erasmo li dovette rivedere personalmente prima di darli alle stampe. Dato che Erasmo, ad esempio, disponeva solo di un manoscritto dell'Apocalisse, che in alcuni punti risultava quasi illeggibile, non inser\u00ec gli ultimi sei versetti del Libro perch\u00e9 in quello erano mancanti. In seguito appurata la presenza di alcuni errori pubblic\u00f2 una nuova versione l'anno successivo, con poche e frettolose correzioni.\nIl testo critico di Westcott e Hort, pubblicato dopo il Textus Receptus, \u00e8 ritenuto migliore perch\u00e9 pi\u00f9 completo avendo attinto a tutta una serie di fonti risultanti dai numerosissimi e pi\u00f9 antichi manoscritti e codici ritrovati nel corso di secoli di ricerche e ritrovamenti archeologici e documentari.\nIl Nestle-Aland \u00e8 attualmente il testo critico pi\u00f9 usato nelle moderne versioni della Bibbia sia protestanti che cattoliche, mentre il Textus Receptus viene utilizzato sono a scopo filologico in quanto testimonianza di manoscritti disponibili all'epoca della sua compilazione.\nIn sintesi la corrente preservazionista afferma che le Bibbie basate sul Textus Receptus: la Bibbia di Re Giacomo nel mondo di lingua inglese, la Bibbia luterana nel mondo germanofono e la Bibbia Diodati e Nuova Diodati per quanto riguarda la lingua italiana, siano pi\u00f9 attendibili di quelle basate su quello di Nestle-Aland.\nLa valutazione attuale.\nQuesta teoria \u00e8 sostenuta solo da pochi studiosi e di parte; le Bibbie pi\u00f9 diffuse oggi si basano su testi ben pi\u00f9 aggiornati del Textus Receptus e accettati dagli studiosi di tutte le confessioni religiose cristiane.\nPer buona parte degli studiosi l'ipotesi della Preservazione Provvidenziale della Bibbia parola per parola non ha fondamento n\u00e9 scientifico n\u00e9 logico perch\u00e9 le ricerche storiche ed archeologiche degli ultimi due secoli con il ritrovamento di migliaia di manoscritti pi\u00f9 antichi hanno dimostrato che i testi del Nuovo Testamento (dei quali ovviamente non esistono gli originali) hanno sub\u00ecto alterazioni per errori di trascrizione, a causa dell'inserzione involontaria di \"glosse\" o per alterazione teologica deliberata, da parte di \"chiese\" ritenute eretiche, fin dai primi secoli.\nI traduttori delle versioni moderne, che dispongono di un grandissimo numero di manoscritti spesso discordanti fra di loro in alcune, pur limitate, parti del testo sono consapevoli della delicatezza che caratterizza il loro lavoro. \u00c8 oggi opinione diffusa che non sia possibile sapere quali fossero le parole precise del testo originale e la loro sequenza. La stesura del \"testo originale\" viene quindi approntata mediante un paziente e laborioso confronto delle varianti eventuali e collazionando i testi paralleli forniti dai vari manoscritti, codici, versioni e lezionari a disposizione trovando poi quella che, secondo criteri filologici ben definiti, ritengono la forma pi\u00f9 probabile del testo."}
{"id": "1658621", "revid": "113760718", "url": "https://it.wikipedia.org/wiki?curid=1658621", "title": "L'avvelenato", "text": "L'avvelenato, o Il testamento dell'avvelenato, \u00e8 un'antica ballata italiana attestata gi\u00e0 in un repertorio di canti popolari pubblicato, secondo quanto riporta Alessandro d'Ancona, nel 1629 a Verona da un fiorentino, Camillo detto il Bianchino. Come \u00e8 tipico delle ballate, la struttura de \"L'avvelenato\" \u00e8 semplice e ripetitiva, e contiene il tema ricorrente dell'omicidio. Le numerose versioni regionali sono cantate su differenti basi musicali e nei differenti dialetti, per\u00f2 senza che la narrazione del racconto vari sensibilmente. D'Ancona rammenta una dozzina di lezioni differenti in bibliografia.\nQuesta ballata viene associata ad una ballata scozzese, \"Lord Randal\", di cui esistono pure differenti versioni in tedesco, svedese, magiaro, danese. Confrontando i diversi testi, si rimane colpiti dalla loro omogeneit\u00e0, ma non sembra ancora accertato quale sia la versione originaria fra quelle attestate in tutta Europa.\nTesto della ballata.\nD'Ancona, nell'edizione originale del suo saggio sulla poesia popolare italiana, esprime l'opinione che il testo originale fosse toscano. Tuttavia riporta per intero solo una versione comasca, perch\u00e9 la ritiene la pi\u00f9 completa fra quelle in suo possesso. Nella ristampa del 1906, d'Ancona cita altre versioni, che nel frattempo erano state raccolte e pubblicate da altri studiosi, tra le quali vi \u00e8 anche una lezione lucchese raccolta da Giovanni Giannini."}
{"id": "1658625", "revid": "1442080", "url": "https://it.wikipedia.org/wiki?curid=1658625", "title": "Stazione meteorologica di Foiano della Chiana", "text": "La stazione meteorologica di Foiano della Chiana \u00e8 la stazione meteorologica relativa alla localit\u00e0 di Foiano della Chiana.\nCaratteristiche.\nLa stazione meteorologica idrologica, gestita dall'UCEA, \u00e8 situata nell'Italia centrale, in Toscana, in provincia di Arezzo, nel comune di Foiano della Chiana a 315 metri s.l.m. e alle coordinate geografiche . I suoi dati vengono trasmessi anche al servizio idrologico regionale.\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a +5,8 \u00b0C; quella del mese pi\u00f9 caldo, luglio \u00e8 di +23,0 \u00b0C.\nLe precipitazioni medie annue, inferiori ai 700\u00a0mm e concentrate mediamente in 85 giorni, si presentano con un picco autunnale ed una distribuzione piuttosto equa nelle altre stagioni."}
{"id": "1658637", "revid": "775372", "url": "https://it.wikipedia.org/wiki?curid=1658637", "title": "Teodoro Bubbio", "text": "Sindaco di Alba, Grand'Ufficiale della Corona d'Italia, deputato dell'Assemblea Costituente e della Camera dei deputati e senatore di diritto, \u00e8 stato Sottosegretario di Stato all'Interno nel VI e nel VII Governo De Gasperi e Sottosegretario alla Presidenza del Consiglio dei ministri nel Governo Pella, con delega per i servizi dello spettacolo."}
{"id": "1658638", "revid": "1748167", "url": "https://it.wikipedia.org/wiki?curid=1658638", "title": "Unione dei comuni della Marrucina", "text": "L'Unione dei comuni della Marrucina \u00e8 stata un'unione tra comuni della provincia di Chieti.\nNe facevano parte i comuni di Arielli, Canosa Sannita, Filetto, Orsogna e Poggiofiorito.\nIl Consiglio dell'Unione della Marrucina era composto da 14 membri, ripartiti tra i cinque comuni in base a popolazione e territorio.\nCreato nel 2001, \u00e8 stato dissolto nel dicembre 2012 a seguito della decisione di uscire dall'unione da parte dei Consigli comunali di Poggiofiorito, Arielli, Canosa Sannita e Filetto."}
{"id": "1658641", "revid": "2143966", "url": "https://it.wikipedia.org/wiki?curid=1658641", "title": "Stazione meteorologica di Cortona", "text": "La stazione meteorologica di Cortona \u00e8 la stazione meteorologica di riferimento per il Servizio Idrologico Regionale della Toscana relativa alla localit\u00e0 di Cortona.\nStoria.\nLa stazione meteorologica inizi\u00f2 ad effettuare osservazioni e registrazioni a partire dal 1926 presso il Convento dei Redentoristi ai piedi del centro storico di Cortona, fornendo i dati termopluviometrici al Ministero dei lavori pubblici per la loro pubblicazione negli Annali Idrologici del Compartimento di Pisa fino all'anno 1996. Pur essendo ubicata su pendio collinare, la stazione meteorologica risente dell'esposizione verso sud nelle temperature massime che vengono registrate.\nCon la regionalizzazione del Servizio Idrografico Nazionale, la stazione meteorologica \u00e8 entrata a far parte della rete del Servizio Idrologico Regionale della Toscana, che nel 2000 ha installato una nuova stazione meteorologica automatica per la fornitura dei dati in tempo reale.\nDati climatologici 1961-1990.\nIn base alla media trentennale 1961-1990 calcolata dall'ENEA sulla base delle osservazioni meteorologiche effettuate nel medesimo trentennio, la temperatura media del mese pi\u00f9 freddo, gennaio, si attesta a +6,3\u00a0\u00b0C; quella del mese pi\u00f9 caldo, luglio \u00e8 di +24,7\u00a0\u00b0C. Le precipitazioni medie annue, inferiori agli 800\u00a0mm e concentrate mediamente in 91 giorni, si presentano con un picco autunnale ed un massimo secondario in primavera .\nTemperature estreme mensili dal 1927 ad oggi.\nNella tabella sottostante sono indicate le temperature massime e minime mensili registrate periodo dal 1927 in poi; la serie storica risulta lacunosa in alcuni periodi degli anni trenta, quaranta e novanta.\nLa temperatura minima assoluta della serie storica esaminata \u00e8 scesa a -10,5\u00a0\u00b0C il 7 gennaio 1985, mentre la temperatura massima assoluta ha toccato i +42,5\u00a0\u00b0C il 6 luglio 1952."}
{"id": "1658643", "revid": "287204", "url": "https://it.wikipedia.org/wiki?curid=1658643", "title": "Emilio Usiglio", "text": "Biografia.\nEra figlio di Ciro Abram Graziadio e di Marianna Sacerdoti. Entrambi i genitori provenivano da famiglie ebraiche benestanti e si erano sposati pochi giorni prima della sua nascita, essendo la madre rimasta vedova di Marco Grassetti.\nCresciuto in un ambiente intellettualmente vivace e sensibile all'arte (la madre era titolare di un palco al teatro Ducale), ricevette un'educazione varia, che spaziava dalla matematica alle lettere. Sin da bambino si mostr\u00f2 incline alla musica e in particolare al pianoforte. I suoi primi insegnanti furono Giuseppe Barbacini e Giovanni Rossi, maestri concertatori al Ducale, quindi studi\u00f2 a Pisa con Gustavo Romani e si perfezion\u00f2 in composizione a Firenze, con Teodulo Mabellini.\nA 20 anni debutt\u00f2 con successo come operista con \"La locandiera\", tratto dall'omonima commedia di Carlo Goldoni. Dedito esclusivamente ai generi buffo e giocoso, la sua opera di maggior successo fu \"Le educande di Sorrento\" (1868). Nel 1870 scrisse \"La scommessa\", a cui segu\u00ec nel 1879 \"Le donne curiose\", tratta dalla commedia omonima di Goldoni.\nCome direttore d'orchestra, diresse con nel 1875 a Bologna la nuova versione del \"Mefistofele\" di Arrigo Boito, nel 1876 la prima italiana dell\"Amleto\" di Thomas a Venezia e della \"Carmen\" di Georges Bizet a Napoli nel 1879. Nel 1882 diresse il \"Lohengrin\" a Venezia.\nLa sua carriera risent\u00ec di una progressiva sordit\u00e0 che lo port\u00f2 a ritirarsi nel 1897 a Milano con la moglie, la cantante Clementina Brusa (Ternate, 30 maggio 1845 - Milano, 2 ottobre 1910)."}
{"id": "1658644", "revid": "124123", "url": "https://it.wikipedia.org/wiki?curid=1658644", "title": "Harry Boot", "text": "Svilupp\u00f2, insieme a Sir John Randall e James Sayers il magnetron, che fu una delle chiavi della vittoria alleata nella seconda guerra mondiale. \nBiografia.\nNacque a Birmingham, frequent\u00f2 King Edward's School, Birmingham e l'Universit\u00e0 di Birmingham.\nMentre lavorava al suo dottorato, scoppi\u00f2 la guerra. Il suo professore Mark Oliphant aveva visto il klystron alla Stanford University, ma questo non produceva sufficiente potenza per essere usato come trasmettitore radar; assegn\u00f2 il problema a John Randall ed a Boot. Nel tardo febbraio 1940, avevano inventato la cavit\u00e0 magnetron, molto pi\u00f9 potente, che fu impiegata in un radar sperimentale gi\u00e0 nel maggio del 1940.\nPoich\u00e9 il magnetron \u00e8 un componente fondamentale, che al giorno d'oggi viene utilizzato in tutte le forme di generazione di microonde, dalle cucine alle radio ad alta potenza, non \u00e8 esagerato affermare che Randall e Boot inventarono il singolo componente pi\u00f9 influente della moderna tecnologia, superando anche il transistor quanto ad impatto sulla vita quotidiana. \nIl fisico James Sayers miglior\u00f2 ulteriormente il magnetron. Come molte invenzioni britanniche di questo periodo, anche questa fu data gratuitamente agli Stati Uniti durante la seconda guerra mondiale, e imprese americane si sono arricchite grazie a questa invenzione non brevettata. \nInizialmente Boot e Randall ricevettero 50 sterline ciascuno per il magnetron, per \"aver migliorato la sicurezza in mare\", ma pi\u00f9 tardi (nel 1949) Boot, Randall e Sayers ricevettero un premio di 36 000 sterline per il loro lavoro.\nDopo alcuni lavori sulla fisica nucleare, Boot ritorn\u00f2 ai magnetron e dopo la guerra costru\u00ec un ciclotrone a Birmingham. Nel 1948 si un\u00ec al Scientific Civil Service nel Royal Naval Scientific Service, dove lavor\u00f2 prima di andare in pensione."}
{"id": "1658659", "revid": "1226", "url": "https://it.wikipedia.org/wiki?curid=1658659", "title": "Film fantasy", "text": ""}
{"id": "1658662", "revid": "984922", "url": "https://it.wikipedia.org/wiki?curid=1658662", "title": "Stazione meteorologica di Montevarchi", "text": "La stazione meteorologica di Montevarchi \u00e8 la stazione meteorologica relativa alla citt\u00e0 di Montevarchi.\nCoordinate geografiche.\nLa stazione meteo \u00e8 situata nell'Italia centrale, in Toscana, in provincia di Arezzo, nel comune di Montevarchi a 163 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a +4,5 \u00b0C; quella del mese pi\u00f9 caldo, luglio \u00e8 di +23,9 \u00b0C . "}
{"id": "1658673", "revid": "177744", "url": "https://it.wikipedia.org/wiki?curid=1658673", "title": "Stazione meteorologica di Sansepolcro", "text": "La stazione meteorologica di Sansepolcro \u00e8 la stazione meteorologica relativa alla citt\u00e0 di Sansepolcro.\nCoordinate geografiche.\nLa stazione meteo \u00e8 situata nell'Italia centrale, in Toscana, in provincia di Arezzo, nel comune di Sansepolcro a 330 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a +4,0\u00a0\u00b0C; quella del mese pi\u00f9 caldo, luglio \u00e8 di +22,1\u00a0\u00b0C . "}
{"id": "1658675", "revid": "599013", "url": "https://it.wikipedia.org/wiki?curid=1658675", "title": "Jan Andrew", "text": "Specializzata nella farfalla, ha vinto la medaglia d'argento nella staffetta 4x100\u00a0m misti e il bronzo nei 100\u00a0m farfalla alle Olimpiadi di .\n\u00c8 stata primatista mondiale sulla distanza dei 100\u00a0m farfalla."}
{"id": "1658678", "revid": "111319", "url": "https://it.wikipedia.org/wiki?curid=1658678", "title": "Janice Andrew", "text": ""}
{"id": "1658680", "revid": "775372", "url": "https://it.wikipedia.org/wiki?curid=1658680", "title": "Comunit\u00e0 economica eurasiatica", "text": "La Comunit\u00e0 economica eurasiatica (Eurasian Economic Community, EurAsEC o EAEC) \u00e8 stata un'organizzazione internazionale regionale che riuniva alcuni stati post-sovietici, oggi appartenenti alla Comunit\u00e0 degli Stati Indipendenti, che si trovano nel continente eurasiatico. Il 31 dicembre 2014 \u00e8 stata sostituita dall'Unione economica euroasiatica.\nStoria.\nL'EAEC fu creata il 10 ottobre 2000 quando Bielorussia, Kazakistan, Kirghizistan, Russia, e Tagikistan firmarono il trattato di istituzione, ma fu realizzata solo quando questo fu finalmente ratificato da tutti i cinque stati membri il 31 maggio 2001.\nL'organizzazione si svilupp\u00f2 dall'Unione doganale del CIS. Tutti i membri sono anche membri della Comunit\u00e0 degli Stati Indipendenti e le relazioni tra le due organizzazioni sono ambigue.\nI membri sono d'accordo che la Comunit\u00e0 debba unirsi con l'Organizzazione della cooperazione centro-asiatica.\nCon la ripresa della Comunit\u00e0 nel 2005 la possibilit\u00e0, con o senza la partecipazione dell'Ucraina, della realizzazione dello Spazio economico comune, uno degli obiettivi di questa organizzazione, \u00e8 aumentata.\nQuesto \u00e8 stato confermato nell'agosto del 2006 e nell'ottobre del 2007 ed \u00e8 stato annunciato che un'unione doganale potrebbe essere formata da Russia, Bielorussia e Kazakistan nel 2011 con, in seguito, l'adesione degli altri paesi.\nNel maggio 2002, Moldavia e Ucraina hanno ottenuto lo status di osservatori dentro l'EAEC; comunque l'Ucraina in seguito ha rivelato il suo desiderio di non diventare uno stato membro. L'Armenia ha ricevuto lo status di osservatore nell'aprile 2003.\nIl 9 dicembre 2003 le \u00e8 stato riconosciuto lo status di osservatore dell'Assemblea generale delle Nazioni Unite.\nL'Uzbekistan si applic\u00f2 per la partecipazione nell'ottobre 2005 quando cominci\u00f2 il processo di fusione dell'Organizzazione della cooperativa Centro-Asiatica con la Comunit\u00e0 economica eurasiatica. Le organizzazioni si unirono il 25 gennaio 2006. Non \u00e8 chiaro che cosa accadr\u00e0 allo status degli attuali osservatori del CACO che non sono osservatori dell'EAEC (Georgia e Turchia).\nObiettivi.\nGli obiettivi dell'EAEC includevano:\nStruttura istituzionale.\nLa Comunit\u00e0 si articolava in cinque organi:\nLa lingua di lavoro della Comunit\u00e0 \u00e8 il Russo.\nBudget.\nIl budget della Comunit\u00e0, per ogni anno, era stato pianificato dal Comitato per l'integrazione e approvato dal Consiglio interstatale; era suddiviso in quote proporzionali nel seguente modo:\nIl budget pu\u00f2 essere utilizzato per:"}
{"id": "1658686", "revid": "6923", "url": "https://it.wikipedia.org/wiki?curid=1658686", "title": "Periodo dei signori della guerra", "text": "Il periodo dei signori della guerra fu il periodo della storia cinese in cui la Repubblica di Cina rimase divisa in cricche militari in costante guerra tra loro, governate dai vari signori della guerra del governo Beiyang arrivati al potere dopo la caduta della dinastia Qing dopo la Rivoluzione Xinhai del 1911.\nIl periodo dur\u00f2 convenzionalmente dalla morte di Yuan Shikai nel 1916, il quale aveva cercato di restaurare l'impero sotto il suo dominio, quando il potere del governo centrale della Repubblica di Cina si framment\u00f2, in favore della presa di potere, nelle varie regioni della Cina di vari signori della guerra, membri dell'esercito Beiyang, ex collaboratori di Yuan Shikai stesso, che diedero vita all'instabile Governo Beiyang appunto e si concluse nel 1928 con la vittoria della spedizione del Nord, quando le forze nazionaliste del Kuomintang, capeggiate da Chiang Kai-Shek e appoggiate dai comunisti, riuscirono a trionfare su gran parte dei signori della guerra della Cina meridionale e settentrionale, ricostituendo l'unit\u00e0 della Repubblica sotto il Governo nazionalista, che avrebbe mantenuto il potere tra mille traversie fino al 1949, con la vittoria del fronte comunista capeggiato da Mao Zedong.\nLe fazioni create dai signori della guerra trovarono appoggio anche da parte di potenze straniere come il Giappone e il Regno Unito, entrambe interessate a impossessarsi di territori cinesi, da utilizzare come colonie."}
{"id": "1658688", "revid": "287204", "url": "https://it.wikipedia.org/wiki?curid=1658688", "title": "Edouard Herriot", "text": ""}
{"id": "1658689", "revid": "984922", "url": "https://it.wikipedia.org/wiki?curid=1658689", "title": "Stazione meteorologica di Stia", "text": "La stazione meteorologica di Stia \u00e8 la stazione meteorologica relativa alla localit\u00e0 di Stia.\nCoordinate geografiche.\nLa stazione meteo \u00e8 situata nell'Italia centrale, in Toscana, in provincia di Arezzo, nel comune di Pratovecchio Stia a 479 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a +4,0 \u00b0C; quella del mese pi\u00f9 caldo, agosto \u00e8 di +21,5 \u00b0C . \nLe precipitazioni medie annue nel medesimo trentennio si attestano a 1.014,1 mm, con picco in autunno e con minimo relativo in estate."}
{"id": "1658690", "revid": "287204", "url": "https://it.wikipedia.org/wiki?curid=1658690", "title": "Herriot", "text": ""}
{"id": "1658692", "revid": "599013", "url": "https://it.wikipedia.org/wiki?curid=1658692", "title": "Ilsa Konrads", "text": "Fu medaglia d'argento nella staffetta alle Olimpiadi di .\nBiografia.\nNata in Lettonia e vissuta fino a 5 anni in un campo profughi nella Germania alleata, crebbe in Australia, dove i genitori avevano ottenuto un visto d'immigrazione, dal 1949. Anche il fratello John fu un nuotatore.\n\u00c8 una dei Membri dell'International Swimming Hall of Fame.\n\u00c8 stata primatista mondiale sulle distanze dei 400\u00a0m, 800\u00a0m e 1500\u00a0m sl e della staffetta 4x100\u00a0m sl."}
{"id": "1658693", "revid": "287204", "url": "https://it.wikipedia.org/wiki?curid=1658693", "title": "Guaranta do Norte", "text": ""}
{"id": "1658699", "revid": "1305772", "url": "https://it.wikipedia.org/wiki?curid=1658699", "title": "Disposta a tutto (film 2008)", "text": "Disposta a tutto (\"Wisegal\") \u00e8 un film per la televisione del 2008 diretto da Jerry Ciccoritti e interpretato da Alyssa Milano, James Caan e Jason Gedrick. \nTrasmesso negli Stati Uniti il 15 marzo 2008 sulla rete via cavo Lifetime con oltre 3 milioni di telespettatori, nel 2009 il film ha vinto un WIN Award come miglior prodotto televisivo, oltre ad aver ottenuto una nomination per Alyssa Milano come miglior attrice protagonista.\nTrama.\nLa giovane Angie, una ragazza povera e sola, d\u00e0 alla luce una bellissima bambina, che chiama Patty. Timorosa di non riuscire a sopportare le spese economiche, Angie accarezza l'idea di abbandonare la figlia davanti alla chiesa di St. Peter, a New York. Ma cambia subito idea e decide di tenere con s\u00e9 la piccola, che cresce diventando una ragazza bella e intelligente. Un giorno, alla stazione dov'\u00e8 solita stare con la madre, una senzatetto, Patty incontra il poliziotto Dante Montanari, che ben presto diviene suo marito. Dopo un matrimonio felice allietato dalla nascita di due bambini, Dante muore a causa di un tumore. Rimasta sola con i figli e una casa a cui badare, Patty arranca per non abbandonare la normale routine che, dopo tanti sacrifici, \u00e8 riuscita a crearsi. Ma non riuscendo a trovare un lavoro in pieno periodo natalizio, Patty cede alle lusinghe dall'affascinante Frank Russo, appartenente al clan mafioso di Salvatore Palmeri, che le offre una posizione all'interno del clan e le promette la gestione di un locale da poco requisito ad un debitore poi eliminato. Bisognosa di un lavoro per mantenere la famiglia, Patty accetta. Entra cos\u00ec in un giro infernale fatto di violenza, soldi, pericolo costante e valori effimeri, al fianco di Frank che si riveler\u00e0 un uomo spregevole e senza alcuna morale, attratto solo dal suo aspetto fisico. Stanca di una vita costantemente sotto pressione, minacciata dalle pistole della \"famiglia\", Patty decide di lasciare il clan mafioso di Palmieri. Ma la via della salvezza non sar\u00e0 senza difficolt\u00e0."}
{"id": "1658704", "revid": "838137", "url": "https://it.wikipedia.org/wiki?curid=1658704", "title": "Lorraine Crapp", "text": "Specializzata nello stile libero, ha vinto due medaglie d'oro ai Giochi olimpici di : nei 400\u00a0m e nella staffetta 4x100\u00a0m sl, in aggiunta all'argento nei 100\u00a0m sl; quattro anni dopo, a , ha vinto la medaglia d'argento nella staffetta 4x100\u00a0m sl.\n\u00c8 una dei Membri dell'International Swimming Hall of Fame.\n\u00c8 stata primatista mondiale sulle distanze dei 200\u00a0m, 400\u00a0m e 800\u00a0m sl e della staffetta 4x100\u00a0m sl."}
{"id": "1658715", "revid": "37618", "url": "https://it.wikipedia.org/wiki?curid=1658715", "title": "Arrangiatrice", "text": ""}
{"id": "1658719", "revid": "599013", "url": "https://it.wikipedia.org/wiki?curid=1658719", "title": "Alva Colquhuon", "text": "Specializzata nello stile libero, ha vinto la medaglia d'argento nella staffetta 4x100\u00a0m sl alle Olimpiadi di ."}
{"id": "1658725", "revid": "39884", "url": "https://it.wikipedia.org/wiki?curid=1658725", "title": "Marilyn Wilson", "text": "Specializzata nel dorso, ha vinto la medaglia d'argento nella staffetta 4x100\u00a0m misti alle Olimpiadi di Roma 1960."}
{"id": "1658726", "revid": "124123", "url": "https://it.wikipedia.org/wiki?curid=1658726", "title": "Rosemary Lassig", "text": "Specializzata nella rana, ha vinto la medaglia d'argento nella staffetta 4x100m misti alle Olimpiadi di ."}
{"id": "1658729", "revid": "1305772", "url": "https://it.wikipedia.org/wiki?curid=1658729", "title": "Luca Abort", "text": "Milit\u00f2 prima nei Blue Vomit e anche in gruppi minori quali Ifix Tcen Tcen, Nazifuckers e Cani Putridi.\nBiografia.\nDal 1980 canta nei Blue Vomit, gruppo Hardcore punk con Simone Cinotto \"Fast\" alla chitarra, Martino \"Sborrmann\" Cinotto al basso e alla chitarra, Fabio \"Venial\" Di Maggio ancora al basso e alla chitarra ed Enrico \"Kriminal\" Faulera alla batteria. \nSciolti i Blue Vomit, nel 1983, con Simone Cinotto \"Fast\" alla chitarra, Fiorenzo Massera al basso ed Enrico \"Kriminal\" Falulera alla batteria, forma i Nerorgasmo. \nI Nerorgasmo guadagnarono una buona fama per tutta Italia, divenendo uno dei gruppi di punta del genere incidendo un EP in vinile nel 1984. Sono considerati uno dei pilastri della scena hardcore torinese degli anni '80. I temi trattati da Abort nei Nerorgasmo riguardavano la droga, il disadattamento, l'odio e la societ\u00e0, in chiave nichilista.\nNella primavera del 1986 i Nerorgasmo vengono invitati a Genova per suonare contro il Salone nautico. \u00c8 qui che in Piazza De Ferrari, prima della ripartenza, vengono aggrediti da un gruppo di skin neonazisti che si avventano su Luca e dopo averlo malmenato, prima di fuggire a causa dell'arrivo della polizia, gli rifilano una coltellata alla gola suturatagli poi con dieci punti.\nIn occasione dell'ultimo concerto della band nel 1993 ad El Paso Occupato, Abort per provocazione si travest\u00ec da nazista e, rivolgendosi ad alcuni che in mezzo al pubblico continuavano a fischiarlo, pronunci\u00f2 questo discorso:\n\u00ab\"Volevo ricordare alla gente che si scandalizza ancora per queste cose che la nostra societ\u00e0 ha assorbito tutto quello che c'era da assorbire dal nazismo, tanto \u00e8 vero che i viaggi in Volkswagen, le vacanze e la vita come la facciamo noi adesso \u00e8 quella che era stata programmata allora! E i nostri lager sono il terzo mondo lontani dagli occhi e lontano dal cuore... Quindi la gente che si scandalizza di fronte ad una croce uncinata messa al collo per provocazione dovrebbe fare un pochino pi\u00f9 attenzione a quello che gli gira intorno e alla vita che fa... Perch\u00e9 se vogliamo guardare la nostra societ\u00e0 \u00e8 tutta nazista!\"\u00bb\nHa militato nei primi anni novanta anche negli Ifix Tcen Tcen con cui ha anche registrato un LP. Della band faceva parte anche, come bassista, il chitarrista dei Nerorgasmo Simone Cinotto.\nLuca Abort mor\u00ec l'8 settembre 2000, in Via Ozanam 10, all'et\u00e0 di 36 anni, per un'overdose da eroina. Venne tumulato nel Cimitero monumentale di Torino il giorno successivo, lo stesso in cui fu immortalato, assieme ai compagni Simone e Enrico, nella copertina del loro primo EP, sedici anni prima."}
{"id": "1658730", "revid": "547034", "url": "https://it.wikipedia.org/wiki?curid=1658730", "title": "Lucianna De Falco", "text": "Biografia.\nAl cinema ha recitato in molti film, tra cui \"Teste di cocco\" con Alessandro Gassmann, \"E adesso sesso\", \"Il rabdomante\" e molti altri. \u00c8 un volto conosciuto al grande pubblico anche grazie alla partecipazione fissa dal 1998 al 2006, e nuovamente dal 2020, nel ruolo di Addolorata \"Dolly\" Salvetti in \"Un posto al sole\" e, sulle reti Mediaset, per la partecipazione alle due serie di \"Sei forte maestro\". Nel 2006 \u00e8 stata inoltre protagonista nella soap opera \"Un posto al sole d'estate\".\nInoltre ha fatto parte del cast di altre fiction di successo come \"Un medico in famiglia\", \"Le ragazze di piazza di Spagna\", \"Il supermercato\", \"Nati ieri\". Nel 2014 \u00e8 entrata a far parte del cast della fiction di Rai 1 \"Un'altra vita\"."}
{"id": "1658731", "revid": "697352", "url": "https://it.wikipedia.org/wiki?curid=1658731", "title": "Forever Young (album Alphaville)", "text": "Forever Young \u00e8 l'album di debutto del gruppo tedesco synth pop/rock Alphaville, pubblicato dall'etichetta discografica WEA (Warner/Elektra Records/Atlantic Records) su LP (catalogo Warner 240 481-1), CD (240 481-2) e MC (240 481-4) nel 1984."}
{"id": "1658738", "revid": "1573940", "url": "https://it.wikipedia.org/wiki?curid=1658738", "title": "Patty Kempner", "text": "Specializzata nella farfalla e nei misti, ha vinto la medaglia d'oro nella staffetta 4x100m misti ai Giochi olimpici di .\n\u00c8 stata primatista mondiale dei 200m misti e della staffetta 4x100m misti."}
{"id": "1658743", "revid": "438678", "url": "https://it.wikipedia.org/wiki?curid=1658743", "title": "Il vincitore (film 1985)", "text": "Il vincitore (\"American Flyers\") \u00e8 un film del 1985 diretto da John Badham.\nTrama.\nI due fratelli Sommers, Marcus e David, si separano dopo la morte del padre avvenuta per aneurisma cerebrale e si incontrano di nuovo per mezzo della madre, la quale vive da sola insieme al figlio David che sembra dimostrare sintomi di malattia ereditati dal padre.\nPer non destare sospetti, Marcus (che \u00e8 anche un medico sportivo) lo invita a passare il weekend con lui nel Wisconsin, ma i due non vanno per niente d'accordo su qualsiasi argomento discutano. Il loro unico punto di avvicinamento \u00e8 la passione per il ciclismo. \nMarcus mostrer\u00e0 a David la palestra olimpionica all'avanguardia, nella quale lavora insieme alla sua ragazza, cercando di ottenere il miglior risultato possibile di ogni atleta.\nLo scopo di Marcus \u00e8 di scoprire, tramite allenamento e visita medica, se David \u00e8 realmente malato ed ha ereditato la malattia del padre, ma i risultati sono buoni, quindi David \u00e8 sano e salvo, mentre Marcus \u00e8 l'erede della malattia del padre all'insaputa della madre e di suo fratello David.\nI due fratelli tempo dopo decidono di partire per il Colorado e partecipare alla gara ciclistica conosciuta col nome \"L'inferno del West\". Qui i due fratelli Sommers riescono a qualificarsi per la gara con un buon punteggio, mentre la gara vera e propria ha luogo due giorni dopo.\nDopo aver vinto la prima tappa, durante la seconda Marcus viene colto dal malore della malattia e per poco rischia di rimanere ucciso durante la caduta in un burrone, mentre David si qualifica terzo con un buon punteggio concludendo cos\u00ec la prima tappa della gara.\nIl giorno successivo, Marcus si dimetter\u00e0 dall'ospedale ma non correr\u00e0 insieme a David che invece dovr\u00e0 correre solo contro tutti e guadagnare tutto il tempo di svantaggio che ha perso durante la qualifica. Tra uno spintone e complotti contro il ciclista sovietico, David raggiunger\u00e0 per primo il traguardo e neanche gli undici secondi di svantaggio rispetto al ciclista Masin lo faranno arretrare nella sua posizione, e sar\u00e0 cos\u00ec David Sommers il vincitore dell\"'inferno del West\".\nCameo.\nNel film fa un breve cameo Eddy Merckx, dando il via alla prima tappa della gara."}
{"id": "1658757", "revid": "1935652", "url": "https://it.wikipedia.org/wiki?curid=1658757", "title": "Aldo Del Monte", "text": "Biografia.\nVenne ordinato sacerdote il 29 giugno 1939, all'alba della II guerra mondiale e proprio in quel periodo cominci\u00f2 a svolgere un periodo di attivit\u00e0 pastorale nelle forze armate italiane, che in seguito lo avrebbe portato a partecipare come cappellano militare alla campagna italiana di Russia, da cui torn\u00f2 solo in seguito al suo grave ferimento riportato durante una delle tante azioni belliche; raccont\u00f2 la sua esperienza sotto le armi in un libro, \"La croce sui girasoli\".\nIncarichi.\nNel dopoguerra fu incaricato degli insegnamenti di filosofia e teologia presso il seminario della diocesi di Tortona e fu delegato episcopale alle attivit\u00e0 dell'Azione cattolica per la medesima. Durante il Concilio Vaticano II partecip\u00f2 a tutte le sessioni, sia in qualit\u00e0 di esperto che di rappresentante del suo vescovo, Egisto Domenico Melchiori impossibilitato ad intervenire.\nNel 1963 venne chiamato a Roma, prima come assistente ecclesiastico dell'Unione delle Donne dell'Azione cattolica e poi come direttore dell'Ufficio catechistico nazionale. In questi incarichi si spese per promuovere le istanze conciliari ed il rinnovamento dell'azione pastorale e della catechesi.\nNel 1970 venne nominato amministratore apostolico di Acqui e, nel contempo, consacrato vescovo titolare di Musti. Appena un anno pi\u00f9 tardi fece il suo ingresso nella cattedrale di Novara, come nuovo ordinario diocesano. Come ad Acqui pure a Novara, non smise di impegnarsi nell'applicazione delle istanze conciliari, ponendo sempre l'accento sulla valorizzazione della presenza attiva dei laici nella vita della diocesi. Fu vescovo di Novara fino al 1990.\nDal 1988 al 1990 celebr\u00f2 il XX sinodo diocesano, il primo sinodo nella linea del concilio Vaticano II, con il coordinamento del suo vicario generale mons. Germano Zaccheo. \n\u00c8 sepolto a Pella.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1658758", "revid": "287204", "url": "https://it.wikipedia.org/wiki?curid=1658758", "title": "Storia del cavaliere Des Grieux e di Manon Lescaut", "text": "Storia del cavaliere Des Grieux e di Manon Lescaut (\"Histoire du chevalier Des Grieux et de Manon Lescaut\"), noto anche semplicemente come Manon Lescaut, \u00e8 un romanzo dell'autore francese Antoine Fran\u00e7ois Pr\u00e9vost (conosciuto anche come \"Abb\u00e9 Prevost\"). Pubblicato nel 1731, \u00e8 il settimo e ultimo volume di \"M\u00e9moires et aventures d'un homme de qualit\u00e9\" (Memorie e avventure di un uomo di qualit\u00e0). I suoi romanzi sono definiti \"a fiume\": storie dentro storie. Manon Lescaut doveva essere una di queste \"storie\" dentro le \"Memoires\", precisandolo all'inizio dell'opera. Divenne un romanzo separato in quanto \"nella condotta del signor Des Grieux si pu\u00f2 vedere un esempio terribile della forza delle passioni\".\nQuando questo libro venne pubblicato in Francia per la prima volta, fu bandito, ma divenne molto popolare, anche grazie alle edizioni clandestine che furono ampiamente diffuse. In una delle edizioni successive, quella definitiva del 1753, Pr\u00e9vost attenu\u00f2 alcuni aspetti ritenuti scandalosi e introdusse maggiori considerazioni moralistiche.\nTrama.\nAmbientato principalmente in Francia e, nel finale, in Louisiana, agli inizi del XVIII secolo. La storia narra del Cavaliere Des Grieux e della sua amante Manon Lescaut. Des Grieux \u00e8 un \"giovane cieco che rifiuta di essere felice buttandosi volontariamente nelle sciagure che non vuole evitare\".\u00c8 ingenuo, \"immerso in una profonda fantasticheria\".\nEgli, provenendo da una famiglia nobile, rinuncia a tutta la ricchezza ereditaria scappando via con Manon. \u00c8 dominato dalla sua \"idea\" di amore che - nel romanzo - coincide con la stessa esperienza che egli ne fa: la felicit\u00e0 non \u00e8 un merito, ma diviene mero accadimento.\nManon era destinata al convento \"contro la sua volont\u00e0 per frenare la sua inclinazione per i piaceri\".\nI giovani amanti si stabiliscono a Parigi, dove Des Grieux cerca in tutti i modi di soddisfare le abitudini lussuose di Manon,\"abbandonati i progetti di matrimonio [...] ritrovandosi sposi senza averci pensato\".\nDes Grieux, che accondiscende in tutto la sua amante, chiede soldi al fedele amico Tiberge, sicuro della sua amicizia incrollabile, e bara al gioco. In varie occasioni, Des Grieux perde le sue ricchezze in circostanze accidentali e Manon pi\u00f9 volte lo abbandona per uomini pi\u00f9 ricchi, poich\u00e9 non pu\u00f2 sopportare di vivere nella miseria. Tradito per ben tre volte - come ricorda lo stesso protagonista nella Seconda Parte - per altrettante volte si riaccende l'amore di un cuore che era sempre appartenuto alla sua amante.\nDopo aver truffato il ricco signor G*** M***, vivendo a sue spese, i due amanti vengono fatti imprigionare. Durante questa prima prigionia, in Des Grieux si susseguono sentimenti struggenti, fino a quando, dopo la fuga, riabbraccia Manon: \"[...] l'ho qui, con me, almeno mi ama, \u00e8 mia [...] questo non \u00e8 un fantasma di felicit\u00e0\".\nMa la tranquillit\u00e0 \u00e8 illusoria e la vendetta \u00e8 qualcosa che pu\u00f2 ritorcesi contro: dopo un ennesimo tradimento ai danni del figlio del ricco signor G*** M***, i due ordiscono una nuova truffa. Scoperti dal padre, vengono imprigionati nuovamente ma, mentre Des Grieux riesce a salvarsi grazie all'intervento del padre, Manon viene condannata all'espatrio in America. Des Grieux cerca di salvarla, ma non pu\u00f2 far altro che seguirla fino a New Orleans. In America, riescono a vivere in pace per un certo periodo di tempo, sotto il favore del governatore della citt\u00e0. A New Orleans Des Grieux sembra aver trovato l'amore vero, senza interesse, n\u00e9 gelosia: \"sono sicuro del cuore di Manon. Lo volevo cos\u00ec, per essere felice; ora lo sar\u00f2 per sempre. La mia felicit\u00e0 \u00e8 assicurata\". Ma si sa, nell'istante pi\u00f9 alto della felicit\u00e0 gi\u00e0 si intravede l'ombra del dolore.\nQuando per\u00f2 Des Grieux comunica al Governatore la sua volont\u00e0 di prendere in moglie Manon, egli, che li credeva gi\u00e0 sposati, vuole darla in sposa a suo nipote, Synnelet, innamorato di lei. Des Grieux sfida a duello Synnelet e, pensando di averlo ucciso, decide di scappare da New Orleans con Manon. I due amanti si avventurano nelle regioni selvagge della Louisiana, sperando di raggiungere un insediamento inglese, ma Manon muore per la fatica e gli stenti. Dopo aver sepolto Manon, Des Grieux viene catturato dagli uomini del Governatore e rinchiuso in prigione. Ottenuta la grazia, \"nella sua anima rinacque, a poco a poco, la pace e a essa segu\u00ec la guarigione\". Decide di tornare in Francia con il fedele amico Tiberge, che nel frattempo l'aveva raggiunto in America, dove decide di riprendere la carriera ecclesiastica.\nOpere che citano \"Manon Lescaut\".\nIl capitolo 28 della seconda parte de \"Il rosso e il nero\" di Stendhal \u00e8 intitolato \"Manon Lescaut\".\nNel romanzo \"La Dame aux Cam\u00e9lias\" (\"La signora delle camelie\") di Alexandre Dumas (figlio), \"Manon Lescaut\" \u00e8 un importante modello e termine di paragone per la vita di Marguerite. Nelle prime pagine, il narratore trova una copia di \"Manon Lescaut\" nell'asta della tenuta di Marguerite Gautier e stabilisce un confronto tra le due donne: la prima \u00e8 morta in un \"sontuoso letto\" ma \"nel deserto del cuore\", mentre Manon \u00e8 morta nel deserto, tra le braccia dell'amato.\nNel romanzo \"Il giocatore\" di F\u00ebdor Dostoevskij des Grieux \u00e8 il nome del marchese di origini francesi di cui \u00e8 innamorata Polina Aleks\u00e0ndrovna, a sua volta follemente amata dal protagonista e narratore Aleksej Iv\u00e0novic.\nNel capitolo 4 del romanzo \"Il ritratto di Dorian Gray\" di Oscar Wilde, Dorian sfoglia una copia \"Manon Lescaut\" mentre attende Lord Henry Wotton.\nNel racconto di Ljudmila Ulickaja, (Oh, Manon!). Nelle ultime righe la protagonista svela che il libro dove aveva conservato per anni una vecchia profezia era \"Storia del cavaliere Des Grieux e di Manon Lescaut\". Inoltre, si possono trovare alcuni parallelismi tra il romanzo e il racconto della Ulickaja, come ad esempio la citt\u00e0 di New Orleans.\nNella \"Vita\" di Vittorio Alfieri (epoca II, capitolo sesto), Alfieri afferma di aver riletto almeno dieci volte la storia che influenzer\u00e0 le sue opere future."}
{"id": "1658762", "revid": "599013", "url": "https://it.wikipedia.org/wiki?curid=1658762", "title": "Jon Henricks", "text": "Specializzato nello stile libero, ha vinto due medaglie d'oro alle olimpiadi di : nei 100\u00a0m sl e nella staffetta 4x200\u00a0m sl.\nNel 1973 \u00e8 diventato uno dei Membri dell'International Swimming Hall of Fame\n\u00c8 stato primatista mondiale dei 100\u00a0m sl e della staffetta 4x200\u00a0m sl."}
{"id": "1658763", "revid": "287204", "url": "https://it.wikipedia.org/wiki?curid=1658763", "title": "Merry Happy", "text": "\"Merry Happy\" \u00e8 l'ultimo singolo estratto dall'LP di successo Made of Bricks, della cantante inglese Kate Nash.\nIl video.\nNonostante la Fiction avesse annunciato l'uscita di un video, a oggi non ve n'\u00e8 traccia.\nGrey's Anatomy.\nLa canzone ha riscosso un buon successo nella Billboard dato che \u00e8 stata scelta come colonna sonora di uno degli episodi del telefilm Grey's Anatomy.\nAmiche Mie.\nNell'autunno 2008 l'ultimo singolo estratto da Made Of Bricks \u00e8 stato usato nella colonna sonora della serie tv di produzione italiana Amiche Mie."}
{"id": "1658767", "revid": "287204", "url": "https://it.wikipedia.org/wiki?curid=1658767", "title": "Barrinha", "text": "Barrinha \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658776", "revid": "287204", "url": "https://it.wikipedia.org/wiki?curid=1658776", "title": "Brodowski", "text": "Brodowski \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658777", "revid": "54373", "url": "https://it.wikipedia.org/wiki?curid=1658777", "title": "Histoire du chevalier des Grieux et de Manon Lescaut", "text": ""}
{"id": "1658780", "revid": "110157", "url": "https://it.wikipedia.org/wiki?curid=1658780", "title": "Cravinhos", "text": "Cravinhos \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658781", "revid": "1573940", "url": "https://it.wikipedia.org/wiki?curid=1658781", "title": "Gary Chapman", "text": "Specializzato nello stile libero, ha vinto la medaglia di bronzo nei 100\u00a0m sl alle olimpiadi di .\n\u00c8 stato primatista mondiale della staffetta 4x200\u00a0m sl."}
{"id": "1658783", "revid": "287204", "url": "https://it.wikipedia.org/wiki?curid=1658783", "title": "Dumont (Brasile)", "text": "Dumont \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658786", "revid": "287204", "url": "https://it.wikipedia.org/wiki?curid=1658786", "title": "Guatapar\u00e1", "text": "Guatapar\u00e1 \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658788", "revid": "287204", "url": "https://it.wikipedia.org/wiki?curid=1658788", "title": "Prad\u00f3polis", "text": "Prad\u00f3polis \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658789", "revid": "287204", "url": "https://it.wikipedia.org/wiki?curid=1658789", "title": "Lu\u00eds Ant\u00f4nio", "text": "Lu\u00eds Ant\u00f4nio \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658791", "revid": "287204", "url": "https://it.wikipedia.org/wiki?curid=1658791", "title": "Pontal", "text": "Pontal \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658792", "revid": "161374", "url": "https://it.wikipedia.org/wiki?curid=1658792", "title": "Sudamericano Sub-20", "text": ""}
{"id": "1658797", "revid": "33751", "url": "https://it.wikipedia.org/wiki?curid=1658797", "title": "Europeo Under-21", "text": ""}
{"id": "1658798", "revid": "287204", "url": "https://it.wikipedia.org/wiki?curid=1658798", "title": "Santa Rita do Passa Quatro", "text": "Santa Rita do Passa Quatro \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658803", "revid": "287204", "url": "https://it.wikipedia.org/wiki?curid=1658803", "title": "Pili", "text": ""}
{"id": "1658804", "revid": "287204", "url": "https://it.wikipedia.org/wiki?curid=1658804", "title": "Santa Rosa de Viterbo (Brasile)", "text": "Santa Rosa de Viterbo \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658805", "revid": "767487", "url": "https://it.wikipedia.org/wiki?curid=1658805", "title": "Il diario di Jack", "text": "Il diario di Jack (\"Man About Town\") \u00e8 un film del 2006 scritto e diretto da Mike Binder con protagonista Ben Affleck.\nNegli Stati Uniti il film \u00e8 uscito direttamente per il mercato home video, mentre nelle sale italiane \u00e8 stato distribuito il 4 luglio 2008.\nTrama.\nLa vita dorata dell'agente hollywoodiano Jack Giamoro cambia all'improvviso quando scopre che la bellissima moglie Nina lo ha tradito con uno dei suoi assistiti, e che Barbi Ling, una giornalista senza scrupoli, cerca di rovinargli la carriera screditandolo, minacciando di rendere pubblico il suo diario."}
{"id": "1658806", "revid": "1149807", "url": "https://it.wikipedia.org/wiki?curid=1658806", "title": "Chie Shinohara", "text": "Carriera.\nEsordisce nel 1981 con \"Yami No Purple Eye\". La sua carriera prosegue con diverse opere brevi e brevissime, raccolte poi in un'unica antologia intitolata \"Shinohara Chie Kessaku\". \u00c8 da questo momento della sua carriera che comincia la sua strada nel genere horror, caratteristica che accompagner\u00e0 quasi tutte le sue opere future. La popolarit\u00e0 le arriva nel 1987 quando \"Yami No Purple Eye\" conquista lo Shogakukan Manga Award. Il vero riconoscimento del pubblico, per\u00f2, giunge con la serializzazione delle sue due opere di maggiore successo e ambizione, ovvero \"Il sigillo azzurro\" ed \"Anatolia Story\"; quest'ultima segna anche il suo ingresso nelle vicende di carattere storico, vista l'ambientazione nel perduto mondo degli Ittiti. La sua ultima opera edita, \"Romance of Darkness\" rappresenta il suo ritorno alle tematiche orrorifiche e alle storie della mitologia, sia giapponese sia occidentale, e la sua pubblicazione \u00e8 terminata nel 2005.\nCon \"Yume no shizuku, kin no torikago\", la cui pubblicazione \u00e8 iniziata nel 2010, la Shinohara si \u00e8 dedicata nuovamente a tematiche e personaggi storici realmente esistiti, focalizzando la narrazione nell'Impero Ottomano del XVI secolo, scegliendo come protagonista Roxelana, la concubina e sposa del sultano Solimano il Magnifico.\nStile e tematiche.\nLa caratteristica insita in tutte le opere di quest'autrice \u00e8 la presenza di tematiche horror e thriller che l'hanno consacrata come \"regina dello sh\u014djo-horror\".\nLa sua grande capacit\u00e0 di mescolare elementi provenienti dalle credenze popolari orientali e occidentali le ha permesso di creare opere eterogenee per quanto riguarda i contrasti e le abilit\u00e0 dei vari personaggi, a volte ispirati a storie giapponesi (come la leggenda degli oni ne \"Il sigillo azzurro\") oppure occidentali (gli esseri umani in grado di tramutarsi in animali come ne \"La leggenda rosso sangue\").\nLe eroine della Shinohara presentano molti punti di discontinuit\u00e0 con le altre ragazze dei manga, poich\u00e9 le protagoniste conduce una lotta contro un male che non le minaccia dall'esterno, ma \u00e8 tutto interiore: il pi\u00f9 grande nemico da sconfiggere \u00e8 il mostro che si annida dentro di loro e solo liberandosi da quello riusciranno a compiere la loro missione o a mettere fine alla vicenda.\nIl tratto di questa autrice \u00e8 morbido e sottile, le tavole sono ricche di dettagli di contorno e viene messa molta cura nel tratteggio degli oggetti, come accade in \"Anatolia Story\" con lo studio e la riproduzione scientificamente verosimile dei monili indossati. Gli sfondi delle varie situazioni sovente rappresentano graficamente gli stati d'animo dei vari protagonisti, alternando ambientazioni cupe ad altre malinconiche.\nNonostante vengano assimilate al genere sh\u014djo, le opere della Shinohara hanno riscosso successo sia tra il pubblico femminile sia tra quello maschile grazie alle trame originali, ai personaggi tratteggiati con efficacia, e a una certa dose di violenza dovuta alle tematiche trattate.\nOpere.\nIn grassetto le opere pubblicate in Italia.\nFumetti.\n\u00c8 l'opera con cui la Shinohara vince lo Shogakukan Manga Award e che la consacra come regina dello sh\u014djo-horror, dove vengono espresse le tematiche che ricorreranno in quasi tutte le sue opere seguenti.\nPrima delle quattro raccolte di storie brevi intitolata . Contiene \"H\u014dmonsha wa mayonaka ni\", \"Soshite go kai no suzu ga naru\" e \"Yasash\u012b satsujusha\".\nSeconda delle quattro raccolte della Shinohara. Contiene cinque sue storie, la prima d\u00e0 il nome al volume, seguono poi \"Fuyu no hana wa requiem\", \"Crystal Doll\", \"Nemuru machi\" e \"Kurenai densetsu\" (quest'ultima risale al 1981 ed \u00e8 stata la prima creazione dell'autrice).\nTerza delle quattro raccolte. Contiene quattro storie brevi.\nStoria lunga della Shonohara che tratta dei poteri psichici delle due protagoniste gemelle Lumi e Luka. \u00c8 una delle opere horror pi\u00f9 famose di quest'autrice e ne \u00e8 stato tratto anche un OAV.\nStoria che parla delle metamorfosi di uomini in animali e viceversa, utilizzando elementi della cultura occidentale ispirati ai \"Racconti del terrore\" di Edgar Allan Poe.\nQuarta ed ultima raccolta di storie brevi, di cui la prima d\u00e0 il titolo a tutto il volume; tra le altre si citano \"K\u014dtta natsu no hi\" e \"Satsui ni wa aoi Ribbon wo kakete\".\nUn ritorno alle leggende orientali con la misteriosa storia della regina degli oni e delle quattro famiglie che governano gli equilibri del mondo; questa tematica, particolarmente cara ad alcuni mangaka del Sol Levante, \u00e8 anche il centro di altre opere come \"Fushigi y\u00fbgi\" e ritorna in altre quali \"Beyblade\". \u00c8 l'opera che ha reso la Shinohara un'autrice affermata, facendo s\u00ec che le sue opere venissero esportate e tradotte anche il altri paesi.\nForse l'opera pi\u00f9 ambiziosa dell'autrice che conta quasi 30 volumi e che lascia momentaneamente le tematiche orrorifiche per camminare sul genere di ambientazione storica, qui addirittura imperniato sulla misteriosa storia degli ittiti e di una ragazza dei giorni nostri catapultata ad \u1e2aattu\u0161a per colpa di un incantesimo. Con questa opera la Shinohara ha conosciuto la fama e il successo internazionale.\nIntermezzo dell'autrice che continua a pubblicare anche durante la lunga serializzazione di \"Anatolia Story\". Si tratta della raccolta di due storie principalmente di carattere thriller.\nNuova raccolta di storie brevi, questa volta di carattere storico, ambientate negli stessi luoghi di \"Anatolia Story\".\nCon questa serie, terminata nel 2005, l'autrice ritorna agli albori rispolverando le ambientazioni horror a lei cos\u00ec care. L'opera ha ottenuto un notevole successo derivatole anche dalla popolarit\u00e0 di quest'autrice dopo la serializzazione di altri suoi progetti precedenti.\nSerie pubblicata in Giappone su \"Petit Comic\" che sta riscuotendo grande successo. Si tratta di una nuova avventura horror, come suggerisce anche il titolo (\"Hotel Bosco nebbioso\").\nContemporaneamente e sulla stessa rivista di \"Kiri no mori Hotel\" la Shinohara sta realizzando anche questa seconda opera.\nRomanzi.\nDagli anni novanta la Shinohara \u00e8 autrice anche di romanzi horror editi dalla Shogakukan.\nSerie di romanzi.\nRacconti dal mondo di \"Anatolia Story\". Sono finora usciti i tre volumi (nell'ordine) \"Ma ga toki no reimei\", \"Zoku ma ga toki no reimei\" e \"Tsuitachi no tsuki\"."}
{"id": "1658807", "revid": "254059", "url": "https://it.wikipedia.org/wiki?curid=1658807", "title": "Ippolita Sforza (1481-1520)", "text": "Biografia.\nAngela nacque nel 1481; il padre, Carlo Sforza era un figlio illegittimo di Galeazzo Maria Sforza, duca di Milano e di Lucrezia Mandriani, mentre la madre Bianca Simonetta era la Signora di Galliate. La sorella Angela, nel 1493 spos\u00f2 Ercole d'Este, figlio legittimato di Sigismondo I d'Este e pertanto nipote del duca di Ferrara, Modena e Reggio, Ercole I d'Este.\nDiscendenza.\nSpos\u00f2 nel 1493 Alessandro Bentivoglio, conte di Campagna, figlio di Giovanni II Bentivoglio, signore di fatto di Bologna. La coppia ebbe sei figli:"}
{"id": "1658808", "revid": "287204", "url": "https://it.wikipedia.org/wiki?curid=1658808", "title": "Serra Azul", "text": "Serra Azul \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658812", "revid": "287204", "url": "https://it.wikipedia.org/wiki?curid=1658812", "title": "Serrana", "text": "Serrana \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658814", "revid": "729019", "url": "https://it.wikipedia.org/wiki?curid=1658814", "title": "Stazione di Noale-Scorz\u00e8", "text": "La stazione di Noale-Scorz\u00e8 \u00e8 situata al Km 14+837 della ferrovia Trento-Venezia tra le stazioni di Trebaseleghe e Salzano-Robegano.\nSi trova all'interno del territorio comunale di Noale.\nStoria.\nLa stazione venne inaugurata nell'estate del 1908, in occasione dell'apertura della tratta ferroviaria da Mestre a Bassano del Grappa. La doppia denominazione Noale-Scorz\u00e8 cre\u00f2 malumori nella popolazione di Noale, tanto che il fatto sfoci\u00f2 in disordini repressi dalla forza pubblica.\nStrutture e impianti.\nLa stazione \u00e8 composta da un fabbricato viaggiatori che presenta una sala d'aspetto con all'interno la biglietteria. \u00c8 presente inoltre un altro fabbricato utilizzato come esercizio commerciale.\nIl piazzale \u00e8 composto da tre binari con banchine rialzate parzialmente coperto da una pensilina.\nLa stazione \u00e8 accessibile ai portatori di handicap tramite un ascensore per il primo binario e tramite una rampa per la banchina ad isola dei binari 2 e 3.\nIn passato era presente uno scalo merci.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nA fini commerciali l'impianto \u00e8 classificato da RFI nella categoria \"silver\"."}
{"id": "1658816", "revid": "709565", "url": "https://it.wikipedia.org/wiki?curid=1658816", "title": "Slipstream (Marvel Comics)", "text": "Slipstream, il cui vero nome \u00e8 Davis \"Davey\" Cameron, \u00e8 un personaggio dei fumetti creato da Chris Claremont (testi) e Salvador Larroca (disegni) nel 2001. Come Davis \u00e8 apparso per la prima volta in \"X-Treme X-Men\" n. 6, come Slipstream in \"X-Treme X-Men\" n. 11.\nDavis \u00e8 un mutante, con il potere di teletrasportare s\u00e9 stesso ed altri anche per grandi distanze tramite l'apertura di varchi energetici. Infatuato di Tempesta fece brevemente parte, insieme alla sorella Lifeguard, della squadra creata per recuperare i \"Diari di Destiny\", gli X-Treme X-Men.\nBiografia del personaggio.\nX-Treme X-Men.\nDavis Cameron era un surfista che viveva con la sorella guarda-spiaggia Heather nel Surfers Paradise, in Australia. Alla morte del signore del crimine australiano conosciuto come il Vicer\u00e9, si venne a scoprire che i due erano suoi figli illegittimi e divennero bersaglio dei criminali che aspiravano a prendere la posizione di comando. Dopo l'intervento di Tempesta e Neal Shaara (il nuovo Thunderbird), Heather rivel\u00f2 di essere una mutante con la capacit\u00e0 di adattarsi ad ogni situazione per tutelare la propria vita o salvare qualcuno nelle vicinanze. Dopo il loro salvataggio, lei e Davis si unirono agli X-Treme X-Men ed il ragazzo instaur\u00f2 una certa complicit\u00e0 con Tempesta.\nQuando Heather venne rapita insieme a Gambit da Shaitan, servitore del conquistatore interdimensionale Khan, per ritrovarli Sage alter\u00f2 la struttura genetica di Davis in modo da risvegliare i suoi poteri latenti. Davis divenne cos\u00ec un membro effettivo del team con il nome di Slipstream, capace di teletrasportare s\u00e9 stesso e gli altri in tutto il globo. Durante la guerra contro Khan sull'isola di Madripoor, Slipstream, dopo un'iniziale euforia, rimase sconvolto dalla nuova vita in cui era suo malgrado piombato. In pi\u00f9, non riuscendo a sopportare l'aspetto alieno della sorella (che aveva nel frattempo mostrato tracce di un retaggio Shi'ar), decise di lasciare la squadra al termine dell'avventura.\nAltre versioni.\nThe End.\nNella saga ambientata nel futuro \"X-Men: The End (libro secondo: Eroi e Martiri)\", viene rivelato che Slipstream \u00e8 diventato un segugio cerca-mutanti e fa parte dei Marauder di Sinistro.\nPoteri e abilit\u00e0.\nIl principale potere di Slipstream \u00e8 quello di riuscire a teletrasportare s\u00e9 stesso e altri, tramite l'apertura di varchi energetici, che attraversa viaggiando sopra una specie di corta tavola da surf. Slipstream possiede inoltre l'abilit\u00e0 di riuscire a captare la traccia energetica rilasciata da qualsiasi individuo e grazie al suo potere di teletrasporto, di saperlo raggiungere in qualsiasi luogo si trovi."}
{"id": "1658818", "revid": "1568601", "url": "https://it.wikipedia.org/wiki?curid=1658818", "title": "Vetro di Darwin", "text": "Il vetro di Darwin, nella dizione inglese \"Darwin glass\", \u00e8 un'impattite che si trova in alcune aree della costa occidentale dell'isola di Tasmania in Australia. \nDescrizione.\nIl nome deriva dal cratere Darwin, un cratere che si ritiene originato da un impatto meteorico che avrebbe generato anche il vetro di Darwin. Il vetro di Darwin \u00e8 stato trovato su un'area di 410\u00a0km\u00b2, nelle parti inferiori dei rilievi si trova mischiato a quarzite in mezzo alla torba, nelle parti superiori dei rilievi a volte il vetro di Darwin si presenta in superficie: il vetro di Darwin \u00e8 raramente rinvenibile nel cratere Darwin, invece lo si pu\u00f2 trovare a Nord, Ovest e Sud del cratere. \nIl cratere di Darwin \u00e8 situato alle coordinate : si presenta come una depressione topografica riempita di sedimenti e brecce per uno spessore di oltre 100 metri: l'impatto che lo ha generato dovrebbe aver sprigionato circa 20 megatoni di energia ed essere stato causato da un meteorite di circa 50 metri di diametro.\nDa campionamenti fatti in varie aree si \u00e8 visto che il vetro di Darwin arriva in certe zone fino a 500 Tn per km\u00b2: una quantit\u00e0 di materiale vetroso superiore a quella usualmente prodotta durante la formazione di un cratere d'impatto di dimensioni similari al cratere Darwin, la conservazione del vetro \u00e8 aiutata dalla presenza di acqua acida nel suolo che non dissolve il vetro, ma questo non spiega la grande quantit\u00e0 di vetro, di conseguenza si ritiene che per motivi non ancora spiegati l'impatto in questo caso abbia prodotto vetro in quantit\u00e0 superiore all'usuale per un evento di tale dimensione.\nIl vetro di Darwin pu\u00f2 presentarsi di tre colori: nero, verde scuro, bianco, usualmente si presenta in masse, frammenti o schegge di dimensioni fino a 10\u00a0cm, a volte al suo interno sono presenti bolle ellittiche disposte a collana. Il vetro di Darwin si pu\u00f2 suddividere in due diversi tipi in base alla composizione, il tipo chiamato I e il tipo chiamato II. \nIl tipo I normalmente \u00e8 di colore bianco o verde, il tipo II \u00e8 di colore verde scuro o nero. Il tipo I contiene pi\u00f9 silicio e meno magnesio e ferro del tipo II: il tipo II \u00e8 arricchito in cromo, nichel e cobalto. Una spiegazione delle differenze chimiche tra i due tipi di vetro potrebbe essere che il tipo II, oltre a essere costituito da rocce metamorfiche terrestri fuse dall'impatto come il tipo I, sia costituito in parte anche dal materiale che componeva il meteorite. Il vetro di Darwin in base alla datazione fatta usando il metodo dell'argon ha 816.000 anni \u00b1 7.000 anni."}
{"id": "1658819", "revid": "33689", "url": "https://it.wikipedia.org/wiki?curid=1658819", "title": "Shao lin quan", "text": ""}
{"id": "1658822", "revid": "177966", "url": "https://it.wikipedia.org/wiki?curid=1658822", "title": "Portoni Borsari", "text": ""}
{"id": "1658826", "revid": "1048993", "url": "https://it.wikipedia.org/wiki?curid=1658826", "title": "Resta in ascolto (singolo)", "text": "Resta in ascolto \u00e8 un brano musicale della cantante italiana Laura Pausini. \u00c8 il 1\u00b0 singolo che anticipa l'uscita dell'album \"Resta in ascolto\" del 2004, trasmesso in radio dal 10 settembre.\nIl brano.\nLa musica \u00e8 composta da Daniel Vuletic; il testo \u00e8 scritto da Laura Pausini e Cheope; l'adattamento spagnolo \u00e8 di Badia.\nLa canzone viene tradotta in lingua spagnola con il titolo \"Escucha atento\", inserita nell'album \"Escucha\" ed estratta come 1\u00b0 singolo in Spagna e in America Latina.\nI 2 brani vengono trasmessi in radio; vengono realizzati i due videoclip.\nIl video.\nIl videoclip (in lingua italiana e in lingua spagnola) \u00e8 stato diretto dal regista Paolo Monico, e realizzato alla fine di aprile 2004 a Los Angeles, tra Venice, Santa Monica e Vazquez Rocks. Il video \u00e8 stato ripreso in pellicola 35\u00a0mm e le scene con le vedute aeree sono state girate all'alba da un elicottero in volo sulle Vazquez Rocks.\nIl videoclip del brano \"Resta in ascolto\" viene inserito negli album:\nIl videoclip del brano \"Escucha atento\" viene inserito negli album:\nNei 2 album \"Limited Edition\" \u00e8 presente il \"Making of the video\". Nell'album \"Live in Paris 05 2 DVD Edition\" \u00e8 presente il videoclip di \"Escucha atento\" Remix.\nPubblicazioni.\n\"Resta in ascolto\" viene inserita nella compilation \"Radio Italia. 30 anni di singoli al primo posto\" del 2012; in versione \"Live\" negli album \"Live in Paris 05\" del 2005 (video), \"San Siro 2007\" del 2007 (video), \"Laura Live World Tour 09\" del 2009 (audio), \"Fatti sentire ancora\"/\"Hazte sentir m\u00e1s\" del 2018 (video) e in \"20 - The Greatest Hits\"/\"20 - Grandes Exitos\" del 2013 in lingua italo-spagnola (audio) (\"Resta in ascolto/Escucha atento\").\n\"Escucha atento\" viene inserita in versione \"Live\" negli album \"Live in Paris 05\" del 2005 (audio e video) e \"Laura Live Gira Mundial 09\" del 2009 (audio e video).\n\"Escucha atento\" viene inserito nelle compilation del 2006 \"X Anniversary\" e \"First Class/Business Class\".\nClassifiche.\n\"Resta in ascolto\" entra in classifica il 7 ottobre 2004, raggiungendo il 1\u00ba posto nella classifica FIMI per 4 settimane. A distanza di nove anni, \u00e8 il secondo singolo dell'artista a raggiungere il 1\u00ba posto in Italia, dopo \"La solitudine\".\nInterpretazioni dal vivo.\nNel 2004 Laura Pausini esegue il brano \"Resta in ascolto\" in versione live in duetto con Gr\u00e9gory Lemarchal."}
{"id": "1658828", "revid": "125202410", "url": "https://it.wikipedia.org/wiki?curid=1658828", "title": "Ferrovia Bergamo-Brescia", "text": "La ferrovia Bergamo-Brescia \u00e8 una linea ferroviaria di propriet\u00e0 statale a scartamento ordinario che collega le citt\u00e0 lombarde di Bergamo e Brescia.\nLa gestione dell'infrastruttura e degli impianti ferroviari \u00e8 affidata a RFI, che qualifica la linea come complementare.\nStoria.\nIl tronco Bergamo-Brescia nasce come parte della ferrovia \"Ferdinandea\", che nell'800 ha collegato Milano a Venezia (le due capitali dell'allora Regno Lombardo-Veneto), passando da Treviglio-Bergamo-Rovato, gi\u00e0 allora tramite doppio binario.\nLa prima tratta ad entrare in funzione fu il 22 aprile 1854 la Coccaglio-Brescia (assieme alla sezione Brescia-Verona), mentre il collegamento fino a Bergamo avvenne il 12 ottobre 1857, insieme alla totalit\u00e0 della Milano-Venezia (\"via Bergamo\").\nNel 1878, con la costruzione del tronco diretto Treviglio-Rovato, il percorso via Bergamo inizi\u00f2 ad essere relegato a linea di interesse locale, tanto che nella prima met\u00e0 del '900 viene privato del secondo binario, pur se gi\u00e0 dal 1863 si era aggiunta la direttrice per Brescia da Lecco (nata da subito a binario unico).\nCaratteristiche.\nLa linea \u00e8 una ferrovia a scartamento ordinario da 1435 mm e a binario semplice. Il tratto Rovato-Brescia \u00e8 a doppio binario, in comune con la Milano-Venezia.\nLa linea \u00e8 elettrificata con tensione da 3000 volt in corrente continua.\nIl traffico ferroviario \u00e8 regolato dal Dirigente centrale di Milano Lambrate.\nMovimento.\nLa ferrovia \u00e8 servita da treni regionali di Trenord tra Bergamo e Brescia. con fermata in tutte le stazioni intermedie. Per quanto riguarda il traffico a lunga percorrenza, la linea \u00e8 impiegata dalla relazione della Freccia della Versilia di Trenitalia che collega Bergamo a Pisa tutti i giorni dell'anno, dalla relazione della Freccia Orobica di Trenitalia Tper che collega Bergamo a Pesaro solamente nel periodo estivo, da un treno Frecciargento ed un treno Frecciarossa che collegano Bergamo a Roma Termini operati da Trenitalia e da un servizio Italo-Nuovo Trasporto Viaggiatori sulla relazione Bergamo-Napoli Centrale."}
{"id": "1658832", "revid": "287204", "url": "https://it.wikipedia.org/wiki?curid=1658832", "title": "S\u00e3o Sim\u00e3o", "text": ""}
{"id": "1658833", "revid": "287204", "url": "https://it.wikipedia.org/wiki?curid=1658833", "title": "Sert\u00e3ozinho", "text": ""}
{"id": "1658834", "revid": "287204", "url": "https://it.wikipedia.org/wiki?curid=1658834", "title": "Jardin\u00f3polis", "text": ""}
{"id": "1658837", "revid": "486946", "url": "https://it.wikipedia.org/wiki?curid=1658837", "title": "Ajax Cape Town", "text": ""}
{"id": "1658838", "revid": "288300", "url": "https://it.wikipedia.org/wiki?curid=1658838", "title": "Mamelodi Sundowns", "text": ""}
{"id": "1658839", "revid": "436907", "url": "https://it.wikipedia.org/wiki?curid=1658839", "title": "Throw It on Me", "text": "Throw It on Me \u00e8 un singolo del cantante statunitense Timbaland, pubblicato il 23 luglio 2007 come terzo estratto dal primo album in studio \"Shock Value\".\nDescrizione.\nLa canzone \u00e8 prodotta insieme al gruppo svedese The Hives, i quali suonano la chitarra e cantano, mentre Timbaland canta come voce principale.\nLa canzone \u00e8 stata pubblicata solo in Messico e Australia, dove non era stato pubblicato \"The Way I Are\"."}
{"id": "1658840", "revid": "339392", "url": "https://it.wikipedia.org/wiki?curid=1658840", "title": "SuperSport United", "text": ""}
{"id": "1658843", "revid": "1305772", "url": "https://it.wikipedia.org/wiki?curid=1658843", "title": "Jardin\u00f3polis (San Paolo)", "text": "Jardin\u00f3polis \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658844", "revid": "138365", "url": "https://it.wikipedia.org/wiki?curid=1658844", "title": "Vado, l'ammazzo e torno", "text": ""}
{"id": "1658846", "revid": "125872132", "url": "https://it.wikipedia.org/wiki?curid=1658846", "title": "Ritual Entertainment", "text": "Ritual Entertainment (conosciuta in passato anche come Hipnotic Interactive) era una software house che sviluppava videogiochi, in particolare sparatutto in prima persona. Oltre allo sviluppo di videogiochi, hanno creato un pacchetto di sviluppo chiamato \"\u00dcbertools\", che si integra con il motore grafico id Tech 3 e usato da altre compagnie.\nIl 24 gennaio 2007 Ritual \u00e8 stata acquistata da MumboJumbo, compagnia specializzata in casual games. Questa acquisizione e la contemporanea fuoriuscita di molti membri della squadra (tra questi il CEO Steve Nix, del fondatore Tom Mustaine e del level designer John Schuch) hanno contribuito ad un ridimensionamento del genere di produzione, e quindi alla probabile cancellazione definitiva della serie ad episodi \"SiN Episodes\"."}
{"id": "1658847", "revid": "287204", "url": "https://it.wikipedia.org/wiki?curid=1658847", "title": "S\u00e3o Sim\u00e3o (San Paolo)", "text": "S\u00e3o Sim\u00e3o \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima."}
{"id": "1658848", "revid": "287204", "url": "https://it.wikipedia.org/wiki?curid=1658848", "title": "Sert\u00e3ozinho (San Paolo)", "text": "Sert\u00e3ozinho \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima.\nSport.\nNel 1987 ha ospitato il campionato sudamericano di hockey su pista."}
{"id": "1658849", "revid": "767487", "url": "https://it.wikipedia.org/wiki?curid=1658849", "title": "Emperor of the Black Runes", "text": "Emperor of the Black Runes \u00e8 un album power metal pubblicato dalla band fiorentina Domine, prodotto dalla Dragonheart Records.\nLa versione giapponese dell'album contiene come bonus track \"Altar of the King\", cover dei Riot.\nDettagli Brani.\nL'introduzione \"Overture Mortale\" \u00e8 un arrangiamento di un'aria del Don Giovanni di Mozart.\nIl brano \"Battle Gods (of the universe)\" presenta ancora un arrangiamento del tema precedente che riprende la scena del Commendatore dal Don Giovanni di Mozart, questa volta addirittura con una parte cantata che sostituisce la frase \"battle Gods, battle Gods, battle gods of the universe\" alla celebra battuta dell'opera Mozartiana: \"Ah padron, ah padron, ah padron siam tutti morti\".\n\"The Aquilonia Suite\" \u00e8 ispirata alla saga di Conan il Barbaro. Nel brano vengono riarrangiati in chiave power metal alcuni passaggi della colonna sonora del film di John Milius composta da Basil Poledouris.\n\"The Prince in the Scarlet Robe\", \"The Song of the Sword\", \"Arioch, the Chaos Star\" e \"The Forest of Light\" riprende i racconti di Michael Moorcock sul ciclo di Corum e quello di Elric di Melnibon\u00e9 (a cui si rif\u00e0 anche la copertina del disco). I Domine hanno preso molto dalle saghe di Michael Moorcock e tutti gli album da loro pubblicati hanno avuto sempre Elric di Melnibon\u00e9 in copertina. \"The Prince In The Scarlet Robe\" (il cui testo \u00e8 riportato poco sotto) parla della promessa di Corum, il Principe nel Mantello Rosso, di distruggere tutti gli Dei. \"Arioch, the Chaos Star\" \u00e8 una presentazione del Dio del Chaos, patrono di Elric e \"Song Of The Sword\" parla del duello tra Tempestosa e Luttuosa (Stormbringer e Mournblade).\n\"Icarus Ascending\" tratta del mito di Icaro sottolineando il comportamento dell'eroe, disposto a tutto per la libert\u00e0.\nNelle canzoni \"The Sun of the New Season\" e \"The Forest of Light\" figura alla seconda voce Leanan Sidhe, cantante degli ormai sciolti Beholder.\nThe Prince In The Scarlet Robe.\nKnight of the Swords, you of the great old Gods/\nA new age has just begun/\nForged in the fire of hate, vengeance and betrayal/\nThe race of man has come to rule/\nQueen of the Swords, you of the great old Gods/\nDarkest Lady of the deepest realm/\nYou will know fear, sharper than a spear/\nAnd you'll be banished from these planes/\nBy the hand of the Prince in the Scarlet Robe/\nHe's sworn to destroy all Gods/\nBy the power of the cosmic balance/\nHe's chosen to save this world/\nSave the race who betrayed his own/\nA quest in a time unknown/\nTo bring peace forevermore/\nSurvivor with a noble role/\nThe Prince in the Scarlet Robe/\nKing of the Swords, the greatest of all old Gods/\nSummon now your Dukes of Hell/\nFaceless Lord of Chaos, your golden sword will not save you/\nAnd you will fall to your destiny/\nBy the eye of the Prince in the Scarlet Robe/\nHe's sworn to destroy all Gods/\nBy the power of the cosmic balance/\nHe's chosen to save this world/\nSave the race who betrayed his own/\nA quest in a time unknown/\nTo bring peace forevermore/\nSurvivor with a noble role/\nThe Prince in the Scarlet Robe/\nNow that Gods are no more/\nLaw is ruling the fifteen planes/\nNo more cities in the sky/\nNo more oceans of light/\nFind a new dimension where/\nNew Gods can be created and destroyed again/\nBy the eye, by the hand of the Prince in the Scarlet Robe/\nHe's sworn to destroy all Gods/\nBy the power of the cosmic balance/\nHe's chosen to save this world/\nSave the race who betrayed his own/\nA quest in a time unknown/\nTo bring peace forevermore/\nSurvivor with a noble role/\nThe Prince in the Scarlet Robe."}
{"id": "1658852", "revid": "110157", "url": "https://it.wikipedia.org/wiki?curid=1658852", "title": "Aramina", "text": "Aramina \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Ituverava."}
{"id": "1658853", "revid": "729019", "url": "https://it.wikipedia.org/wiki?curid=1658853", "title": "Giardino della Zisa", "text": "Il giardino della Zisa di Palermo (inaugurato nel 2005) si trova in quello che era l'antico \"Genoard\" (il parco di caccia) di fronte al palazzo della Zisa, estendendosi per una superficie totale di 30.000 m2.\nLo spazio verde ha pianta rettangolare ed \u00e8 diviso a met\u00e0 da un canale che collega un sistema di vasche d'acqua, che si sviluppa per circa 130 metri in asse col portale del palazzo, ricreando cos\u00ec l'antico canale che prosegue fino alla \"sala della fontana\", che si trova proprio all'interno del palazzo, che grazie a questo geniale espediente, anche nelle giornate pi\u00f9 calde dell'estate, mantiene un ambiente fresco. Il canale e i percorsi pedonali sono stati realizzati in marmo bianco delle cave di Alcamo e Castellammare del Golfo mentre le ceramiche decorative provengono da Santo Stefano di Camastra.\nA destra e a sinistra del giardino i quadranti creati dai dodici percorsi pedonali sono coltivati con piante tipiche della macchia mediterranea mentre su un lato una lunga struttura metallica, che riprende i motivi geometrici tipici dell'arte islamica, ricoperta da piante rampicanti crea un percorso all'ombra.\nTra il giardino e il palazzo si trova una cortina di dodici \"dammusi\" costruiti negli anni '50, quando il terreno era ancora adibito a baglio agricolo, e che oggi sono stati ristrutturati e utilizzati come punto di informazione per i visitatori."}
{"id": "1658855", "revid": "1543377", "url": "https://it.wikipedia.org/wiki?curid=1658855", "title": "Guido Corbellini", "text": "Studi e prima attivit\u00e0 accademica.\nFiglio di Vittore Corbellini, ingegnere del Servizio Manutenzione e Lavori della Rete Adriatica&lt;ref name=\"Corbellini1955/541\"&gt;.&lt;/ref&gt;, e di Edvige Griffini, fu allievo del Collegio Ghislieri di Pavia dal 1908 al 1913 e consegu\u00ec la laurea in Ingegneria civile nella \"Scuola di applicazione\", poi Facolt\u00e0 di Ingegneria dell'Universit\u00e0 degli Studi di Roma \"La Sapienza\" nel 1913. Nel 1913-1914 vi fu assistente di Geodesia teoretica e topografica&lt;ref name=\"Lattanzi1963/541\"&gt;.&lt;/ref&gt;.\nAttivit\u00e0 nelle Ferrovie dello Stato.\nIncarichi civili.\nIngegnere nel Servizio Materiale e Trazione delle Ferrovie dello Stato dal 1914, fino al 1938 vi segu\u00ec la sperimentazione sui mezzi di trazione, occupandosi fino al 1932 delle prove dinamometriche&lt;ref name=\"Lattanzi1963/541\"&gt;.&lt;/ref&gt;\nPoi diresse le prove nella galleria al vento e nella vasca idrodinamica del Laboratorio navale di Guidonia che condussero alla determinazione delle forme ottime per la penetrazione aerodinamica delle locomotive e dei veicoli (da esse deriv\u00f2 il disegno dell'elettrotreno FS ETR.200, detentore di un primato mondiale di velocit\u00e0).\nRiesamin\u00f2 razionalmente la complessa materia dell'esercizio ferroviario, compendiandola nella monografia \"Sicurezza e regolarit\u00e0 di marcia dei treni\", Roma, Collegio Ingegneri Ferroviari Italiani, 1936, per molti anni testo di riferimento per i dirigenti ferroviari.\nDirettore dell'Ufficio Studi Locomotive del Servizio Materiale e Trazione dal 1938&lt;ref name=\"Lattanzi1963/541\"&gt;.&lt;/ref&gt;, ebbe poi gli incarichi di capo servizio dal 1942 e di direttore del Servizio dal 1945 al 1949&lt;ref name=\"Lattanzi1963/541\"&gt;.&lt;/ref&gt;.\nNell'immediato secondo dopoguerra gli fu affidato, assieme all'ingegner Ernesto Stagni, l'incarico di studiare un piano di ammodernamento dei trasporti pubblici di Verona che, in conseguenza dell'orientamento allora non favorevole alle infrastrutture di trasporto su ferro, port\u00f2 alla trasformazione in filovie delle tranvie extraurbane veronesi e della Verona-Domegliara con chiusura della ferrovia per Caprino e Garda e delle restanti tranvie.\nIncarichi militari.\nNel 1941 fu nominato dirigente dell'ufficio di coordinamento delle comunicazioni dell'Ambasciata italiana di Atene, e in tal veste fu incaricato della ricostruzione delle ferrovie greche (notevole la ricostruzione del viadotto del Bralos sull'Atene-Salonicco), del ripristino del canale di Corinto e del ponte sullo stesso canale e di altre opere idrauliche e impianti industriali&lt;ref name=\"Lattanzi1963/541\"&gt;.&lt;/ref&gt;.\nNel 1943 fu scelto dal Governo Badoglio quale direttore del Compartimento di Napoli delle Ferrovie dello Stato, con l'incarico di coordinare il ripristino dei trasporti ferroviari in tutta l'Italia meridionale. Dal 1944 al 1947 fu componente del \"Military railway board of Italy\"&lt;ref name=\"Lattanzi1963/541-542\"&gt;.&lt;/ref&gt;.\nDocenza universitaria e attivit\u00e0 scientifica.\nLibero docente dal 1936 di costruzioni stradali e ferroviarie nella Facolt\u00e0 di Ingegneria dell'Universit\u00e0 degli Studi di Bologna, dal 1936-1937 al 1948-1949 vi tenne per incarico la cattedra di Tecnica ed Economia dei trasporti. Vinto il concorso per ordinario, dal 1949-1950 al 1964-1965 fu docente di Tecnica ed Economia dei trasporti nel Politecnico di Milano, ricoprendo anche, fino al 1960, l'incarico di direttore dell'Istituto di trasporti. Nel Politecnico istitu\u00ec il corso di specializzazione in Ingegneria del traffico e fu direttore del corso di laurea di Tecnica del traffico&lt;ref name=\"Lattanzi1963/541\"&gt;.&lt;/ref&gt; Dal 1965 al 1970 vi diresse il Corso di perfezionamento per laureati in Ingegneria dei trasporti.\nSocio del Collegio Ingegneri Ferroviari Italiani, contribu\u00ec alla sua ripresa postbellica, ne fu anche presidente onorario e collaboratore del suo organo \"Rivista tecnica delle ferrovie italiane\", poi \"Ingegneria ferroviaria\", del cui comitato di redazione fu anche componente&lt;ref name=\"Lattanzi1963/541\"&gt;.&lt;/ref&gt;\nDal 1952 fu presidente dell'Istituto internazionale delle comunicazioni di Genova&lt;ref name=\"Lattanzi1963/542\"&gt;.&lt;/ref&gt;.\nDal 1947 al 1950 fu vice presidente dell'Associazione elettrotecnica italiana&lt;ref name=\"Lattanzi1963/542\"&gt;.&lt;/ref&gt;.\nIncarichi industriali.\nDal 1948 fu presidente dell'Istituto italiano della saldatura.\nDal 1950 al 1959 fu presidente dell'Azienda Comunale Elettricit\u00e0 ed Acque di Roma e durante il suo incarico promosse lo sfruttamento delle risorse idroelettriche del Tevere\nAvendo presieduta la Commissione Governativa per l'indagine e studi sull'industria meccanica italiana, nel 1953 fu nominato presidente del Gruppo Industrie Elettromeccaniche per Impianti all'Estero.\nAttivit\u00e0 politica.\nDivenuto senatore nelle file delle Democrazia Cristiana dal 1948, fu ministro dei trasporti nel quarto Governo De Gasperi (1947-1950) e in tal veste riusc\u00ec a ottenere i finanziamenti per la ricostruzione delle infrastrutture, degli impianti e dei materiali rotabili delle Ferrovie dello Stato, conclusa in soli cinque anni contro i quindici previsti dagli Alleati.&lt;ref name=\"Lattanzi1963/541-542\"&gt;.&lt;/ref&gt;.\nNominato ministro delle poste e delle telecomunicazioni nel maggio 1962 nel quarto Governo Fanfani, nel dicembre 1962 fu nominato ministro per la ricerca scientifica nel quarto Governo Fanfani e nel 1963 assunse l'incarico di Ministro dei trasporti e dell'aviazione civile nel primo Governo Leone&lt;ref name=\"Lattanzi1963/541-542\"&gt;.&lt;/ref&gt;\nAl Senato fu presidente delle Commissioni legislative per i Trasporti, i Lavori Pubblici, la Marina Mercantile e le Poste e Telecomunicazioni.\nCuriosit\u00e0.\nLa carrozza Corbellini fu cos\u00ec chiamata perch\u00e9 entrata in servizio durante la sua azione per la ricostruzione postbellica delle Ferrovie dello Stato."}
{"id": "1658856", "revid": "287204", "url": "https://it.wikipedia.org/wiki?curid=1658856", "title": "Buritizal", "text": "Buritizal \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Ituverava."}
{"id": "1658858", "revid": "110157", "url": "https://it.wikipedia.org/wiki?curid=1658858", "title": "Guar\u00e1 (San Paolo)", "text": "Guar\u00e1 \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Ituverava."}
{"id": "1658860", "revid": "110157", "url": "https://it.wikipedia.org/wiki?curid=1658860", "title": "Ber\u00ebzovka (fiume)", "text": "La Ber\u00ebzovka () \u00e8 un fiume della Siberia Orientale, affluente di destra della Kolyma. Scorre nello Srednekolymskij ulus della Sacha (Jacuzia).\nIl fiume ha origine e scorre all'interno dell'altopiano degli Jukagiri con direzione dapprima nord-orientale, successivamente mediamente nord-occidentale. Sfocia nella Kolyma a una distanza di 559 chilometri dalla sua foce. La sua lunghezza \u00e8 di 517\u00a0km, l'area del bacino \u00e8 di 28\u00a0400\u00a0km\u00b2.Ci sono circa 2000 laghi nel suo bacino. I fenomeni di ghiaccio iniziano ad ottobre. Il fiume si congela nel corso superiore e, meno spesso, nel corso medio. Di solito sgela a maggio.\nIl suo maggior affluente (da destra) \u00e8 il Siver (lungo 203\u00a0km)."}
{"id": "1658862", "revid": "767487", "url": "https://it.wikipedia.org/wiki?curid=1658862", "title": "Igarapava", "text": "Igarapava \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Ituverava."}
{"id": "1658863", "revid": "767487", "url": "https://it.wikipedia.org/wiki?curid=1658863", "title": "I Santoni", "text": "I Santoni sono stati un gruppo di rock progressivo italiano.\nStoria del gruppo.\nNati nella seconda met\u00e0 degli anni '60, dopo alcuni anni di esibizioni dal vivo e dopo un tour europeo, partecipano al Torneo nazionale Rapallo Davoli. In questi anni si susseguono avvicendamenti tra i componenti e nel 1971, ormai assestati, ottengono un contratto discografico con la CAR Juke Box (la casa discografica di Carlo Alberto Rossi per cui incidono anche Le Orme). Debuttano nel 1971, con il primo 45 giri \"Amico mio/Dimenticare\", che risente ancora delle sonorit\u00e0 psichedeliche degli anni '60 (\u00e8 sempre costante l'utilizzo dell'organo Hammond).\nNel 1972 incidono il loro primo ed ultimo LP dal titolo \"\", contenente nove canzoni (1-\"Quelli come noi\", 2-\"Ma ci sar\u00e0\", 3-\"Forse un sogno\", 4-\"Continuare dimenticando\", 5-\"La terra del sole\", 6-\"Che farei\", 7-\"L'uomo sbagliato\", 8-\"Verit\u00e0\", 9-\"Ancora niente\"); dall'album viene estratto un secondo 45 giri \"Che farei/Quelli come noi\".\nNell'LP il gruppo si accosta maggiormente ad un rock che in Europa, pi\u00f9 che in Italia, stava conquistando molti consensi, quel rock progressivo che conta tra i suoi maggiori esponenti formazioni italiane come la Premiata Forneria Marconi e il Banco del Mutuo Soccorso.\nLe canzoni sono tutte firmate da Mosti, Prussi e Rondelli.\nDopo una serie di concerti e di partecipazioni a festival pop, il gruppo si scioglie nel 1974.\nLo stile della band si contraddistingue per l'utilizzo costante dei fiati (sassofono tenore, contralto e flauto traverso) fortemente influenzati dallo stile di Ian Anderson dei Jethro Tull.\nL'LP \u00e8 stato ristampato in formato CD nel 1995 dalla Mellow Record, e nel 2001 dalla Akarma, dando per la prima volta visibilit\u00e0 internazionale al gruppo: l'ultima ristampa ha riscontrato un buon successo in Giappone e in Nord Europa, oltre che tra gli appassionati italiani di Progressive Rock."}
{"id": "1658866", "revid": "287204", "url": "https://it.wikipedia.org/wiki?curid=1658866", "title": "Ituverava", "text": "Ituverava \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Ituverava."}
{"id": "1658868", "revid": "91475", "url": "https://it.wikipedia.org/wiki?curid=1658868", "title": "Mannoso", "text": ""}
{"id": "1658869", "revid": "91475", "url": "https://it.wikipedia.org/wiki?curid=1658869", "title": "Galattoso", "text": ""}
{"id": "1658870", "revid": "2226550", "url": "https://it.wikipedia.org/wiki?curid=1658870", "title": "Servizio per la prevenzione e la sicurezza negli ambienti di lavoro", "text": "Il servizio per la prevenzione e la sicurezza negli ambienti di lavoro (in sigla SPSAL) \u00e8 uno dei servizi del dipartimento di prevenzione dell'azienda sanitaria locale della Repubblica Italiana.\nStoria.\nLo SPSAL \u00e8 stato istituito in seguito all'entrata in vigore della legge 23 dicembre 1978, n. 833 (istituzione del servizio sanitario nazionale) ed \u00e8 stato inserito nell'organizzazione del Dipartimento di prevenzione dell'Azienda sanitaria locale.\nCon il d.lgs. 517 del 1993, d.lgs. 229 del 1999 e con la legge costituzionale n. 3/2001, avviene l'attribuzione alle Regioni di alcune funzioni del servizio Sanitario Nazionale.\nDi conseguenza le Regioni si sono dotate di propria normativa sulla materia della prevenzione, igiene e sicurezza nei luoghi di lavoro, ad integrazione di quella normativa nazionale. Anche per questo motivo, il servizio per la prevenzione e la sicurezza negli ambienti di lavoro assume varie denominazioni nelle singole Regioni (PSAL, SPSAL, SPreSAL, Spesal, SPISAL, Spisll, UOPSAL, UOML, PISLL, ecc.).\nCon il completamento del quadro normativo, il servizio per la prevenzione e la sicurezza negli ambienti di lavoro assurge al ruolo di struttura territoriale operativa per garantire la tutela dei lavoratori nell'ambito della sicurezza e dell'igiene sul lavoro.\nFunzioni.\nAl servizio per la prevenzione e la sicurezza negli ambienti di lavoro sono attribuite le funzioni di controllo, vigilanza e di promozione della salute e della sicurezza negli ambienti di lavoro con lo scopo di contribuire alla prevenzione delle malattie professionali e degli infortuni sul lavoro e al miglioramento del benessere del lavoratore. Gli operatori dello Spsal sono i tecnici della prevenzione che si occupano soprattutto di sicurezza sul lavoro. Altre funzioni dello Spsal sono quelle legate alle autorizzazioni preventive di nuovi insediamenti produttivi e di eseguire tutte le indagini relative agli infortuni sul lavoro.\nPrima dell'entrata in vigore della sopracitata Legge 833/1978 la competenza della materia era svolta esclusivamente dal Ministero del lavoro, tramite la figura dell'ispettore del lavoro, pi\u00f9 precisamente gli ispettori tecnici, ai quali sono ancora attribuite alcune funzioni identiche, ma limitatamente ad alcuni settori produttivi, tra cui quello edile. Lo SPSAL \u00e8 uno degli organi di vigilanza competenti sulla materia individuati nell'art. 13 del Decreto legislativo 81/2008 denominato anche Testo unico sulla sicurezza sul lavoro.\nL'esercizio delle funzioni dello SPSAL si svolge nell'ambito territoriale dell'ASL di appartenenza. Le attivit\u00e0 di controllo e vigilanza dello SPSAL, programmate o su richiesta dell'Autorit\u00e0 Giudiziaria, prevedono principalmente la verifica dell'applicazione delle norme in materia di igiene e sicurezza nei luoghi di lavoro, la misurazione dei fattori di rischio chimici o fisici, il riconoscimento delle cause e delle responsabilit\u00e0 nei casi di infortunio e di malattia professionale.\nInoltre il servizio per la prevenzione e la sicurezza negli ambienti di lavoro svolge attivit\u00e0 sanitaria (visite mediche di idoneit\u00e0 lavorativa, tutela delle lavoratrici madri, tutela del lavoratore disabile, tutela dei minori), attivit\u00e0 di assistenza ed informazione (educazione sanitaria, promozione della salute), attivit\u00e0 amministrative ed autorizzative (pareri igienico-sanitari riguardanti i nuovi insediamenti produttivi, pareri per l'autorizzazione all'utilizzo di gas tossici, pareri sui piani di lavoro nelle bonifiche dell'amianto) ed attivit\u00e0 giudiziarie.\nTrovano inquadramento nello SPSAL medici del lavoro, medici igienisti, psicologi esperiti in lavoro ed organizzazioni, ingegneri, fisici, chimici, tecnici della prevenzione nell'ambiente e nei luoghi di lavoro, assistenti sanitari, infermieri, tecnici laureati e tecnici diplomati. Il tecnico della prevenzione, operante nel servizio per la prevenzione e la sicurezza negli ambienti di lavoro, \u00e8, nei limiti delle proprie attribuzioni, Ufficiale di Polizia Giudiziaria e collabora con l'Autorit\u00e0 Giudiziaria nelle indagini inerenti alla propria materia di competenza."}
{"id": "1658873", "revid": "287204", "url": "https://it.wikipedia.org/wiki?curid=1658873", "title": "C\u00e2ndido Rodrigues", "text": "C\u00e2ndido Rodrigues \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1658874", "revid": "1904508", "url": "https://it.wikipedia.org/wiki?curid=1658874", "title": "Ministri delle comunicazioni della Repubblica Italiana", "text": "I ministri delle comunicazioni della Repubblica Italiana si sono avvicendati dal 1946 al 2008, quando le funzioni del dicastero confluirono nel Ministero dello sviluppo economico."}
{"id": "1658880", "revid": "110157", "url": "https://it.wikipedia.org/wiki?curid=1658880", "title": "Societ\u00e0 Editrice Padana", "text": "La Societ\u00e0 Editrice Padana S.p.A. (SEP) \u00e8 una casa editrice fondata nel 1983 a Mestre, in via Torino 110, da una quarantina di industriali veneti guidati dal padovano Luigino Rossi, imprenditore calzaturiero della Riviera del Brenta, per rilevare il quotidiano \"Il Gazzettino\" dall'Editoriale San Marco, coinvolta negli scandali del Banco Ambrosiano e del \"banchiere di Dio\" Roberto Calvi.\nDal 30 agosto 2006 la societ\u00e0 \u00e8 controllata al 67,21% dal gruppo Caltagirone Editore e ha cambiato la denominazione in il Gazzettino S.p.A."}
{"id": "1658886", "revid": "91475", "url": "https://it.wikipedia.org/wiki?curid=1658886", "title": "Plasminogeno", "text": ""}
{"id": "1658888", "revid": "110157", "url": "https://it.wikipedia.org/wiki?curid=1658888", "title": "Afternoons in Utopia", "text": "Afternoons in Utopia \u00e8 il secondo album degli Alphaville, pubblicato il 5 giugno 1986."}
{"id": "1658899", "revid": "339392", "url": "https://it.wikipedia.org/wiki?curid=1658899", "title": "Associazione Calcio Valleverde Riccione", "text": ""}
{"id": "1658900", "revid": "1714743", "url": "https://it.wikipedia.org/wiki?curid=1658900", "title": "Anna Eleonora d'Assia-Darmstadt", "text": "Biografia.\nEra figlia di Luigi V d'Assia-Darmstadt, langravio d'Assia-Darmstadt dal 1596 al 1626, e di Maddalena di Brandeburgo.\nIl 14 dicembre del 1617 spos\u00f2 nella citt\u00e0 di Darmstadt, nella regione dell'Assia, Giorgio di Brunswick-L\u00fcneburg, figlio cadetto del duca Guglielmo il Giovane di Brunswick-L\u00fcneburg. Il matrimonio, cui presenzi\u00f2 un gran numero di principi, fu celebrato con grande cura. Esso influenz\u00f2 enormemente la posizione di Giorgio nella guerra in corso tra le casate di Assia-Darmstadt e di Assia-Kassel, che si contendevano l'Assia-Marburg. Anche dopo le nozze, Anna Eleonora mantenne con il padre una fitta corrispondenza di natura politica.\nAlla morte del cognato Augusto nel 1636, divenne duchessa consorte di Brunswick-L\u00fcneburg, titolo che mantenne fino alla morte del marito avvenuta il 12 aprile 1641.\nIl duca nomin\u00f2 nel suo testamento la moglie tutrice dei loro figli, insieme al fratello ed al cognato. In questa veste, Anna Eleonora appoggi\u00f2 immediatamente gl'interessi della sua dinastia d'origine, affidando immediatamente al fratello Giovanni il comando delle truppe del Brunswick-L\u00fcneburg.\nAnna Eleonora visse fino alla sua morte nel castello di Herzberg am Harz, assegnatole come appannaggio, dove erano nati tutti i suoi figli. \u00c8 un'antenata della famiglia reale inglese.\nDiscendenza.\nAnna diede al marito otto figli:\nFiglio di Ernesto Augusto di Brunswick-L\u00fcneburg fu il re Giorgio I di Gran Bretagna."}
{"id": "1658905", "revid": "339392", "url": "https://it.wikipedia.org/wiki?curid=1658905", "title": "Tama Seisakusho", "text": ""}
{"id": "1658906", "revid": "729019", "url": "https://it.wikipedia.org/wiki?curid=1658906", "title": "Park Pobedy (metropolitana di Mosca)", "text": "Park Pobedy (in russo: \u041f\u0430\u0440\u043a \u041f\u043e\u0431\u0435\u0434\u044b, che significa \"Parco della Vittoria\") \u00e8 una stazione della Linea Arbatsko-Pokrovskaja, della Metropolitana di Mosca. Situata 84 metri sotto il livello del suolo, \u00e8 la stazione pi\u00f9 profonda della rete metropolitana moscovita. La stazione contiene anche la pi\u00f9 lunga scala d'Europa, che percorre 126 metri con 740 scalini. Il raggiungimento della banchina partendo dalla superficie richiede circa tre minuti.\nPark Pobedy \u00e8 una stazione complessa di interscambio, con due banchine parallele separate. Quando nel 1986 fu dato inizio alla costruzione (che non fu completata fino al 2003), i progetti erano di farne una stazione di interscambio con la futura linea Solntsevo-Mitiscenskaja, la cui costruzione deve ancora avere inizio.\nI treni che provengono da Kievskaja si fermano alla banchina nord per lasciare i passeggeri prima di effettuare manovra sui binari laterali per tornare alla banchina sud e riprendere il viaggio a ritroso. Questa \u00e8 l'unica stazione della metropolitana dove tutti i passeggeri lasciano i treni in posizione diversa. Un'ulteriore complicazione \u00e8 rappresentata dal fatto che solo la piattaforma diretta verso sud ha un ingresso, cos\u00ec i passeggeri che arrivano in quella nord devono prima cambiare banchina per poi uscire.\nLe due banchine sono identiche, ma hanno schemi di colori opposti, che creano un effetto che colpisce l'attenzione. I pilastri delle banchine esterne sono ricoperti in marmo rosso sulle alcune facce e grigio chiaro sulle altre, mentre le banchine interne sono esattamente al contrario. La stazione \u00e8 decorata con due grandi pannelli di Zurab Tsereteli che ritraggono la Guerra patriottica del 1812 e la Grande guerra patriottica. Gli architetti della stazione furono N.V. Shurygina e N.I. Shumakov.\nDall'inizio del 2014 \u00e8 utilizzata anche per il nuovo tratto inaugurato della Linea Kalininskaja-Solncevskaja."}
{"id": "1658911", "revid": "486946", "url": "https://it.wikipedia.org/wiki?curid=1658911", "title": "Autore di fantascienza", "text": ""}
{"id": "1658919", "revid": "287204", "url": "https://it.wikipedia.org/wiki?curid=1658919", "title": "Sonata per pianoforte n. 30 (Beethoven)", "text": "La sonata per pianoforte n. 30 \u00e8 la terzultima delle 32 composte da Beethoven; vide la luce nel 1819-1820, in un periodo libero da altre commissioni ma i cui sforzi erano rivolti principalmente per la creazione della Messa Solenne \"Op. 123\". Il 31 maggio 1820 si impegn\u00f2 con l'editore Schlesinger a consegnare tre sonate entro tre mesi. Tuttavia in autunno soltanto l'Op. 109 era terminata; per le future \"Op. 110\" e \"Op. 111\" dovr\u00e0 attendere pi\u00f9 di un anno.\nStruttura.\nLa sonata n. 30 \u00e8 suddivisa nei seguenti 3 movimenti:\nI primi due sono di proporzioni assai ridotte. Il \"Vivace ma non troppo\" apre l'opera con uno stile apparentemente simile ad un'improvvisazione musicale; segue il conciso \"Prestissimo\", in forma sonata come il precedente ma dal carattere \u00abspettrale e carico di demoniaca energia\u00bb, secondo l'opinione di Walter Riezler.\nIl terzo movimento (il cui titolo \u00e8 in tedesco - come avvenuto nelle precedenti sonate \"Op. 90\" e \"Op. 101\" - \u00e8 un tema (\"Andante molto cantabile ed espressivo\") con sei variazioni:\nAll'ultima variazione segue immediatamente il ritorno del tema iniziale originario, con il quale si conclude la sonata.\nAnalisi del Primo movimento.\nIl Primo movimento della sonata ha come metro due quarti (con alcune parti in tre quarti) nella tonalit\u00e0 di base di mi maggiore. L'indicazione agogica (o tempo) indicata \u00e8 \"\u201cVivace, ma non troppo\u201d\" e \"\u201cAdagio espressivo\u201d\" in alcune zone centrali del movimento. La struttura formale pu\u00f2 essere interpretata come quella di una semplice forma-sonata con le tre classiche parti: Esposizione (misure 1-16) - Sviluppo (misure 17-54) - Ripresa (misure 54-67) con Coda finale (misure 67-102). In realt\u00e0 la forma di questo primo tempo ha dato luogo ad un certo dibattito tra i vari commentatori musicali. Innanzitutto il movimento \u00e8 molto breve (non pi\u00f9 di 4 minuti) per poter sviluppare compiutamente e con un certo approfondimento la struttura della \"forma-sonata\" (Charles Rosen lo definisce \"estremamente compresso\"); ma soprattutto \u00e8 difficile stabilire quale sia il secondo tema. Wilhelm von Lenz (Riga, 1808 - Pietroburgo, 1883), uno dei primi studiosi della musica di Beethoven, d\u00e0 un giudizio non molto favorevole: \"\u00c8 molto se questo primo pezzo con i due \"Adagi\" pu\u00f2 passare per un preambolo di un'improvvisazione\". Per alcuni l\"Adagio espressivo\" \u00e8 considerato come secondo tema; mentre per altri, in realt\u00e0, non vi \u00e8 una vera e propria seconda idea. Anche se in questo primo tempo \u00e8 evidente il collegamento alla \"forma-sonata\", della quale si possono individuare le seguenti sezioni: un primo tema, un contrasto (l'Adagio espressivo), lo sviluppo e ripresa, tuttavia \u00e8 innegabile che queste parti sono \"l'espressione di uno stato d'animo che non si piega alle volute limitazioni formali\".\nLEsposizione inizia senza preamboli con il primo tema, molto lirico e costruito liberamente. La melodia \u00e8 \"portata da ambedue le mani data la distribuzione tra di esse degli accordi spezzati\" Il tema vero e proprio \u00e8 comunque \"nascosto\" nelle semiminime della voce superiore: la mano destra in effetti suona due voci. In brevissimo spazio (da misura 1 a misura 9) l'armonia dalla tonica (mi maggiore) modula alla dominante (si maggiore) e nel contempo si chiude l'arco espressivo del tema.[batt. 1-9]\nUn accordo di fa diesis maggiore (dominante della dominante) prepara l'entrata della frase seguente nell'armonia della dominante (si maggiore). Cambia il metro in tre quarti e l'indicazione agogica (o tempo) \u00e8 \u201cAdagio espressivo\u201d. Questa seconda parte (normalmente assegnata ad un secondo tema alla dominante) \u00e8 interpretata variamente: come una divagazione, come avente il carattere di una \"libera fantasia\", o semplicemente come il \"secondo gruppo di temi\". La prima cosa ad essere notata \u00e8 la semplicit\u00e0 elementare del primo tema (interrotto per\u00f2 bruscamente) \"contrapposta ad una profonda e appassionata sensibilit\u00e0 drammatica dell'Adagio espressivo\". In realt\u00e0 \"a dispetto dello stupefacente cambiamento del tempo... la linea superiore della fine del vivace trova continuazione in modo spontaneo e naturale nell'adagio che viene preparato in maniera convincente dal crescendo\". L'armonia dell'Adagio \u00e8 cromatica e la dominante non viene affermata subito: a misura 11 raggiunge la relativa minore (do diesis minore), quindi con un primo slittamento armonico a misura 13 raggiunge il re diesis maggiore, mentre a misura 14, con un secondo slittamento armonico, raggiunge finalmente il si maggiore (dominante della tonalit\u00e0 di base).[batt. 10-14]\nAncora un cambio di metro (2/4 e \"Tempo I\u00b0\") e si \"entra\" a misura 17 nello Sviluppo. Questo \u00e8 molto breve (una trentina di battute) ed elabora unicamente il tema principale, in modo tensivo, nella tonalit\u00e0 di si maggiore (dominante). Un culmine espressivo s'individua, a misura 35, determinato dagli forzando assegnati alla seconda parte della battuta. Un secondo culmine espressivo si individua a misura 50 (coda dello sviluppo prima della ripresa) dove il basso scende da mi a mi con una nuova figurazione. [batt. 50-59]\nLa Ripresa del tema principale alla tonica (mi maggiore) \u00e8 molto breve (da misura 54 a misura 59). La fusione della ripresa con lo sviluppo \u00e8 tale che il ritorno del tema principale passa quasi inosservato. La ripresa del secondo tema inizia alla tonica come prevedono le norme della forma-sonata, ma dopo tre misure un cambio dell'armatura di chiave modula al do maggiore e un'acme espressiva viene raggiunta a misura 64 su un accordo di do maggiore in fortissimo. Quindi alla misura successiva si rientra nella tonica e con un ritardando si chiude il secondo tema.\nCon la Coda (a misura 69) si ritorna al tema principale, questa volta sviluppato in modo distensivo. Notevoli sono \"una dozzina di battute (78 - 88) con una semplicissima successione di accordi, cantabile, come un inno\".\nAnalisi del Secondo movimento.\nIl Secondo movimento della sonata ha come metro sei ottavi nella tonalit\u00e0 di base di mi minore. L'indicazione agogica (o tempo) indicata \u00e8 \"\u201cPrestissimo\u201d\". La struttura formale \u00e8 quella di uno scherzo in forma-sonata. Si tratta di \"Prestissimo vivace e impetuoso dal carattere chiaramente beethoveniano\".\nNellEsposizione inizia subito il Primo tema nella tonalit\u00e0 di mi minore (la tonica per questo movimento). Questo consiste in 8 misure divise su 2 semifrasi simmetriche di 4 misure ciascuna (domanda - risposta): la prima semifrase inizia sulla tonica (mi minore) e termina sulla dominante (si maggiore), la seconda semifrase inizia sulla sottodominante (la minore) per poter chiudere sulla tonica (mi minore \u00e8 anche la dominante di la minore). Interessante \u00e8 il marcato rilievo tematico del basso che fornir\u00e0 il materiale per il successivo sviluppo. Inoltre un certo parallelismso si pu\u00f2 trovare tra la figurazione delle prime due battute del tema e la scala discendente del basso (da mi a mi) che preparava l'avvio (battute 50 - 54) della ripresa del movimento precedente, unificando cos\u00ec i due movimenti. [batt. 1-8]\nLa chiusura del tema (o codetta) si sviluppa da misura 9 a misura 20 sulla tonica. Sono 16 misure nelle quali viene presentata per quattro volte una delle due semifrasi variamente elaborata su un continuo pedale di dominante. Il Secondo tema, derivato chiaramente dal primo (battute 3 - 4), inizia prima con un unisono tra le due mani (una specie di introduzione), proseguendo poi con la stessa voce in contrappunto. La tonalit\u00e0 \u00e8 quella della dominante (si minore) disturbata da alcuni cromatismi in progressione. [batt. 25-31]\nNella parte finale (da misura 57) un contrappunto doppio all'ottava chiude l'esposizione. Per quattro misure la mano destra suona una scala ascendente, mentre la sinistra un motivo di semiminime discendenti; le due mani partendo dalla zona centrale della tastiera, raggiungono cos\u00ec gli estremi rispettivamente acuto e grave. A battuta 61 le due mani si scambiano i temi e ritornano cos\u00ec nella zona centrale della tastiera. L'ambiente armonico \u00e8 la dominante della dominante (fa diesis maggiore). [batt. 57-64]\nLo Sviluppo (a misura 66) inizia sull'inciso iniziale del tema principale (la terzina di crome della prima battute del tema) su un pedale di dominante (si). Da notare il concatenamento della conclusione dell'esposizione con la sezione dello sviluppo: \"la fine dell'una si sovrappone all'inizio dell'altra\". A misura 70 lo sviluppo continua con un canone rigoroso a due voci (tra soprano e contralto). [batt. 66-73]\nNella parte finale dello sviluppo notevole \u00e8 il movimento ascendente del basso: da do a la (misure 83 - 88), da si a re diesis (misure 89 - 92) e da mi fino al fa diesis (misure 93 - 96). Il fa diesis non \u00e8 altro che la dominante della dominante (fa diesis \u00e8 la dominante di si che \u00e8 la dominante di mi - tonica). I tre accordi conclusivi di questa fase (misure 102 - 104) sviluppano questo concetto armonico e preparano quindi il ritorno del tema principale alla tonica (mi minore).\nLa Ricapitolazione inizia a misura 105 con il tema principale alla tonica, prosegue a misura 121 con il secondo tema alla tonica e termina con una Coda finale sulla dominante e da misura 167 alla fine con una classica cadenza dominante-tonica.\nAnalisi del Terzo movimento.\nIl Terzo movimento della sonata ha come metro tre quarti nella tonalit\u00e0 di base di mi maggiore. L'indicazione agogica (o tempo) indicata \u00e8 \"\u201cAndante molto cantabile ed espressivo\u201d\". La struttura formale \u00e8 quella di un tema con sei variazioni.\nTema.\nIl Tema consiste in una melodia in due periodi (ripetuti) di otto battute ciascuno. La melodia del tema \"\u00e8 d'una chiarezza lirica assolutamente lineare e semplicissima\". Il primo periodo (da misura 1 a misura 8) \u00e8 caratterizzato da un elegante moto contrario (la mano destra procede in discesa, mentre la mano sinistra in salita) le cui voci s'incontrano sul primo tempo della quarta battuta (nella seconda parte l'incontro \u00e8 nella settima battuta). Da un punto di vista armonico il tema inizia sulla tonica (mi maggiore) e termina sulla dominante (si maggiore) tramite un passaggio su un accordo di sesta tedesca (do naturale - la diesis). Anche le due frasi interne di quattro misure modulano dalla tonica alla dominante. [batt. 1-8]\nDopo la ripetizione del primo periodo segue il secondo periodo (da misura 9 a misura 16). Questo secondo periodo \u00e8 caratterizzato da un movimento per terze parallele sia nel basso che nelle voci superiori. Il movimento armonico procede dalla dominante (si maggiore) alla relativa minore della dominante (sol diseis minore) nella prima frase, mentre nella seconda frase dovendo tornare alla tonica l'armonia passa attraverso un accordo di nona (si nona), poi di settima di dominante (si maggiore settima) per poi cadenzare sulla tonica (mi maggiore).). [batt. 9-16]\nLe seguenti variazioni non sono ornamentali, ma esprimono un loro contenuto ideale e conservano del tema solo l'anima generatrice. Tutte le variazioni adottano la stessa tonalit\u00e0 del tema (mi maggiore) e in parte le modulazioni del tema, ma ognuna estrae qualcosa di diverso dal tema stesso.\nPrima variazione.\nLa Prima variazione (misure 17 - 35) mantiene lo stesso carattere generale del tema. Il metro \u00e8 tre quarti e l'indicazione agogica (o tempo) \u00e8 \"Molto espressivo\". Il primo periodo viene trasformato in una lenta melodia, quasi una mazurca, con poche complicazioni armoniche. L'inizio \u00e8 contrassegnato da un'appoggiatura (che si presenta tre volte) con un salto ascendente di ottava sulla dominante (si). Probabilmente Beethoven intendeva ricreare l'effetto di arpeggio che troviamo per tre volte nel tema principale a misure 5, 13 e 14. [batt. 17-24]\nNel secondo periodo l'appoggiatura si fa pi\u00f9 frequente e all'intervallo di ottava si aggiunge anche quello di sesta. Lo schema armonico \u00e8 simile a quello del tema.\nSeconda variazione.\nLa \"'Seconda variazione\"\" (misure 36 - 67) sempre in tre quarti e con l'indicazione agogica (o tempo) \"Leggermente\" pu\u00f2 essere chiamata \"doppia\" (Wilhelm von Lenz) in quanto le ripetizioni dei due periodi sono variate diversamente dalla prima esposizione. E quindi in realt\u00e0 si hanno quattro periodi. Il primo periodo (misure 36 - 43) \u00e8 un \"tema danzante\" impostato su una serie di accordi spezzati di semicrome che seguono il tema abbastanza da vicino; l'armonia modula dalla tonica alla dominante.[batt. 36-37]\nLa ripetizione del primo periodo (misure 44 - 51), in realt\u00e0 \u00e8 il secondo periodo, presenta un nuovo tema diviso in due frase (o semifrasi) di 4 misure. La prima frase \u00e8 una variazione imperniata sull'intervallo di terza maggiore discendente dell'inizio del tema (un affettuoso \"canto di crome\"); l'armonia modula dalla tonica alla dominante ma per tutta la frase \u00e8 sempre presente un pedale di crome di dominante (si). La seconda frase riprende il \"tema danzante\" ma con accordi pi\u00f9 ricchi di note e una figurazione lievemente diversa.[batt. 44-49]\nLa ripetizione (misure 52 - 67) dei due periodi iniziali (ossia il terzo e quarto periodo) \u00e8 simmetrica ma con una diversa \u00e8 pi\u00f9 complessa armonia: il terzo periodo inizia alla dominante, mentre il quarto (il \"canto di crome\") inizia a misura 60 (prima frase) con un pedale di re naturale che suggerisce un'armonia di si minore. Il re naturale a misura 61 si definisce quale nona minore della dominante di fa diesis minore, ossia do diesis nona minore e dal do diesis si arriva al sol diesis minore a misura 63 (la relativa minore della dominante si maggiore), Questa \u00e8 una \"cadenza interna\" presente anche nel tema a misura 12. Facilmente quindi nella seconda frase si giunge alla tonica (mi maggiore) passando per la settima di dominante (si maggiore settima).[batt. 60-63]\nTerza variazione.\nLa \"'Terza variazione\"\" (misure 69 - 100) \u00e8 in due quarti e con l'indicazione agogica (o tempo) \u00e8 \"Allegro vivace\". Si tratta di una invenzione a due voci in contrappunto doppio (invertibile). I quattro periodi sono divisi a loro volta in due frasi di 4 battute ognuno. Quindi abbiamo la seguente struttura: la prima frase presenta due voci che vengono scambiate nella seconda frase; inoltre passando da un periodo all'altro le voci vengono variate. La struttura armonica rimane costante: tonica-dominante e dominante-tonica. [batt. 69-76]\nQuarta variazione.\nLa \"'Quarta variazione\"\" (misure 101 - 120) in nove ottavi e con l'indicazione agogica (o tempo) \"Un poco meno andante, cio\u00e8 un poco pi\u00f9 adagio, come il tema\" \u00e8 una trama a quattro voci di delicata trasparenza.[batt. 101-102]\nL'amonia rimane nella tonica fino alla fine della settima battuta della variazione (misura 107) dove una modulazione verso la dominante \u00e8 preparata da un accordo di sesta tedesca. La seconda parte \u00e8 un dialogo, come tra due manuali, che alla fine, dopo un ingrossamento della sonorit\u00e0, vede il ritorno del tema iniziale di questa variazione. In questa seconda parte l'armonia inizia con un accordo sulla dominante (si nona) che alla fine, secondo lo schema generale, torna alla tonica.\nQuinta variazione.\nLa \"Quinta variazione\"\" (misure 121 - 128) \u00e8 in quattro quarti e con l'indicazione agogica (o tempo) \"Allegro ma non troppo\". Per la prima volta, in questa variazione, non si rispettano i quattro periodi del tema (cio\u00e8 i due periodi ripetuti), ma se ne aggiunge un quinto (misure 153 - 160). Dal punto di vista armonico i primi due periodi modulano dalla tonica alla dominante, mentre i tre ultimi dalla dominante alla tonica. La struttura \u00e8 quella di una fuga a tre voci; il tema (soggetto) inizia con una terza maggiore discendente, mentre il controsoggetto \u00e8 praticamente la forma inversa (ascendente) del tema. Alla fine del periodo (ottava battuata del periodo), prima della modulazione alla dominante, viene fedelmente riprodotta l'armonia della sesta tedesca. [batt. 121-128]\nIl secondo periodo (misure 129 - 136) pu\u00f2 essere considerato una specie di risposta con un nuovo controsoggetto formato da quartine di crome. Il terzo periodo (misure 137 - 144), seconda parte della fuga (alla dominante), \u00e8 \"informato dal rivolto della forma inversa del soggetto - una sesta (minore) discendente anzich\u00e9 una terza (maggiore) discendente\". e le ultime due battute di questo periodo presentano \"uno scontro violento di anticipazioni\" accentuato dall'impiego delle zone estreme della tastiera.[batt. 137-144]\nGli ultimi due periodi, uno in \"forte\" e l'altro in \"piano\", con nuovi controsoggetti al basso, \"costituiscono un passaggio di transizione fra questa variazione e la sesta dove Beethoven giunge ad esplorare regioni del tutto ignote non soltanto al pianoforte, ma anche all'immaginazione musicale\".\nSesta variazione e ritorno del tema.\nLa Sesta variazione della sonata ha come metro tre quarti (nove ottavi subito dopo) nella tonalit\u00e0 di base di mi maggiore. L'indicazione agogica (o tempo) indicata \u00e8 \"\u201cTempo primo del Tema\u201d\". Non vengono pi\u00f9 rispettate le divisioni in periodi. Il tema appare in una forma abbellita prima al contralto e poi al soprano sempre armonizzato dal basso.[batt. 161-165]\nL'elemento di maggior spicco di quest'ultima variazione \u00e8 il trillo sulla dominante (si). Questo viene preparato da dodici misure precedenti dove delle note ribattute sul si accelerano in figurazioni sempre pi\u00f9 brevi: semiminime, crome, terzine di crome, sestine di semicrome, trillo misurato di biscrome e quindi il trillo vero e proprio a misura 172.\nIl trillo per brevi momenti slitta alla tonica (battuta 168 e battuta 175) per poi tornare subito sulla dominante (trentatr\u00e9 battute su trentacinque). A misura 185 il trillo dalla parte del basso profondo passa a quella di contralto; il tema risuona frantumato in tempo sincopato (delle crome isolate sui tempi deboli della battuta), mentre la mano sinistra esegue una serie di scale discendenti di biscrome. L'armonia in questa fase si sposta alla dominante minore (si minore). [batt. 185-186]\nI diversi livelli di sonorita della pagina appena descritta producono una tremenda tensione che senz'altro non \u00e8 passata inosservata a musicisti successivi some Liszt. Le ultime quattro battute (misure 192 - 195) di questa fase sono anche le ultime della variazione prima del ritorno del tema. In queste il continuo arpeggio ascendente delle biscrome (un ostinato basato sulla tonica) con le note dell'armonia di settima di dominante sovrapposte al pedale di dominante espresso dal trillo \"sembra presagire le sonorit\u00e0 del gamelan imitate da Debussy nelle sue composizioni per pianoforte del periodo di mezzo\". [batt. 193-194]\nQuesta trasfigurazione del tema in una atmosfera cos\u00ec rarefatta, agevolata anche dal supporto di una linea melodica nel registro medio, ma soprattutto l'impressione di una musica che si libra altissima sul mondo dell'esperienza quotidiana, tutto ci\u00f2 non ha riscontro in nessuna delle precedenti composizione beethoveniane.\nA misura 196 riappare il tema nella sua forma pi\u00f9 o meno originale. Questo ritorno \"pare plachi, con la semplicit\u00e0 serena della melodia generatrice, il vagare anelante del pensiero\"."}
{"id": "1658922", "revid": "111221215", "url": "https://it.wikipedia.org/wiki?curid=1658922", "title": "Benavert", "text": "Ibn \u2018Abb\u0101d, conosciuto come Benavert (anche \"Benarveth\" o \"Bonavert\") secondo la correzione proposta da Goffredo Malaterra, cronista-panegirista di Ruggero I d'Altavilla, fu un condottiero arabo di Sicilia.\nBiografia.\nIbn \u2018Abb\u0101d fu signore di Siracusa, e dal 1072 al 1086 diresse l'ultima resistenza degli arabi di Sicilia nel settore orientale dell'isola, nel tentativo di impedire la definitiva conquista normanna.\nNel 1075, riusc\u00ec nondimeno a sconfiggere il figlio del conte Ruggero, Giordano, presso Catania, conquist\u00f2 di nuovo quella citt\u00e0 all'Islam nel 1081, e guid\u00f2 nel 1085 alcune spedizioni in Calabria (Reggio).\nPer\u00ec tuttavia il 25 maggio del 1086, nel corso dell'assedio portato a Siracusa da Ruggero, cadendo in mare con la sua pesante armatura saltando da una nave all'altra, mentre la moglie e il figlio ripararono a Noto, destinata a cadere anch'essa pochi anni dopo (nel 1091), insieme a Butera.\nUn suo discendente, Muhammad ibn \u2018Abb\u0101d, si ribell\u00f2 a Federico di Sicilia all'inizio del XIII secolo, incontrando anch'egli la morte in quel suo tentativo."}
{"id": "1658925", "revid": "801704", "url": "https://it.wikipedia.org/wiki?curid=1658925", "title": "Piaski", "text": "Piaski pu\u00f2 riferirsi a diversi comuni della Polonia:"}
{"id": "1658926", "revid": "1305772", "url": "https://it.wikipedia.org/wiki?curid=1658926", "title": "Barry B. Longyear", "text": "Biografia.\n\u00c8 conosciuto soprattutto per il romanzo breve vincitore dei premi Hugo e Nebula \"Mio caro nemico\" (\"Enemy Mine\", 1979), da cui in seguito sono stati tratti un film e una novelization in collaborazione con David Gerrold. La storia descrive l'incontro tra un umano e un soldato alieno, le cui razze sono in stato di guerra. Sono isolati insieme nello spazio e costretti a convivere con il problema della xenofobia da cui scaturir\u00e0 per\u00f2 una forte amicizia.\nQuesta storia ha in parte aiutato Longyear a vincere il Premio John Wood Campbell per il miglior nuovo scrittore. Longyear \u00e8 stato inoltre l'unico scrittore a vincere lo Hugo, il Nebula e il Campbell nello stesso anno (un altro autore vincitore di tre premi nello stesso anno \u00e8 stato William Gibson, che per\u00f2 nel 1984 si \u00e8 aggiudicato uno Hugo, un Nebula ed un Premio Philip K. Dick.)\n\u00c8 inoltre autore del ciclo del \"Circus World\" (uno tra i suoi primi lavori pubblicati), di parecchi romanzi autonomi e di numerosi racconti e due libri ambientati nell'universo di \"Alien Nation\".\nOpere.\nRomanzi.\nStorie sui Dracon.\nRaccolte in \"The Enemy Papers\""}
{"id": "1658931", "revid": "79968", "url": "https://it.wikipedia.org/wiki?curid=1658931", "title": "Rolando Ravello", "text": "Biografia.\nFormatosi presso la scuola di recitazione \"La Scaletta\", esordisce nel 1991 con Luciano Rispoli su Telemontecarlo nel gioco spettacolo \"Ho fatto 13!!!\", poi \u00e8 stato conduttore nei programmi per i ragazzi, partecipando alla conduzione della trasmissione televisiva \"Big!\" dal 1991 al 1993. Debutta nei film \"Romanzo di un giovane povero\" e \"La cena\" con il regista Ettore Scola, con il quale continuer\u00e0 a lavorare con ruoli secondari o primari. Nel 2006 recita come protagonista il ruolo di Marco Pantani nel film tv \"Il Pirata - Marco Pantani\". Dal 2008 al 2010 \u00e8 coprotagonista nella fiction \"La nuova squadra\". Nell'aprile 2010 \u00e8 protagonista nella puntata \"Niente di personale\" della serie tv di Rai 2 \"Crimini 2\" nel ruolo del killer della 'Ndrangheta Angelo.\nPresenta insieme alla collega Sabrina Impacciatore il Concerto del Primo Maggio 2010, trasmesso su Raitre.\nNel 2018 presenta assieme alla Impacciatore, a Edoardo Leo e Carolina Di Domenico il Dopofestival della 68\u00aa edizione del Festival di Sanremo."}
{"id": "1658932", "revid": "599013", "url": "https://it.wikipedia.org/wiki?curid=1658932", "title": "Pniewy", "text": ""}
{"id": "1658933", "revid": "599013", "url": "https://it.wikipedia.org/wiki?curid=1658933", "title": "Missionari di San Carlo", "text": "I missionari di San Carlo (in latino \"Congregatio Missionariorum a S. Carolo\") sono un istituto religioso maschile di diritto pontificio: i membri di questa congregazione clericale, detti popolarmente \"scalabriniani\", pospongono al loro nome la sigla C.S.\nStoria.\nLa congregazione venne fondata a Piacenza dal vescovo Giovanni Battista Scalabrini (1839-1905) con il fine di \"mantenere viva nel cuore dei connazionali emigrati la fede cattolica e procurare, quando possibile, il loro benessere morale, civile ed economico\" mediante l'invio di missionari. L'iniziativa venne approvata da papa Leone XIII con il breve \"Libenter agnovimus\" del 15 novembre 1887 e il 28 novembre successivo i primi due aspiranti, i sacerdoti Giuseppe Molinari di Piacenza e Domenico Montese di Vicenza, emisero i primi voti, dando formalmente inizio all'opera.\nLa Congregazione de propaganda fide approv\u00f2 \"ad experimentum\" il regolamento dell'istituto il 19 settembre 1888. I missionari di San Carlo si diffusero rapidamente presso le comunit\u00e0 italiane degli Stati Uniti e del Brasile. Nel 1909 i voti religiosi vennero sostituiti con un giuramento di perseveranza, ma vennero reintrodotti l'8 aprile 1934.\nLe costituzioni dei missionari di San Carlo vennero approvate il 15 agosto 1948. Nel 1949 la Santa Sede affid\u00f2 agli Scalabriniani la gestione del pontificio collegio Emigrazione di Roma, destinato alla formazione dei sacerdoti secolari desiderosi di dedicarsi all'assistenza agli emigrati.\nIl fondatore \u00e8 stato beatificato da papa Giovanni Paolo II in piazza San Pietro a Roma il 9 novembre 1997.\nAttivit\u00e0 e diffusione.\nGli scalabriniani svolgono opera di assistenza e apostolato a favore degli emigrati italiani e di quanti siano stati costretti, per qualsiasi motivo, a lasciare il paese d'origine.\nSono presenti in Europa (Belgio, Francia, Germania, Italia, Lussemburgo, Portogallo, Regno Unito, Spagna, Svizzera), nelle Americhe (Argentina, Bolivia, Brasile, Canada, Cile, Colombia, Guatemala, Haiti, Messico, Paraguay, Per\u00f9, Repubblica Dominicana, Stati Uniti d'America, Uruguay, Venezuela), in Asia (Filippine, Giappone, Indonesia, Taiwan), in Africa (Mozambico, Sudafrica) e Australia; la sede generalizia, del 1910, \u00e8 presso la chiesa di San Giovanni della Malva a Roma.\nAl 31 gennaio 2005, l'istituto contava 234 case e 764 religiosi, 597 dei quali sacerdoti."}
{"id": "1658934", "revid": "767487", "url": "https://it.wikipedia.org/wiki?curid=1658934", "title": "The River King", "text": "The River King \u00e8 un film del 2005 diretto da Nick Willing.\nIl soggetto \u00e8 tratto dall'omonimo romanzo di Alice Hoffman.\nTrama.\nNell'esclusiva scuola di Haddan studenti ed insegnanti non hanno alcun contatto con il mondo esterno, ma quando il corpo senza vita di uno studente viene ritrovato in riva al fiume adiacente alla scuola, si vedono costretti ad aprire le porte alla polizia. Il detective Abel Gray inizia ad indagare su quello che sembra in tutto e per tutto un suicidio, ma durante le sue indagini, a cui si unir\u00e0 la professoressa Betsy, scopre inquietanti tracce."}
{"id": "1658939", "revid": "110157", "url": "https://it.wikipedia.org/wiki?curid=1658939", "title": "The Breathtaking Blue", "text": "The Breathtaking Blue \u00e8 un album degli Alphaville, pubblicato nel 1989.\nNel 1990 ne fu pubblicato un video con il titolo \"Songlines\"."}
{"id": "1658940", "revid": "648716", "url": "https://it.wikipedia.org/wiki?curid=1658940", "title": "Reazione di Bosch", "text": "La reazione di Bosch \u00e8 una reazione chimica tra anidride carbonica ed idrogeno che produce carbonio sotto forma di grafite, acqua e calore.\nLa reazione complessiva \u00e8 cos\u00ec:\nCO2(g) + 2H2(g) \u2192 C(s) + 2H2O(l)\nEssa \u00e8 in realt\u00e0 il risultato di due reazioni. La prima \u00e8 la pi\u00f9 rapida:\nCO2 + H2 \u2192 CO + H2O\nLa seconda controlla la velocit\u00e0 di reazione:\nCO + H2 \u2192 C + H2O\nLa reazione sopra produce J per ogni grammo di carbonio prodotto a 650 \u00b0C (923 K). La temperatura della reazione va da 450 a 600 \u00b0C (da 723 a 873 K).\nLa reazione pu\u00f2 essere accelerata in presenza di un catalizzatore di ferro, cobalto o nichel. Anche il rutenio pu\u00f2 servire per accelerare la reazione. La produzione di carbonio tende a sporcare la superficie del catalizzatore, il che \u00e8 dannoso per il rendimento della reazione.\nLa reazione di Bosch \u00e8, insieme alla reazione di Sabatier, studiata come un possibile modo per rimuovere l'anidride carbonica e generare acqua pulita a bordo di una stazione spaziale.\nLa reazione \u00e8 anche usata per produrre grafite per il metodo del carbonio-14.\n\u00c8 chiamata cos\u00ec in onore del chimico tedesco Carl Bosch."}
{"id": "1658944", "revid": "67274766", "url": "https://it.wikipedia.org/wiki?curid=1658944", "title": "Kong Soo Do", "text": ""}
{"id": "1658952", "revid": "857138", "url": "https://it.wikipedia.org/wiki?curid=1658952", "title": "Po\u015bwi\u0119tne", "text": "Po\u015bwi\u0119tne pu\u00f2 riferirsi a diversi comuni della Polonia:"}
{"id": "1658953", "revid": "729019", "url": "https://it.wikipedia.org/wiki?curid=1658953", "title": "Kievskaja (Arbatsko-Pokrovskaja)", "text": "Kievskaja (in russo: \u041a\u0438\u0435\u0432\u0441\u043a\u0430\u044f), che prende il nome dalla vicina Stazione Ferroviaria Kievsky, \u00e8 una stazione della Linea Arbatsko-Pokrovskaja, della Metropolitana di Mosca.\nAperta nel 1953, \u00e8 riccamente decorata nello stile quasi-barocco che predomin\u00f2 all'inizio degli anni cinquanta. I pilastri squadrati sono ricoperti in marmo bianco degli Urali e in piastrelle di ceramica decorate, mentre il soffitto \u00e8 decorato con una serie di affreschi realizzati da vari artisti che ritraggono la vita in Ucraina. Un grande mosaico al termine della banchina commemora il 300\u00ba anniversario della riunificazione di Russia e Ucraina. L'illuminazione proviene da una serie di lampadari esagonali. Gli architetti della stazione furono L.V. Lile, V.A. Litvinov, M.F. Markovsky e V.M. Dobrokovsky.\nKievskaja non ha un suo ingresso proprio; le scale mobili al termine del tunnel portano invece al Kievskaja-Kol'cevaja, stazione di intercambio che si trova sulla Linea Kol'cevaja, e da qui all'entrata della stazione, che si trova all'interno della stazione ferroviaria Kievsky.\nPer mezzo secolo, Kievskaja \u00e8 stata il capolinea della Linea Arbatsko-Pokrovskaja, ma nel 2003, con l'apertura di Park Pobedy, \u00e8 divenuta una stazione di transito.\nInterscambi.\nDa questa stazione \u00e8 possibile effettuare il trasbordo verso le stazioni Kievskaja sulla Linea Fil\u00ebvskaja e Kievskaja-Kol'cevaja sulla linea circolare."}
{"id": "1658954", "revid": "1573940", "url": "https://it.wikipedia.org/wiki?curid=1658954", "title": "Chiesa di San Cristoforo (Cureglia)", "text": "La chiesa parrocchiale di San Cristoforo \u00e8 un edificio religioso che si trova a Cureglia, in Canton Ticino.\nStoria.\nLa struttura viene citata per la prima volta in documenti storici risalenti al 1420, anche se successivamente venne radicalmente trasformata. Nel 1468 divenne parrocchiale. Il campanile \u00e8 del 1813.\nDescrizione.\nLa chiesa ha una pianta a croce latina, con la navata principale suddivisa in tre campate e ricoperta da una volta a crociera. Il transetto ha invece una copertura a botte e all'intersezione con la navata \u00e8 presente una cupola. Sui fianchi della navata si aprono quattro cappelle laterali."}
{"id": "1658960", "revid": "125425452", "url": "https://it.wikipedia.org/wiki?curid=1658960", "title": "Marco Morandi", "text": "Biografia.\nFiglio del cantante e attore Gianni Morandi e dell'attrice Laura Efrikian, fratello minore di Marianna Morandi, Marco studia violino dai 5 ai 15 anni. Nel 1997, con alcuni compagni di classe, Marco fonda i Percentonetto che partecipano con successo a Sanremo Giovani e accedono alle serate finali del Festival di Sanremo 1998 con il brano \"Come il sole\". Nel 1999 affianca il padre Gianni nelle quattro puntate di \"C'era un ragazzo\", trasmesse su Raiuno. Nel 2000 affianca Enrico Silvestrin alla conduzione del programma musicale televisivo \"Taratata\". Nel 2001 partecipa al film \"Liberate i pesci\" diretto da Cristina Comencini e interpretato da Michele Placido, Laura Morante, Emilio Solfrizzi, Francesco Paolantoni. Nel 2002 partecipa al Festival di Sanremo con il brano \"Che ne so\" e incide l'album \"Io nuoto a farfalla\" che prende il titolo dalla canzone omonima inedita di Rino Gaetano. Dal 2004 al 2006 fa parte con la compagnia dell'Artistica del cast del musical \"Gianburrasca Il Musical\", vestendo i panni del protagonista Giannino Stoppani. Nel 2009 ha lavorato sul canale Pokeritalia 24 come conduttore di poker on-line. Dal 2008 canta Rino Gaetano, sua grande passione, in giro per l'Italia. Nel 2011 autoproduce il suo secondo album da solista \"Non basta essere te\". Nel 2012 produce e scrive, insieme ad Augusto Fornari e Toni Fornari, lo spettacolo: \u201cNel nome del padre storia di un figlio di\u2026\u201d in scena dal 2013.\nL'8 ottobre 2013 all'Arena di Verona canta insieme al padre in occasione del \"Gianni Morandi - Live in Arena\".\nVita privata.\n\u00c8 sposato dal 28 settembre 2012 con Sabrina Lagan\u00e0 e ha tre figli."}
{"id": "1658962", "revid": "287204", "url": "https://it.wikipedia.org/wiki?curid=1658962", "title": "Quinto Bucci", "text": "Biografia.\nIl padre, contadino, emigr\u00f2 con la moglie e alcuni parenti a Ransart, in Belgio, dove fece il minatore. Rientr\u00f2 in Italia con la famiglia allo scoppio della guerra, si arruol\u00f2 e mor\u00ec nel 1918. La moglie, rimasta vedova a 26 anni, and\u00f2 a servizio a Cesena nella famiglia del direttore delle scuole elementari. Quinto, unico sopravvissuto di sei fratelli, frequent\u00f2 le scuole elementari, quindi impar\u00f2 il mestiere di marmista presso gli Artigianelli dei padri Giuseppini di Cesena. Dopo un breve periodo in Belgio a fare il minatore, alla fine degli anni trenta trov\u00f2 lavoro come operaio alla Arrigoni di Cesena facendosi notare come agitatore. \nAll'inizio del 1942, dopo essere stato tra i promotori di una sottoscrizione indetta dal \"Soccorso rosso\" a favore di un comunista in prigione, fu arrestato e condannato a tre anni di carcere per appartenenza ad associazione sovversiva. Fu rinchiuso prima a Regina Coeli dove divent\u00f2 amico di Mauro Scoccimarro, quindi a Fossano di Cuneo. Liberato prima della scadenza dei termini, entr\u00f2 nella Resistenza con il nome di \"Alfredo\" e combatte come commissario politico nella brigata Garibaldi che operava nelle zone di Santa Sofia, San Piero in Bagno, Mandrioli, Campigna, Muraglione, Tredozio. Fu tra i primi ad entrare a Cesena liberata.\nEletto all'Assemblea costituente con pi\u00f9 di 15.000 voti, fu capogruppo consiliare nel comune di Cesena sino al 1964 e sindacalista: nel 1947 entr\u00f2 al posto di Luciano Lama nella segreteria della Cgil di Forl\u00ec, nel 1955 divenne segretario regionale della Cgil nelle Marche. Nel 1960 fece parte del Direttivo della Federazione provinciale comunista di Forl\u00ec.\nBibliografia.\nMila Danesi, \"Quinto Bucci\" in \"Personaggi della vita pubblica di Forl\u00ec e del circondario\", (a cura di Lorenzo Bedeschi e Dino Mengozzi), vol. 1, Urbino, Edizioni Quattroventi, 1996. ISBN 88-392-0236-6"}
{"id": "1658963", "revid": "599013", "url": "https://it.wikipedia.org/wiki?curid=1658963", "title": "Gretsch Drums", "text": "La Gretsch Drums \u00e8 un'azienda statunitense che costruisce strumenti a percussione, con sede principale a Ridgeland (Carolina del Sud).\nStoria.\nL'azienda venne fondata da Friedrich Gretsch, un immigrato tedesco, a Brooklyn (New York) nel 1883. Dopo la sua morte avvenuta nel 1895, la Gretsch venne affidata al giovane figlio Fred Gretsch Sr., che diede un notevole sviluppo all'azienda. Nel 1942 viene sostituito dal figlio, Fred Gretsch Jr., il quale dovette lasciare la guida della Gretsch per combattere durante la seconda guerra mondiale. Prende cos\u00ec il comando il fratello minore, Bill Gretsch, che rimarr\u00e0 leader dell'azienda fino al 1985, lasciando il posto a suo figlio Fred Gretsch."}
{"id": "1658974", "revid": "767487", "url": "https://it.wikipedia.org/wiki?curid=1658974", "title": "Looking for Kitty", "text": "Looking for Kitty \u00e8 un film scritto e diretto da Edward Burns presentato al Tribeca Film Festival nel maggio del 2004. Il film racconta l'amicizia nata tra il detective Jack Stanton, che ha da poco perso la moglie, e l'allenatore di baseball Abe Fiannico che ha ingaggiato Stanton per ritrovare la moglie fuggita con una decadente rockstar."}
{"id": "1658975", "revid": "857138", "url": "https://it.wikipedia.org/wiki?curid=1658975", "title": "Radk\u00f3w", "text": "Radk\u00f3w pu\u00f2 riferirsi a diversi comuni della Polonia:"}
{"id": "1658977", "revid": "1005847", "url": "https://it.wikipedia.org/wiki?curid=1658977", "title": "Francesco Buffoni", "text": "Biografia.\nIscrittosi al Partito Socialista nel 1905, fu redattore e direttore dei principali giornali socialisti della zona, da \"Popolo e libert\u00e0\" ad \"Azione Proletaria\". \nDivenuto sindaco di Crenna (prima dell'unificazione di questo Comune con Gallarate), port\u00f2 progressivamente la sezione gallaratese su posizioni massimaliste ottenendo un crescente successo elettorale che consent\u00ec, nel dopoguerra, la vittoria socialista alle elezioni comunali. \nNel 1919 fu eletto per la prima volta in Parlamento e, nell'ambito di un'intensa attivit\u00e0 pubblicistica, fond\u00f2 il periodico \"La lotta di classe\" accostandosi all'esperienza sovietica: avendo aderito alle posizioni di Giacinto Menotti Serrati, fu poi espulso dal partito e conflu\u00ec per breve tempo nel neonato PCdI, collaborando anche con L'Unit\u00e0. \nDuramente colpito dalla violenza fascista, espatri\u00f2 illegalmente in Svizzera e di l\u00ec in Francia. Nel 1927 ritorn\u00f2 nelle file del PSI. \nRientr\u00f2 in Italia durante la Seconda guerra mondiale e nel dopoguerra fu eletto sindaco di Gallarate, deputato costituente e poi senatore della Repubblica. \nEra il nonno di Andrea Buffoni."}
{"id": "1658978", "revid": "599013", "url": "https://it.wikipedia.org/wiki?curid=1658978", "title": "Rad\u0142\u00f3w", "text": ""}
{"id": "1658981", "revid": "149727", "url": "https://it.wikipedia.org/wiki?curid=1658981", "title": "Radlow", "text": ""}
{"id": "1658982", "revid": "287204", "url": "https://it.wikipedia.org/wiki?curid=1658982", "title": "Poswietne", "text": ""}
{"id": "1658983", "revid": "767487", "url": "https://it.wikipedia.org/wiki?curid=1658983", "title": "Belva di guerra", "text": "Belva di guerra (\"The Beast\") \u00e8 un film di guerra del 1988, diretto da Kevin Reynolds, girato in Israele, nel deserto del Negev. &lt;br&gt;\nAmbientato durante la guerra in Afghanistan (1979-1989), \u00e8 tratto dalla \"pi\u00e8ce\" teatrale \"Nanawatai\" di William Mastrosimone.\nTrama.\n1981, secondo anno dall'avvento dell'invasione sovietica in Afghanistan. Un plotone di quattro carri armati sovietici T-55 dell'Esercito Sovietico assale brutalmente un villaggio pashtu alla ricerca di presunti guerriglieri mujaheddin, massacrando diversi civili innocenti. Durante l'operazione di rastrellamento, uno dei carri, capitanato dal tirannico e paranoico comandante Daskal, viene per\u00f2 colpito da una molotov che mette fuori uso la radio, perdendo il contatto con la colonna corazzata e smarrendosi cos\u00ec in una vallata afghana.\nL'equipaggio \u00e8 composto in tutto da cinque soldati: il capocarro Daskal (soprannominato il \"ragazzo del carro\" per aver distrutto, all'et\u00e0 di 8 anni, diversi carri armati tedeschi durante l'assedio di Stalingrado), il pilota Konstantin Koverchenko (un giovane soldato radiato dal KGB per cattiva condotta ed ex-studente), il sadico cannoniere Kaminski, il servente Anton Golikov e il sergente caricatore Samad (un sottufficiale comunista afghano).\nTaj, uno dei mujaheddin, ritorna al villaggio semidistrutto e scopre che i sovietici hanno ucciso suo padre e suo fratello Shahzaman, quest'ultimo orribilmente schiacciato dal carro armato per aver ucciso un equipaggio di uno dei carri armati appartenenti allo stesso plotone corazzato sovietico. Con il titolo di Khan, dopo la morte di suo fratello, Taj viene spinto dal cugino opportunista Mustafa a cercare vendetta e insieme portano un gruppo di altri combattenti mujahideen nella valle per cercare in tutti i modi di distruggere il carro armato.\nNel frattempo, i cinque soldati sono alla ricerca della strada per raggiungere il loro battaglione di guarnigione a Kandahar, ma i rapporti tra l'equipaggio del carro sono piuttosto tesi: infatti tutti, ad eccezione di Koverchenko, nutrono molta diffidenza verso il sergente Samad. Al calar della notte, dopo essere sopravvissuto ad un attacco a sorpresa organizzato dai mujahideen, l'equipaggio si accampa e Samad spiega a Koverchenko i principi fondamentali del Pashtunwali, un codice d'onore afghano composto da tre obblighi: \"Milmastia\" (ospitalit\u00e0), \"Badal\" (vendetta) e \"Nanawatai\" (santuario). Quest'ultimo, oltre ad essere il titolo originale del romanzo su cui \u00e8 ispirato il film, \u00e8 appunto l'obbligo di dare asilo a tutti coloro che lo chiedono, specialmente al nemico che ha commesso peccato. Pi\u00f9 tardi l'equipaggio rimane coinvolto in un combattimento dei guerriglieri, che iniziano a lanciare granate F1 da sopra una sporgenza. Nella sparatoria che segue Golikov viene lievemente ferito al volto da una scheggia e il carro riesce a farla franca ancora una volta.\nIl giorno dopo, il capocarro Daskal, sempre pi\u00f9 diffidente nei confronti di Samad, giunger\u00e0 anche a trarlo in inganno per ucciderlo con una mitragliatrice, sospettandolo di affiliazione ai mujaheddin. Koverchenko assiste impotente all'accaduto e lo annota sul giornale di bordo, minacciando il capocarro di portarlo davanti alla corte marziale.\nSuccessivamente, durante una pausa per le riparazioni del motore, si apre una disputa tra Daskal e Koverchenko per quello che riguarda il pensiero politico, che si trasforma in un pretesto per accusare quest'ultimo di ammutinamento e quindi giustiziarlo. Ma il comandante, dopo essere stato sfidato da Koverchenko, preferisce \"prendere tempo\" e cos\u00ec lo fa legare, dagli altri due soldati, ad un masso con una granata RGD-5 sotto la testa, in modo tale che quando lo trovino i mujaheddin, restino uccisi insieme a lui.\nKoverchenko viene un giorno attaccato da un branco di cani selvatici e riesce a far rotolare gi\u00f9 la bomba, che esplode uccidendo alcuni cani e salvando miracolosamente la pelle del giovane carrista. Tuttavia non fa in tempo a liberarsi delle corde, poich\u00e9 sul posto giungono le donne del villaggio capitanate da Sherina (futura moglie del mujaheddin schiacciato dal carro), che iniziano a colpirlo con dei sassi. Sembra essere la fine, ma Koverchenko riesce a salvarsi dalla loro ira grazie alla parola imparata da Samad prima che venisse ucciso: \"Nanawatai\". Questa richiesta di aiuto viene inizialmente ignorata da Sherina, ma Taj, accompagnato dai mujaheddin, ferma la donna e parla con un anziano del gruppo, il quale argomenta che se uccideranno un nemico che ha richiesto asilo, non saranno meglio di lui.\nI mujaheddin risparmiano la vita di Koverchenko e gli offrono asilo in una grotta, anche se l'accoglienza non \u00e8 delle migliori. Tuttavia Koverchenko riuscir\u00e0 a conquistarsi l'amicizia di Taj, dopo avergli riparato la loro arma anticarro, un lanciarazzi RPG-7 (tramite i pezzi recuperati da un fucile Lee-Enfield), l'unico utile all'abbattimento del carro nemico.\nSotto stretta sorveglianza, Koverchenko diventa parte dei mujaheddin che si vogliono vendicare, come lui, del carro nemico ed in particolare dello spietato comandante Daskal.\nMentre credono di percorrere la strada del ritorno, il viaggio del carro viene interrotto quando Daskal lo fa fermare e si accorge che la strada che conduce verso Kandahar \u00e8 interrotta da una brusca e immensa depressione terrestre, che si sovrappone al loro tragitto. L'equipaggio rimane cos\u00ec senza spiegazioni o risposte fino a quando non giunger\u00e0 un elicottero da ricognizione sovietico, che gli offrir\u00e0 soccorso dopo aver abbattuto il carro. Ma il comandante Daskal non \u00e8 d'accordo e accetter\u00e0 per una questione di onore di ripercorrere tutto il tragitto percorso fino a quel punto, ritornando cos\u00ec esattamente alla biforcazione dell'uscita dal villaggio pashtu assalito, ma senza molta approvazione da parte dei due soldati semplici Kaminski e Golikov.\nInizia cos\u00ec dunque un lungo inseguimento e una lotta senza fine, che vedr\u00e0 il carro del comandante guastarsi sempre notevolmente e vedere soldati russi morti uccisi dalle trappole organizzate contro i mujaheddin. Dopo lunghi e faticosi combattimenti, Koverchenko riuscir\u00e0 a distruggere solo il cannone del carro armato, ma, quando sembra essere la fine, le donne afghane, armate di bombe a mano, mettono fuori uso il mezzo facendo cadere dei massi. I guerriglieri circondano il carro distrutto e il comandante, senza pi\u00f9 via di scampo, ordina ai suoi due uomini di suicidarsi contemporaneamente azionando le granate per non essere catturati vivi. Tuttavia, Kaminski lo blocca e fa appena in tempo a sabotare la detonazione infilando lo spinotto di sicurezza nella granata di Daskal. Dopodich\u00e9, i tre sopravvissuti escono dal mezzo ormai distrutto sotto la minaccia delle armi dei mujaheddin, ma questi ultimi non uccideranno il comandante e i due soldati, solo per una compassione improvvisa di Koverchenko. Quest'ultimo si confronta con Daskal e lo lascia vivere in modo da poter assistere la sconfitta dei sovietici, dicendo che non \u00e8 come Stalingrado e affermando che \u00e8 difficile essere un buon soldato in una guerra sporca, paragonando alle barbarie dei nazisti in Russia durante la seconda guerra mondiale.\nI tre superstiti fuggono a piedi, ma durante la fuga, il comandante inciampa e cade, venendo cos\u00ec raggiunto da Sherina e dalle altre donne, che non approvano la misericordia e l'asilo concessogli da Taj e continuano ad essere in caccia di vendetta. Prima di essere lapidato, Daskal ha un ultimo moto di disciplina militare e si allaccia il bottone della camicia, ormai sporca e logorata dalla battaglia.\nVenendo a conoscenza di quanto sia successo a Daskal, Taj inizia a litigare e rimproverare Sherina poich\u00e9 venuta meno al codice d'onore, ma in quel mentre sopraggiunge l'elicottero sovietico. I mujaheddin si nascondono ma Koverchenko, tranquillizzato dalla morte del capocarro e quindi non pi\u00f9 compromesso militarmente, si fa recuperare dall'elicottero per poter rientrare in patria. Taj per\u00f2 comprende lo spirito che ha animato il soldato sovietico e lo lascia andare senza che nessuno interferisca con la sua fuga e salvandolo cos\u00ec una seconda volta dalle sadiche manie di Moustaf\u00e0.\nColonna sonora.\nLa colonna sonora del film \u00e8 stata composta da Mark Isham e comprende 10 tracce audio stereo strumentali che sono suddivise in due gruppi di titoli, \"Badal\" e \"Nanawatai\" (\"asilo\" e \"vendetta\" nel codice d'onore afghano, il Pashtunwali) suddivise a loro volta in 5 parti per suddivisione come potete vedere qui di seguito:\nOltre alla colonna sonora, appare la canzone \u0422\u0440\u043e\u043b\u043b\u0435\u0439\u0431\u0443\u0441 (\"Trolleybus\" nei paesi di lingua inglese) da parte del gruppo rock sovietico Kino, quando il soldato Kaminski accende la radio di bordo del carro armato. Tuttavia, la canzone, essendo il film ambientato nel 1981, non \u00e8 stata ancora pubblicata fino al 1983, due anni dopo gli eventi ritratti nella pellicola.\nAccoglienza.\nIl film, sebbene sia una pellicola semi-sconosciuta, ha ricevuto apprezzamenti positivi da parte della critica. Il sito Rotten Tomatoes riporta un punteggio di 85%.\nHa inoltre vinto un premio Roxanne T. Mueller Audience Choice Award come miglior film al Cleveland International Film Festival 1989."}
{"id": "1658984", "revid": "729019", "url": "https://it.wikipedia.org/wiki?curid=1658984", "title": "Sem\u00ebnovskaja", "text": "Sem\u00ebnovskaja (in russo: \u0421\u0435\u043c\u0451\u043d\u043e\u0432\u0441\u043a\u0430\u044f) \u00e8 una stazione della Linea Arbatsko-Pokrovskaja, la linea 3 della Metropolitana di Mosca. Aperta insieme a Partizanskaja nel 1944, ne condivide il tema della guerra, e mostra alcune placche sulle mura esterne che ritraggono armi sovietiche utilizzate in guerra, come spade, fucili e cannoni.\nUna targa molto pi\u00f9 grande \u00e8 posta in fondo alla banchina e ritrae un'immagine dell'Ordine della Vittoria e le parole \"La Nostra Armata Rossa \u2014 Gloria!\". In origine la stazione era denominata Stalinskaja, ma cambi\u00f2 nome dopo il 1961, quando il culto di Stalin sub\u00ec un arresto.\nSem\u00ebnovskaja presenta un design insolito, con una banchina larga il doppio e quattro serie di piloni, al posto delle solite due. Tutto questo fu realizzato perch\u00e9 la stazione fu costruita secondo il progetto a pilastri, ma fu in seguito cambiato; i pilastri sono ricoperti in marmo rosso e bianco; le mura esterne sono invece un marmo grigio. Esiste una serie di quattro lampade da pavimento con piedistallo quadrato in marmo verde, lungo il centro della banchina. Gli architetti della stazione furono S. Kravets e V.Akhmetev.\nLa stazione fu chiusa per il rifacimento delle scale e per un ammodernamento generale nel 70\u00ba anniversario della prima linea della metropolitana, il 15 maggio 2005. Fu riaperta il 28 aprile 2006, con nuove scale e nuovi interni."}
{"id": "1658987", "revid": "486946", "url": "https://it.wikipedia.org/wiki?curid=1658987", "title": "Autrice di fantascienza", "text": ""}
{"id": "1658988", "revid": "97163047", "url": "https://it.wikipedia.org/wiki?curid=1658988", "title": "Ash Wednesday", "text": "Mercoled\u00ec delle ceneri"}
{"id": "1658999", "revid": "78273", "url": "https://it.wikipedia.org/wiki?curid=1658999", "title": "Kamui Shir\u014d", "text": ""}
{"id": "1659001", "revid": "1573940", "url": "https://it.wikipedia.org/wiki?curid=1659001", "title": "Arge\u0219 (fiume)", "text": "Il fiume Arge\u0219 \u00e8 un affluente del Danubio che scorre nella parte sud occidentale della Romania. Nasce nella parte occidentale della cima principale dei Monti F\u0103g\u0103ra\u0219 dalla confluenza del torrente Buda e dal torrente Capra.\nIl torrente Buda nasce dalla cima del monte Arpa\u0219u Mic a 2.030\u00a0m. mentre il torrente Capra \u00e8 un emissario del lago di origine glaciale Capra.\nA valle della confluenza \u00e8 stata costruita una diga con centrale idroelettrica.\nIl fiume scorre in direzione nord- sud fino all'abitato di Pite\u0219ti poi scorre verso occidente aumentando la sua portata d'acqua dai 19,6\u00a0m\u00b3/s fino ai 73\u00a0m\u00b3/s alla confluenza col Danubio. Nella prima parte del corso del fiume sono state costruite 17 centrali idroelettriche"}
{"id": "1659002", "revid": "767487", "url": "https://it.wikipedia.org/wiki?curid=1659002", "title": "Al piacere di rivederla", "text": "Al piacere di rivederla \u00e8 un film del 1976 diretto da Marco Leto, tratto dal romanzo Ritratto di provincia in rosso di Paolo Levi. L'autore del romanzo fu anche sceneggiatore insieme con il regista, con Maurizio Costanzo e Ruggero Maccari\nTrama.\nMario Aldara, funzionario del Ministero dell'interno ed ex commissario di polizia, viene inviato nella natia citt\u00e0 dell'Emilia per indagare su una morte eccellente: il presunto suicidio di Cesare Bonfigli, capo di una potente famiglia emiliana legata al potere e alla chiesa in affari immobiliari e assistenziali. Aldara inoltre, vent'anni prima, era il fidanzato di Viviana, la vedova del suicida. \nIl funzionario non tarda a scoprire la vita corrotta dei Bonfigli, gli affari illeciti e i relativi interessi nell'omicidio del congiunto. In mano a Cec\u00e9, usuraio travestito da barbone, Aldara trova un assegno firmato dal defunto il giorno della morte per una grossa somma, il cui destinatario era Pietro, fidanzato di Patrizia. La quale rivela le perversioni pedofile di Pietro, solito pagare delle dodicenni da corrompere. Chiusa l'inchiesta Aldara torna a Roma, preceduto da Patrizia che si \u00e8 innamorata di lui."}
{"id": "1659003", "revid": "298055", "url": "https://it.wikipedia.org/wiki?curid=1659003", "title": "Rachel Gatina", "text": ""}
{"id": "1659004", "revid": "59976", "url": "https://it.wikipedia.org/wiki?curid=1659004", "title": "Reazione Bosch", "text": ""}
{"id": "1659006", "revid": "1101510", "url": "https://it.wikipedia.org/wiki?curid=1659006", "title": "Pietro Bulloni", "text": "Biografia.\nPartecipa al movimento sindacale cattolico bresciano nel primo dopoguerra; nel 1924 \u00e8 consigliere comunale di Brescia, poi consigliere provinciale. Come avvocato, entra nello studio legale di Luigi Bazoli.\nNel periodo della Resistenza, \u00e8 avvocato difensore di Astolfo Lunardi, Bruno Boni e molti altri antifascisti. Dal 27 aprile 1945 al 1\u00ba marzo 1946 \u00e8 prefetto di Brescia su designazione del CLN. Membro dell'Assemblea Costituente e deputato dal 1948.\n\u00c8 stato Sottosegretario al Commercio con l'Esterno nel V Governo De Gasperi."}
{"id": "1659014", "revid": "197586", "url": "https://it.wikipedia.org/wiki?curid=1659014", "title": "Pietro mauri", "text": ""}
{"id": "1659017", "revid": "71155", "url": "https://it.wikipedia.org/wiki?curid=1659017", "title": "Chiesa del Santo Redentore", "text": ""}
{"id": "1659019", "revid": "1590006", "url": "https://it.wikipedia.org/wiki?curid=1659019", "title": "Ponzu", "text": " \u00e8 una salsa utilizzata comunemente nella cucina giapponese. Tradizionalmente \u00e8 utilizzata come complemento al tataki o come salsa per il nabemono.\nCaratteristiche.\nQuesto preparato di mirin, aceto di riso, fiocchi di katsuobushi e alga (konbu) viene bollito a fuoco lento. Quando il liquido \u00e8 raffreddato viene colato per far asciugare il katsuobushi e viene aggiunto succo di yuzu o sudachi.\nVariet\u00e0.\nPonzu shoyu (\u30dd\u30f3\u9162\u91a4\u6cb9) \u00e8 la salsa ponzu unita alla salsa di soia, ma anche in questa variet\u00e0 \u00e8 comunemente conosciuto come ponzu."}
{"id": "1659024", "revid": "125741366", "url": "https://it.wikipedia.org/wiki?curid=1659024", "title": "Quattro Libri (confucianesimo)", "text": "I Quattro Libri del confucianesimo (cinese tradizionale: \u56db\u66f8; cinese semplificato: \u56db\u4e66; pinyin: S\u00ec Sh\u016b) (da non confondere con i Quattro grandi romanzi classici della letteratura cinese), sono i testi della letteratura cinese classica selezionati da Zhu Xi, sotto la dinastia Song, come testi introduttivi al Confucianesimo. I Quattro Libri sono: \"Il grande studio\", \"Il giusto mezzo\", i \"Dialoghi\" e il \"Mencio\". I Quattro libri furono i testi base degli esami imperiali sotto le dinastie Ming e Qing.\nIl \"Grande studio\".\nIl \"Grande studio\" (cinese tradizionale: \u5927\u5b78; cinese semplificato: \u5927\u5b66; pinyin: d\u00e0xu\u00e9) era in origine uno dei capitoli del \"Libro dei riti\" (cinese tradizionale: \u79ae\u8a18; cinese semplificato: \u793c\u8bb0; pinyin: L\u01d0j\u00ec). Si tratta di un breve testo attribuito a Confucio e di nove capitoli di commenti di Zengzi, uno dei discepoli a di Confucio.\nIl \"Grande Studio\" \u00e8 importante perch\u00e9 espone molti temi della filosofia e del pensiero politico di Confucio, ed ha quindi avuto molta influenza sul pensiero cinese, classico e moderno. Il testo collega la crescita individuale a fini pi\u00f9 alti, come la pace del mondo, come collega fra loro la dimensione spirituale e materiale. Inoltre, definendo il cammino dell'apprendimento (dao) in termini politici e sociali, il \"Grande Studio\" collega la dimensione spirituale alla pratica e presenta una visione del dao secondo un punto di vista diverso da quello proprio del taoismo. In particolare, il \"Grande Studio\" individua nel pensiero confuciano una tensione rivolta pi\u00f9 al mondo presente e all'agire che non alla pura contemplazione e alla trascendenza come nel taoismo.\nIl \"Giusto mezzo\".\nIl \"Giusto mezzo\" (cinese: \u4e2d\u5eb8; pinyin: Zh\u014dngy\u014dng) era anch'esso in origine un capitolo del \"Libro dei riti\". Per tradizione, il \"Giusto mezzo\" \u00e8 attribuito a Zisi(\u5b50\u601d), nipote di Confucio.\nQuesto breve libro di 33 capitoli propone un cammino verso la virt\u00f9 perfetta e si concentra sulla \"via\" (cinese: \u9053; pinyin: d\u00e0o) prescritta per mandato del cielo non solo ai sovrani, ma a tutti gli uomini. Seguire queste istruzioni celesti con lo studio e l'insegnamento porter\u00e0 automaticamente alla virt\u00f9 confuciana.\nI \"Dialoghi\".\nI \"Dialoghi\" (cinese tradizionale: \u8ad6\u8a9e|; cinese semplificato: \u8bba\u8bed; pinyin: L\u00fany\u01d4) sono la registrazione dei discorsi di Confucio e dei suoi discepoli e delle discussioni fra loro.\nA partire dai tempi di Confucio, i \"Dialoghi\" hanno profondamente influenzato la filosofia e i valori morali della Cina e dei paesi dell'Asia orientale. Gli esami imperiali erano incentrati sugli studi confuciani, e presupponevano che i candidati citassero ed applicassero le parole di Confucio nei loro elaborati.\nIl \"Mencio\".\nIl \"Mencio\" (cinese: \u5b5f\u5b50; pinyin: m\u00e8ng z\u012d) \u00e8 una raccolta di conversazioni del filosofo Mencio con i re del suo tempo. Al contrario degli scritti che riportano il pensiero di Confucio, generalmente brevi e scarni, il \"Mencio\" \u00e8 composto di lunghi dialoghi in una prosa prolissa.\nMencio sosteneva che gli esseri umani sono dotati di un senso morale innato, e che la societ\u00e0 li corrompe per mancanza di stimoli alla crescita individuale. La crescita morale ha quindi lo scopo di riportare le persone alla loro moralit\u00e0 innata. Coerente con la sua visione individualistica, Mencio sosteneva il diritto di un popolo di rovesciare un sovrano che ignorasse i bisogni dei suoi sudditi o il cui regno fosse ingiusto e crudele."}
{"id": "1659025", "revid": "106872", "url": "https://it.wikipedia.org/wiki?curid=1659025", "title": "1a Panzer Division", "text": ""}
{"id": "1659026", "revid": "767487", "url": "https://it.wikipedia.org/wiki?curid=1659026", "title": "Ash Wednesday (film)", "text": "Ash Wednesday \u00e8 un film del 2002 scritto e diretto da Edward Burns: presentato al Tribeca Film Festival il film \u00e8 ambientato nel quartiere di Hell's Kitchen nel mercoled\u00ec delle ceneri del 1983.\nTrama.\nNel quartiere di Hell's Kitchen, l'irlandese Francis Sullivan vede riapparire, dopo tre anni, il fratello minore Sean, creduto morto da tutti. La notizia del ritorno di Sean scatena l'ira della gang rivale e del boss locale, tanto che Francis si vede costretto a proteggere il fratello e la moglie Grace."}
{"id": "1659027", "revid": "106872", "url": "https://it.wikipedia.org/wiki?curid=1659027", "title": "1\u00aa Panzer Division", "text": ""}
{"id": "1659030", "revid": "106872", "url": "https://it.wikipedia.org/wiki?curid=1659030", "title": "1\u00aa Panzerdivision", "text": ""}
{"id": "1659037", "revid": "123436459", "url": "https://it.wikipedia.org/wiki?curid=1659037", "title": "Giuseppe Buonocore", "text": "\u00c8 stato sindaco di Napoli tra il 1946 e il 1948, primo sindaco eletto dopo la caduta del fascismo.\nBiografia.\nFiglio di Luigi e Giovanna Della Rosa, si trasfer\u00ec in giovane et\u00e0 a Napoli per motivi di studio. Di ispirazione monarchica fu titolare della cattedra di diritto ecclesiastico presso l'Universit\u00e0 degli Studi di Napoli Federico II.\nFece parte della Massoneria, fu iniziato il 6.12.1922 nella \"Loggia Nazionale\" della Gran Loggia d'Italia."}
{"id": "1659047", "revid": "47767", "url": "https://it.wikipedia.org/wiki?curid=1659047", "title": "Chiesa di San Vigilio", "text": ""}
{"id": "1659049", "revid": "1775883", "url": "https://it.wikipedia.org/wiki?curid=1659049", "title": "Bills, Bills, Bills", "text": "Bills, Bills, Bills \u00e8 un brano R&amp;B delle Destiny's Child, pubblicato come primo singolo del secondo album del gruppo, \"The Writing's on the Wall\", nel giugno 1999. Il singolo, prodotto da Kevin \"She'kspere\" Briggs e scritto dai membri della band Beyonc\u00e9 Knowles, Kelly Rowland e Letoya Luckett insieme a Kandi Burruss delle Xscape, \u00e8 stato il primo pezzo del gruppo a raggiungere la prima posizione in USA e il secondo nelle classifiche R&amp;B. La canzone ha avuto successo in tutto il mondo, e ha garantito alla band la sua prima nomination ai Grammy Awards, come Miglior Canzone R&amp;B e Miglior Interpretazione R&amp;B di un Gruppo o un Duo.\nComposizione e testo.\nLa canzone \u00e8 stata prodotta da She'kspere e scritta da Kandi Burruss, e strumentalmente si appoggia principalmente su una base di clavicembalo con grande uso di archi durante i ritornelli. Il singolo \u00e8 il primo della band a mettere in luce gli intenti protofemministi e denigratori nei confronti dell'universo maschile, presenti in vari singoli successivi, da \"Bug a Boo\" a \"Independent Women Part I\". In questo caso l'oggetto del disprezzo sono gli uomini tirchi e che non pagano i conti delle proprie ragazze. Beyonc\u00e9 canta le strofa, riferendosi al proprio ragazzo, recriminandogli che la loro storia \u00e8 partita molto bene all'inizio ma che ora lui si sta rilassando troppo fino al punto da farsi pagare tutto: usa la macchina di lei senza riempirla di benzina, usa le sue carte di credito per fare shopping e fare regali ai suoi amici, usa il suo cellulare chiamando chiunque conosca, senza ammettere di aver fatto lui quelle chiamate. Il ponte della canzone \u00e8 cantato da Kelly, la quale apostrofa il proprio ragazzo con termini quali frivolo, buono a nulla, pezzente, chiedendosi perch\u00e9 non ha trovato qualcun altro. Il ritornello spiega che si pu\u00f2 stare bene in coppia solo se l'uomo paga tutti i conti della propria ragazza, a cominciare da quelli del telefono e dell'automobile; se questo non accadr\u00e0, la storia volger\u00e0 al termine.\nIl brano richiama molto un'altra hit del 1999, \"No Scrubs\" delle TLC, un altro pezzo dai contenuti femministi che tra l'altro \u00e8 stato prodotto da She'kspere e scritto da Kandi Burruss come questo. Con il successo sono arrivate anche molte critiche alle tematiche affrontate dal testo, ritenute fin troppo offensive per il genere maschile. Le Destiny's Child hanno cercato di ribattere spiegando che la canzone non si riferisce a tutti gli uomini, ma solo a quelli che non pagano nulla alle proprie ragazze, e che l'intento era soprattutto quello di dare forza alle donne.\nVideo musicale.\nIl video musicale \u00e8 stato diretto da Darren Grant, ed \u00e8 ambientato in un salone di bellezza, in omaggio alla madre di Beyonc\u00e9, Tina Knowles, stylist del gruppo e proprietaria in passato di uno dei saloni di bellezza pi\u00f9 famosi di tutta Houston. Le ragazze interpretano il ruolo di quattro parrucchiere, che sparlano dei propri ragazzi mentre lavorano le capigliature delle proprie clienti. Il video si apre con la porta d'ingresso che lascia entrare la camera nel salone e si chiude con la camera che esce dal locale dalla stessa entrata, con la porta che si chiude. Prima che la canzone abbia inizio, c'\u00e8 una piccola scena in cui Beyonc\u00e9 litiga col proprio ragazzo che ha sperperato i soldi di lei. Il salone ha pareti bianche e arredamento rosa, e presenta una grande buca al centro, dove altre clienti vengono fatte accomodare. In un'altra scena le cantanti appaiono in una grande stanza scura, dove sono esposti dei loculi in cui sono rinchiusi dei ragazzi che rappresentano difetti tipici del genere maschile tramite il loro atteggiamento e delle targhe che definiscono il loro carattere: buono a nulla, spiantato, sfigato ecc. Nella terza e ultima scena le ragazze, fasciate in succinti abiti blu metallico, eseguono una coreografia sullo sfondo di una grande vetrata. Nella scena principale ambientata nel salone, le cantanti ballano utilizzando gli sgabelli tipici dei coiffeur. All'improvviso entra anche una drag queen, che getta a terra la propria parrucca, lamentandosi del lavoro del negozio. L'abbigliamento e il look delle 4 ragazze \u00e8 piuttosto kitsch: nella scena del salone vestono abiti rosa e bianchi, in tinta con l'arredamento del locale, mentre nella scena dei ragazzi in vetrina, indossano delle mise optical-zebrate.\nRiconoscimenti.\nNonostante le critiche il pezzo \u00e8 stato inserito dalla rivista \"Q\" nella lista delle mille e una canzoni migliori di tutti i tempi, tra i migliori dieci brani R&amp;B. Inoltre questo \u00e8 stato il primo brano della band a ricevere una nomination ai Grammy, nello specifico in due categorie: come Best R&amp;B Performance by a Group or a Duo e Best R&amp;B Song. La webzine Pitchfork, che \u00e8 solitamente attenta soprattutto agli artisti pi\u00f9 underground e alternativi, ha inserito il brano nella lista delle 200 migliori canzoni degli anni 1990 alla posizione 155, definendolo un \"grande brano di nervoso R&amp;B post-Timbaland\".\nAccoglienza.\nNonostante le critiche il pezzo \u00e8 stato inserito dalla rivista \"Q\" nella lista delle mille e una canzoni migliori di tutti i tempi, tra i migliori dieci brani R&amp;B. Il singolo \u00e8 il primo della band ad aver raggiunto il numero 1 nella Billboard Hot 100. Entrato al numero 84, ha raggiunto la prima posizione solo 5 settimane pi\u00f9 tardi, rimanendo in classifica 20 settimane. Nella Hot R&amp;B/Hip-Hop Singles &amp; Tracks \u00e8 stato il secondo singolo della band a raggiungere il numero 1 dopo \"No, No, No\" dell'anno precedente. \"Bills, Bills, Bills\" \u00e8 rimasto alla prima posizione per nove settimane consecutive, pi\u00f9 di qualunque altro singolo del 1999 e di tutti i singoli del gruppo in generale. Il singolo \u00e8 stato classificato nono tra i brani che hanno venduto di pi\u00f9 nel 1999 ed \u00e8 uno dei pochi della band ad essere stato certificato disco d'oro. in patria. Nella classifica R&amp;B di fine anno, il singolo \u00e8 stato inserito alla quinta posizione tra i cento brani R&amp;B di maggior successo del 1999.\nNel Regno Unito ha raggiunto la sesta posizione, vendendo pi\u00f9 di 165.000 copie. In Nuova Zelanda \u00e8 stato il primo singolo della band ad entrare nella top15, raggiungendo la posizione numero dodici. In Australia \u00e8 stato il loro primo singolo a entrare in classifica, arrivando al numero ventisei. Sia in Canada che nei Paesi Bassi ha raggiunto la posizione numero nove, mentre nel Belgio olandofono \u00e8 stata la prima canzone del gruppo ad entrare in classifica, raggiungendo il numero otto e passando tredici settimane in classifica. In Francia il singolo \u00e8 arrivato alla posizione numero venti, diventando il primo singolo della band ad essere entrato nella top20. In Svizzera e in Svezia invece il pezzo non \u00e8 riuscito a superare il successo di \"No, No, No\" come \u00e8 avvenuto in quasi tutti gli altri paesi, essendo arrivato al numero ventotto nelle classifiche svizzere e al numero trenta in quelle svedesi, contro le posizioni numero tredici e quindici raggiunte da \"No, No, No\" nelle rispettive classifiche.\nTracce.\nStati Uniti.\n\"Side A\"\n\"Side B\"\n\"Side A\"\n\"Side B\"\nFrancia.\n\"Side A\"\n\"Side B\"\nCover.\nIl pezzo \u00e8 stato reinterpretato nel 2011 da Darren Criss per la colonna sonora del telefilm \"Glee\", pubblicato come singolo digitale e raccolto nell'album \"Glee presents: The Warblers\"."}
{"id": "1659050", "revid": "254059", "url": "https://it.wikipedia.org/wiki?curid=1659050", "title": "Carnevale di Castel Goffredo", "text": "Il Carnevale di Castel Goffredo \u00e8 un carnevale storico che si svolge nell'omonima citt\u00e0 in provincia di Mantova.\nRisalente al 1872 ha la sua maschera caratteristica in Re Gnocco, monarca dai pieni poteri. Ogni quattro anni, nel giorno della sua incoronazione - il venerd\u00ec gnoccolaro - pronuncia il discorso della corona e ai suoi sudditi affamati vengono distribuiti gratuitamente gli gnocchi.\nStoria.\nLe origini del venerd\u00ec gnoccolaro risalgono a Verona, alla fine del carnevale del 1531, allorch\u00e9 Tommaso da Vico offr\u00ec all'affamato popolo della contrada di San Zeno farina, burro e formaggio dai quali scatur\u00ec un impasto che, tagliato, venne consumato immediatamente nelle piazze. In segno di ringraziamento ne scatur\u00ec una festa in onore del benefattore.\nTestimoni dell'avvenimento furono Cesare Fregoso, condottiero al servizio della Serenissima e il suo segretario Matteo Bandello, novelliere. Dopo essere passato al servizio della Francia e spogliato di tutti i suoi beni, Fregoso e Bandello nel 1538 si trasferirono a Castel Goffredo alla corte del marchese Aloisio Gonzaga e il Bandello certamente raccont\u00f2 le vicende di Romeo e Giulietta che si incontrarono durante il carnevale della citt\u00e0 scaligera del 1303 (La vicenda fu poi ripresa dal Bandello nelle sue \"Novelle\" del 1554).\nPer simpatia col carnevale veronese il popolo di Castel Goffredo inizi\u00f2 a festeggiare il suo carnevale alle fine del Settecento creando il \u201c\"Re Gnoccolaro\"\u201d con la sua corte. Il re (grande di statura e gran mangiatore) viene scelto tra il popolo e la sua elezione rimane segreta sino al venerd\u00ec, giorno in cui si presenta al suo popolo. Sulla piazza vengono distribuiti gratuitamente per tutti gli gnocchi, dopodich\u00e9 si d\u00e0 il via ai festeggiamenti con sfilata di maschere e carri allegorici.\nLo storico castellano Carlo Gozzi fa riferimento ad un \u201ccarnovale\u201d gi\u00e0 il 18 febbraio 1817.\nLa nascita della maschera di Re Gnocco risale al 1872 con l'elezione di Gnocco I. La prima documentazione relativa alla incoronazione di Re Gnocco III risale invece al 1875 e precisamente ad un manifesto datato 30 gennaio 1875.\nIn occasione della nomina di Re Gnocco XL del 20 febbraio 1914 \u00e8 stato creato l'inno ufficiale del \"venerd\u00ec gnoccolaro\" in musica.\nDal 1950 in occasione dell'evento si pubblica e si distribuisce in piazza il giornale satirico \u201cIl Tartarello\u201d.\nDal 1980 Re Gnocco \u00e8 \u201cgemellato\u201d con Pap\u00e0 del Gnoco di Verona."}
{"id": "1659052", "revid": "113757", "url": "https://it.wikipedia.org/wiki?curid=1659052", "title": "Stato Libero di Fiume", "text": ""}
{"id": "1659055", "revid": "125232387", "url": "https://it.wikipedia.org/wiki?curid=1659055", "title": "Maria Sole", "text": " \u00c8 moglie del cantautore Armando Stula e sorella dell'attrice Marisa Solinas.\nBiografia.\nMaria Sole nasce a Genova, citt\u00e0 dove la famiglia (di origini sarde il padre, mentre la madre \u00e8 toscana) gestisce un bar. Esordisce nel mondo dello spettacolo nel 1957 partecipando al concorso di Miss Italia con la fascia di Miss Lecco e Miss Cinema Sardegna. Trasferitasi a Milano, inizia l'attivit\u00e0 di attrice sulle orme della sorella Marisa (ha infatti la prima piccola parte in \"Boccaccio '70\", film dove debutta come protagonista la sorella), facendosi notare per la bellezza appariscente, che le procura alcuni lavori come modella per pittori dell'Accademia di Brera e dello scultore Felice Mina. Dei servizi fotografici senza veli su alcune riviste erotiche dell'epoca (ad esempio su \"Okay for men\" n\u00b0 7 del 1968 e n\u00b0 15 del 1969) le procurano una denuncia per atti osceni in luogo pubblico: viene poi assolta con formula piena, per non aver commesso il fatto, con sentenza della Corte d'Appello di Milano.\nRecita in spaghetti western come \"Sangue chiama sangue\", soft erotici come \"Le dieci meraviglie dell'amore\" e polizieschi come \"C'era una volta un gangster\". Diventa anche la modella preferita dello scultore Francesco Messina, che la raffigurer\u00e0 in una delle sue opere pi\u00f9 note, \"La Santa Caterina\" collocata sul lungotevere di Castel Sant'Angelo. Grazie all'incontro con Armando Stula (che diventer\u00e0 suo marito nel 1970) si accosta alla musica, incidendo alcuni 45 giri tra cui \"Amo sentirvi\", insieme alla sorella e a Stula, che desta particolare scalpore sia per la copertina (in cui i tre appaiono nudi a mezzo busto) sia per la canzone stessa, con un testo con forti allusioni erotiche, che i giornali dell'epoca accostano a \"Je t'aime... moi non plus\", quale suo emulo.\nNel 1969 \u00e8 al centro di uno scandalo per aver posato nuda all'autodromo di Monza per una rivista, cosa che le procura un'accusa per atti osceni e una condanna. In precedenza aveva posato nuda per i pittori Renato Guttuso, Bruno Cassinari, Renato Marino Mazzacurati ed Ennio Morlotti.\nNel 1970 \u00e8 protagonista di un fatto di cronaca: \u00e8 lei infatti che avverte la polizia dopo aver scoperto l'ennesimo tentativo di suicidio di Stula, a seguito dell'esclusione della sua canzone dal Festival di Sanremo 1970 da parte della commissione esaminatrice. L'anno successivo, a causa dell'arresto di Stula per un'accusa di furto, la sua carriera ha una battuta d'arresto. Riprende l'attivit\u00e0 nel 1973 allestendo con il marito lo spettacolo \"Bibbia musicata\", che viene presentato con successo al \"Concorso Internazionale\" di Singapore, classificandosi al secondo posto; sempre nello stesso anno lo spettacolo viene rappresentato al \"Festival Internazionale Premio Latina\". Alla fine dell'anno i due incidono un 45 giri di beneficenza per i popoli del terzo mondo con due canzoni tratte dallo spettacolo. Continua inoltre l'attivit\u00e0 di modella, posando per una decina d'anni per Renato Guttuso.\nNella seconda met\u00e0 degli anni settanta adotta il nome d'arte di Maria Sole, diventando cantautrice ed allestendo alcuni spettacoli di teatro canzone con testi sperimentali, surreali e provocatori, affrontando molto spesso temi come la religione e la sessualit\u00e0; il primo di essi, nel 1977, \u00e8 \"Io, Delon\" (in cui l'attrice si cala nei panni dell'attore francese Alain Delon). In alcuni di questi spettacoli collabora con il marito, come ad esempio in \"Giochi proibiti dei marchesi Casati\" del 1979, ispirato alla vicenda dei marchesi Casati Stampa. Le canzoni degli spettacoli vengono raccolte in alcuni album e 45 giri incisi a cavallo tra gli anni Settanta e Ottanta. In seguito si ritira dall'attivit\u00e0 insieme a Stula (che si dedica alla pittura).\nA partire dal 1987 viene coinvolta nella causa giudiziaria legata all'eredit\u00e0 del pittore Renato Guttuso, che si protrarr\u00e0 per otto anni. Su Guttuso e sul loro lavoro insieme Maria Sole pubblica anche un libro, \"Io e il Maestro e... I miei anni con Guttuso\". Nel 1996 le cronache tornano a parlare di lei per una causa di disconoscimento legale della maternit\u00e0 intentata da Maria Sole verso Susanna, presunta figlia nata nel 1976: la Sole infatti sostiene che la vera madre della ragazza sia una prostituta che, munita della sua carta d'identit\u00e0, abbia partorito in ospedale sotto mentite spoglie. Persa la causa, la cantante far\u00e0 appello al Presidente della Repubblica, Oscar Luigi Scalfaro, chiedendo la revisione del processo.\nNel 2007 ha pubblicato un album di inediti intitolato \"La figlia di Dio\". Nel corso degli anni Duemila \u00e8 stata oggetto di una riscoperta attraverso la Rete e la trasmissione radiofonica \"Il ruggito del coniglio\", che l'ha fatta partecipare alla Coppa Rimetti (titolo dato annualmente dalla trasmissione alla peggiore canzone) con il brano \"Sono io Alain Delon\". Al termine della stagione radiofonica il pubblico, tramite voto telefonico, ha fatto vincere Maria Sole.\nIl suo ultimo lavoro discografico, \"La Marionetta\", \u00e8 stato pubblicato nel 2018."}
{"id": "1659056", "revid": "682087", "url": "https://it.wikipedia.org/wiki?curid=1659056", "title": "Calcolosi della colecisti", "text": ""}
{"id": "1659058", "revid": "110169794", "url": "https://it.wikipedia.org/wiki?curid=1659058", "title": "Pokot", "text": "I pokot sono un popolo nilotico che vive in Kenya \u2013 distretti di West Pokot e Baringo - e in Uganda \u2013 distretto di Karamoja. La lingua pokot appartiene al gruppo delle lingue Nilotiche Meridionali. Secondo l'ultimo censimento del Kenya (1999) gli abitanti del distretto del West Pokot erano 308,086, quasi tutti pokot, a cui vanno aggiunti circa 70\u00a0000 pokot che vivono in Baringo e 50\u00a0000 che vivono in Uganda. Non esistono dati aggiornati e precisi a questo riguardo.\nStoria.\nI pokot sono un gruppo nilotico che \u00e8 sceso dalla valle del Nilo verso il XV secolo, parte della grande migrazione che ha visto i nilotici meridionali giungere nelle regioni che occupano tutt'oggi. Non esistono documenti, e le prove archeologiche sono dubbie. La storia orale racconta che pokot, masai e turkana si siano scontrati in un'epica battaglia (XVI secolo) da cui i pokot sarebbe usciti vincitori, spingendo i masai a sud e ad est \u2013 ma un gruppo avrebbe raggiunto le pendici del monte Elgon dove vivono tuttora\u00a0\u2013 e i turkana a nord. La battaglia potrebbe essere stata combattuta nei pressi di Marich Pass, il passo che oggi divide il territorio pokot da quello turkana. Sulla strada che porta da Kapenguria a Kacheliba si trova oggi un cumulo di sassi. La tradizione vuole che vi sia sepolto un grande guerriero che port\u00f2 i pokot alla vittoria.\nDopo la battaglia, i pokot hanno occupato i terreni intorno all'attuale Kitale e le vallate alle pendici dei Cherengani Hills, fin al sud est Karamoja, ora in Uganda. I coloni inglesi li espulsero dagli altipiani attorno a Kitale per impiantare le loro fattorie. Vanamente i pokot hanno chiesto che il territorio che loro considerano ancestrale, e che \u00e8 molto fertile, venga riconsegnato loro. \nAgli inizi degli anni 1950, alcuni gruppi di pokot hanno risalito i Cherengani e vi si sono stabiliti lungo tutta la dorsale dando vita a notevoli centri (Kaibichbich, Sina, ed altri).\nVita.\nI pokot sono pastori e la loro cultura gravita sulla pastorizia, i suoi tempi e sulla cura del bestiame. Il bestiame ha un ruolo centrale nella formazione umana dei giovani. Ogni pokot, dopo l'iniziazione, \u00e8 conosciuto con il nome del suo bue preferito. Con questo animale, scelto durante il processo di crescita, il pokot avr\u00e0 sempre un rapporto di vera amicizia.\nReligione.\nLa religione tradizionale riconosce un solo Dio, creatore, con cui i pokot hanno un rapporto ambiguo. In alcuni riti, Dio sembra essere una presenza benevola. In altre occasioni, Dio \u00e8 visto come un avversario dell'uomo.\nI missionari cristiani, cattolici e protestanti, sono potuti entrare nel territorio pokot solo alla fine degli anni 1960. Prima questi distretti erano considerati dai coloni inglesi delle riserve chiuse.\nOggi, la chiesa cattolica e, in minor misura, quella evangelica, richiamano molti pokot, anche perch\u00e9 scuole e ospedali hanno permesso la penetrazione dei missionari e delle loro idee in tutto il territorio."}
{"id": "1659066", "revid": "767487", "url": "https://it.wikipedia.org/wiki?curid=1659066", "title": "Keith Mumby", "text": "\u00c8 stato un giocatore della Rugby league, famoso per aver giocato nella squadra dei Bradford Bulls tra il 1973 e il 1993 come fullback.\nBradford Northern.\nKeith Mumby inizi\u00f2 la sua carriera da professionista all'et\u00e0 di sedici anni nel Bradford Northern. Al suo debutto batt\u00e9 il record di maggior punti segnati da un debuttante. In totale fece 588 presenze per il club. Nella sua carriera totalizz\u00f2 68 trie e 779 goal."}
{"id": "1659072", "revid": "1226", "url": "https://it.wikipedia.org/wiki?curid=1659072", "title": "Chiesa di Santa Maria del Castello (Semione)", "text": ""}
{"id": "1659074", "revid": "1776051", "url": "https://it.wikipedia.org/wiki?curid=1659074", "title": "Arturo Burato", "text": "Biografia.\nNato a Montebello Vicentino, a cinque anni si trasfer\u00ec con la famiglia a San Bonifacio. Dopo aver conseguito la licenza elementare dovette contribuire all'economia familiare come contadino. Fin da giovane fu introdotto negli ambienti della cooperazione cattolica e partecip\u00f2 alle attivit\u00e0 della compagnia teatrale locale.\nA diciassette anni partecip\u00f2 alla Prima Guerra Mondiale come volontario, meritando la medaglia al valore di bronzo. A partire dal 1922 ricopr\u00ec la carica di segretario politico del Partito Popolare di San Bonifacio. Durante il ventennio fascista, poich\u00e9 non aderiva alle idee del regime, fu emarginato dall'attivit\u00e0 politico-amministrativa. Nel frattempo si spos\u00f2 con Teresa Carrarini (1928) e si dedic\u00f2 al lavoro agricolo.\nVerso la fine della seconda guerra mondiale ader\u00ec al movimento partigiano e diede ospitalit\u00e0 a soldati alleati e a disertori tedeschi in fuga. Quando le truppe tedesche abbandonarono il paese, il primo maggio 1945, fu proclamato sindaco di San Bonifacio dal Comitato di Liberazione Nazionale. Fu rieletto nel 1946 e rimase in carica fino al 1953. Il 2 giugno 1946 fu eletto deputato all'Assemblea Costituente; fu rieletto alle elezioni politiche del 1948 e rimase in carica fino al 1953. Rinunci\u00f2 in seguito agli impegni presso la capitale, poich\u00e9 lo tenevano troppo tempo lontano da casa.\nCome sindaco, realizz\u00f2 importanti opere pubbliche, come la Cantina Sociale, il metanodotto, lo stadio, l'ampliamento dell'ospedale, il potenziamento dei servizi ferroviari.\nNegli anni sessanta si occup\u00f2 della gestione dell'ospedale, ricoprendone la carica di presidente, e fu presidente provinciale dell'Unione coltivatori diretti e del Consorzio Ortofrutticolo di Belfiore d'Adige."}
{"id": "1659075", "revid": "91475", "url": "https://it.wikipedia.org/wiki?curid=1659075", "title": "Classificazione di Gram", "text": ""}
{"id": "1659081", "revid": "9536", "url": "https://it.wikipedia.org/wiki?curid=1659081", "title": "Quattro grandi libri meravigliosi", "text": ""}
{"id": "1659083", "revid": "1568601", "url": "https://it.wikipedia.org/wiki?curid=1659083", "title": "Ipogeo di \u0126al-Saflieni", "text": "L'ipogeo di \u0126al-Saflieni \u00e8 una struttura sotterranea scavata tra il 3600 a.C. circa e il 2500 a.C. a Paola, sull'isola di Malta. Si ritiene che in origine fosse un santuario, divenuto necropoli in tempi preistorici. . L'ipogeo venne impresso su 5000 francobolli da due centesimi delle isole di Malta nel 1980, per commemorare il fatto che l'UNESCO inser\u00ec questa struttura unica tra i patrimoni dell'umanit\u00e0. Venne chiuso al pubblico tra il 1992 ed il 1996 per restauro.\nVenne scoperto per caso nel 1902, quando degli operai che stavano tagliando delle cisterne per nuove abitazioni ne ruppero il soffitto. Lo studio della struttura venne all'inizio affidato a Padre Manuel Magri della Compagnia di Ges\u00f9, che diresse gli scavi per conto del Museums Committee. Magri mor\u00ec nel 1907, prima della pubblicazione della relazione sugli scavi. In seguito all'inaspettata morte di Magri, gli scavi ripresero sotto il controllo dello studioso Themistocles Zammit.\nPrimo livello.\nIl primo livello somiglia molto alle tombe scoperte a Xemxija (Malta). Alcune stanze sono in realt\u00e0 caverne naturali ampliate artificialmente. Dagli esami di datazione si \u00e8 appreso che \u00e8 il livello pi\u00f9 antico. Il secondo livello venne creato quando gli antichi costruttori decisero che il primo non era pi\u00f9 sufficiente. Questo livello si trova solo 10 metri sotto il livello della strada.\nSecondo livello.\nIl livello mostra eccellenti abilit\u00e0 nella scultura delle pietre. Si possono osservare importanti stanze, come la stanza principale, il Santo dei Santi, e la stanza dell'Oracolo.\nLa stanza principale.\nQuesta camera \u00e8 pi\u00f9 o meno circolare, scavata nella roccia. Vi si trovano numerosi trilitici; alcune cieche, altre che conducono ad altre stanze. Buona parte dei muri sono colorati di ocra. La statuetta della Donna Dormiente fu trovata in questa stanza. Al giorno d'oggi la statua \u00e8 ospitata presso il Museum of Archaeology, a La Valletta, Malta.\nLa stanza dell'Oracolo.\nLa stanza dell'Oracolo \u00e8 di forma rettangolare, ed \u00e8 una delle pi\u00f9 piccole stanze laterali. Su una delle sue pareti \u00e8 presente un foro in cui un uomo, infilandovi la testa e parlando, pu\u00f2 far udire la propria voce per tutto l'ipogeo. La voce femminile non provoca lo stesso effetto. Questa stanza possiede un soffitto dipinto in maniera elaborata, composto da spirali di ocra con globi circolari.\nLa stanza decorata.\nFuori dalla stanza dell'Oracolo, sulla destra, si trova un'ampia sala circolare, riccamente decorata con motivi geometrici. Sul muro a destra si trova il disegno di una mano umana scolpita nella roccia (\"Agius\").\nIl Buco del Serpente.\nIl secondo livello contiene una buca alta due metri che potrebbe essere stata usata per tenervi dei serpenti, o per raccogliere l'elemosina.\nSancta Sanctorum.\nIl punto focale di questa stanza \u00e8 un portone trilitico, contenuto a sua volta in uno maggiore, ed in un altro ancora.\nTerzo livello.\nIl piano pi\u00f9 basso non contiene ossa o offerte, solo acqua. Si suppone che sia stato usato come deposito, probabilmente di frumento.\nTurismo.\nL'ipogeo di \u0126al-Saflieni \u00e8 una famosa attrazione turistica, grazie alla sua et\u00e0. L'Heritage Malta (l'istituzione che protegge i beni storici del luogo) permette a solo 60 visitatori al giorno di accedere all'ipogeo. Raccomanda ai turisti di prenotare con molto anticipo per essere sicuri di trovare posto."}
{"id": "1659085", "revid": "731511", "url": "https://it.wikipedia.org/wiki?curid=1659085", "title": "Louis Holmes", "text": "Carriera.\nDa giovane Holmes si trasfer\u00ec ad Edmonton iniziando a giocare ad hockey con gli Edmonton Bruins dal 1928 al 1930. Nel 1931 esord\u00ec nel mondo professionistico collezionando 41 presenze con i Chicago Black Hawks nella National Hockey League (NHL). L'anno successivo gioc\u00f2 18 partite con gli Hawks, mentre per il resto della stagione gioc\u00f2 per la squadra di St. Paul/Tulsa nella American Hockey Association. Trascorse il resto della propria carriera professionistica in AHA e nella Pacific Coast Hockey League.\nNel 1942 si arruol\u00f2 per combattere nella seconda guerra mondiale. Una volta tornato Holmes gioc\u00f2 in diversi campionati senior hockey nell'area di Edmonton fino al ritiro definitivo nel 1949.\nConclusa la carriera da giocatore Holmes port\u00f2 al successo olimpico gli Edmonton Mercurys in rappresentanza del Canada ai giochi olimpici di Oslo 1952. Dal 2007 fino alla sua morte Holmes fu la persona pi\u00f9 anziana ancora in vita ad aver giocato in NHL."}
{"id": "1659094", "revid": "767487", "url": "https://it.wikipedia.org/wiki?curid=1659094", "title": "Come una goccia d'acqua", "text": "Come una goccia d'acqua \u00e8 un album della cantante italiana Syria, pubblicato nel 2000 dall'etichetta discografica CGD. L'album \u00e8 stato poi ristampato all'inizio dell'anno successivo, con l'aggiunta del brano presentato da Syria al Festival di Sanremo 2001: \"Fantasticamenteamore\"."}
{"id": "1659095", "revid": "767487", "url": "https://it.wikipedia.org/wiki?curid=1659095", "title": "No Looking Back", "text": "No Looking Back \u00e8 un film drammatico del 1998 scritto, diretto e prodotto da Edward Burns, incentrato sulla relazione tra Charlie e Claudia."}
{"id": "1659100", "revid": "287204", "url": "https://it.wikipedia.org/wiki?curid=1659100", "title": "Dan Balan", "text": ""}
{"id": "1659102", "revid": "767487", "url": "https://it.wikipedia.org/wiki?curid=1659102", "title": "Station Wagon (album)", "text": "Station Wagon \u00e8 un album della cantante italiana Syria, pubblicato nel 1998 dall'etichetta discografica RTI.\nContiene \"Sul confine\", cover dell'omonima canzone di Cristiano De Andr\u00e9."}
{"id": "1659103", "revid": "56620", "url": "https://it.wikipedia.org/wiki?curid=1659103", "title": "Pierre Joseph Proudhon", "text": ""}
{"id": "1659105", "revid": "765341", "url": "https://it.wikipedia.org/wiki?curid=1659105", "title": "Matthias Herget", "text": "Carriera.\nClub.\nLibero, gioc\u00f2 in Bundesliga 239 partite, andando a segno 26 volte, con le maglie di e Bayer Uerdingen, squadra con cui vinse la Coppa di Germania nel 1985. Termin\u00f2 la carriera nel 1990 in Zweite Bundesliga con lo .\nNazionale.\nPartecip\u00f2 con la al e al segnando in tutto 4 reti in 39 presenze, una delle quali all'Italia in una amichevole del 1986."}
{"id": "1659106", "revid": "124911814", "url": "https://it.wikipedia.org/wiki?curid=1659106", "title": "L'angelo (album Syria)", "text": "L'angelo \u00e8 un album della cantante italiana Syria, pubblicato nel 1997 dall'etichetta discografica RTI.\nL'album \u00e8 stato prodotto da Claudio e Tullio Mattone e contiene \"Sei tu\", la canzone con la quale Syria ha partecipato a Sanremo nel 1997 e si \u00e8 calassificata terza nella sezione Big.\nLa canzone \"L'angelo\" \u00e8 stata reinterpretata da Anna Tatangelo nel 2001."}
{"id": "1659109", "revid": "148107", "url": "https://it.wikipedia.org/wiki?curid=1659109", "title": "Serie divergente", "text": "In matematica, una serie divergente \u00e8 una serie infinita non convergente n\u00e9 indeterminata. In altre parole, la successione delle somme parziali diverge, cio\u00e8: per ogni formula_1 esiste un indice formula_2 tale che, per ogni formula_3, formula_4, ove formula_5 \u00e8 per l'appunto la successione delle somme parziali.\nSe una serie converge, il termine generale della serie deve tendere a 0. Cos\u00ec, una serie nella quale il termine generale tende a un valore diverso da 0 diverge.\nNon tutte le serie i cui termini tendono a 0 convergono. Il pi\u00f9 semplice esempio di serie divergente \u00e8 la serie armonica.\nLa sua divergenza fu dimostrata dal matematico medievale Nicole Oresme.\nIn campi specializzati della matematica, valori possono essere assegnati a certe serie divergenti. Il metodo della sommatoria \u00e8 una funzione parziale che associa alla serie un valore. Per esempio la somma di Ces\u00e0ro assegna alla serie di Grandi\nformula_7\nil valore 1/2 . Il metodo utilizza la media delle somme parziali. Altri metodi possono utilizzare le continuazioni analitiche, le regolarizzazioni e le rinormalizzazioni.\nLa serie armonica generalizzata\nStoria.\nPrima del diciannovesimo secolo, le serie divergenti erano largamente utilizzate da Eulero e altri, ma spesso portavano a risultati confusi o contraddittori. L'idea di Eulero che ogni serie divergente potesse avere una somma naturale, senza aver ancora definito cosa fosse una serie di questo tipo, era ancora un problema. Cauchy aveva dato una rigorosa definizione di quelle convergenti (criterio di convergenza di Cauchy), per molto tempo le serie divergenti rimasero escluse dal panorama matematico. Esse riapparvero quando Poincar\u00e9 present\u00f2 il suo lavoro sulle serie asintotiche. Nel 1890, Ces\u00e0ro defin\u00ec esplicitamente un metodo. Negli anni successivi molti altri matematici diedero altre definizioni, non sempre compatibili: diverse definizioni potevano portare infatti a diversi risultati."}
{"id": "1659110", "revid": "247222", "url": "https://it.wikipedia.org/wiki?curid=1659110", "title": "Non ci sto (album Syria)", "text": "Non ci sto \u00e8 l'album di debutto della cantante italiana Syria, pubblicato nel 1996 dall'etichetta discografica Easy Records Italiana. Nello stesso anno, la cantante ha vinto il Festival di Sanremo 1996 nella categoria delle Nuove Proposte con il brano \"Non ci sto\", che ha dato il titolo al disco.\nL'album contiene le canzoni \"Piano piano dolce dolce\", \"Sogno\" e \"Sei bellissima\", cover rispettivamente di Peppino di Capri, Mietta e Loredana Bert\u00e8."}
{"id": "1659111", "revid": "260676", "url": "https://it.wikipedia.org/wiki?curid=1659111", "title": "Evoluzione territoriale dell'Italia", "text": "L'evoluzione territoriale dell'Italia \u00e8 avvenuta in differenti momenti storici e politici; nella presente pagina sono indicati tutti i cambiamenti territoriali dello Stato italiano dal 1861 a oggi.\nModifiche.\n1861.\nNel 1861 venne creato il Regno d'Italia. Con la prima convocazione del Parlamento italiano del 18 febbraio 1861 e la successiva proclamazione del 17 marzo, Vittorio Emanuele II fu proclamato il primo Re d'Italia.\nLe frazioni di San Martino e Campione situate nella sponda opposta del lago di Lugano con la Convenzione italo-svizzera di Lugano passarono alla Svizzera.\n1866.\nCon la Pace di Vienna venne annesso all'Italia il residuo Veneto austriaco (la Valle d'Ampezzo era allora parte integrante del Tirolo e rimase austriaca), quasi tutto il Friuli (eccetto il Cervignanese, la zona tra Judrio e Isonzo, e quella tra il fiume Pontebba e lo spartiacque di Camporosso. La conca di Tarvisio era allora parte integrante della Carinzia e rimase anch'essa austriaca), Mantova e la parte orientale della odierna omonima provincia.\n1870.\nCon la Presa di Roma del 20 settembre 1870 e il relativo plebiscito venne annesso lo Stato Pontificio, formato allora dalla maggior parte dell'odierno Lazio.\nIn questo anno venne unificata politicamente tutta la penisola italiana, ad eccezione della Serenissima Repubblica di San Marino, per la prima volta dai tempi dell'Impero romano.\n1873.\nL'Impero austro-ungarico occupa militarmente l'arcipelago di Pelagosa.\n1919.\nCon la Conferenza di Parigi vennero annessi all'Italia il Trentino, compresi i comuni di Magasa e di Valvestino oggi in provincia di Brescia, l'Alto Adige fino al Brennero, la conca di Ampezzo, la conca di Tarvisio fino al villaggio di Th\u00f6rl, la sella di Dobbiaco, Pontebba austriaca.\nFurono occupate militarmente per un paio d'anni, ma non annesse, le aree della Dalmazia promesse dal Trattato segreto di Londra, che erano una delle ragioni che avevano fatto entrare l'Italia nella prima guerra mondiale.\n1920.\nCon il Trattato di Rapallo furono annessi all'Italia la Venezia Giulia orientale, Trieste, l'Istria, Zara, Cherso, Lussino, Pelagosa e Lagosta.\nCon il Trattato di Tirana l'isola di Saseno fu annessa all'Italia, gi\u00e0 occupata dalle forze armate italiane dal 1914 e annessa alla provincia di Zara.\n1924.\nCon il trattato di Roma gran parte dello Stato libero di Fiume pass\u00f2 all'Italia. Rimanevano esclusi l'entroterra di Fiume e il porto Baross, nella foce del fiume Eneo, che furono annessi alla Jugoslavia.\nLa frazione di Th\u00f6rl (in italiano \"Porticina\"), nella conca di Tarvisio, pass\u00f2 dall'Italia all'Austria e il confine venne arretrato fino a \"Coccau\".\n1929.\nCon i Patti Lateranensi si ebbe la nascita della Citt\u00e0 del Vaticano. L'Italia perse 0,44 km\u00b2.\n1932.\nDefinizione ufficiale dei confini tra Italia e Citt\u00e0 del Vaticano.\n1941.\nAnnessione all'Italia della provincia di Lubiana, di Cattaro, delle isole dalmate e di met\u00e0 della Dalmazia, che formarono il Governatorato della Dalmazia. Questa annessione fu ufficialmente riconosciuta solo dagli stati dell'Asse e dur\u00f2 fino al settembre 1943.\n1942.\nCon una convenzione italo-svizzera venne determinato e rettificato il confine al passo del Fieno tra Livigno e Pontresina, inoltre venne determinato il confine sulla testata della valle Orsera tra Livigno e Poschiavo, sul monte Masuccio tra Brusio e Tirano, della testata del torrente Lovero tra Villa di Chiavenna e Castasegna. Inoltre venne determinato anche il confine sul Ponte del Mut d'Avers e la sommit\u00e0 di Cimalmotta (Val di Lei) tra i comuni di Avers, Innerferrera e Piuro. Un altro confine determinato era sul Passo Baldiscio tra Mesocco e Isolato (ora Madesimo). \nNel Comasco venne ratificato il confine nel versante sinistro di Val di Gotta fra Arogno e Pellio Intelvi, poi in localit\u00e0 Costa di Sella tra Muggio e San Fedele Intelvi, nel varesotto sul Laghetto di Lavena (Lago di Lugano) tra Ponte Tresa, Caslano e Lavena Ponte Tresa, sul Tresa tra Ponte Tresa, Croglio, Monteggio, Lavena Ponte Tresa e Cadegliano-Viconago. Nel Varesotto venne ratificato il confine tra Monticello di Finardo e la Punta di Pol\u00e0 tra Indemini e Veddasca.\nNell'ossolano venne ratificato il confine sul Passo di Gries tra Ulrichen e Formazza. Tra la rotabile del Sempione e Pizzo l'Omo, tra i comuni di Zwischbergen e Trasquera. Sulla Punta Gnifetti nei pressi del Rifugio Regina Margherita venne rettificato il confine tra Zermatt, Macugnaga e Alagna Valsesia. Presso il Rifugio Principe di Piemonte sul Passo del Teodulo venne ratificato il confine tra Zermatt e Valturnenza (oggi Valtournenche).\n1947.\nOltre a perdere le colonie, con il trattato di Parigi l'Italia perse tutti i territori occupati nella Seconda guerra mondiale, cedette alla Francia il comune di Tenda, parte dei comuni di Briga (vedi anche Briga Alta), Valdieri e Olivetta San Michele (le frazioni di Piena e di Libri), il passo del Monginevro, la zona del monte Chaberton, la Valle Stretta del monte Thabor, la zona del colle del Moncenisio ed una parte del territorio del colle del Piccolo San Bernardo, cedette alla Jugoslavia quasi tutta la Venezia Giulia, il territorio della provincia di Zara, l'isola di Lagosta e l'arcipelago di Pelagosa e cedette al neonato Territorio Libero di Trieste parte della Venezia Giulia.\n1953.\nCon una convenzione italo-svizzera, lungo l'asse della Roggia Molinara, tra Chiasso e Como, venne rettificato il confine.\n1954.\nPassaggio della zona A del Territorio Libero di Trieste all'amministrazione italiana (ad eccezione di alcune frazioni del comune di Muggia).\n1955.\nIn Val di Lei (provincia di Sondrio) in seguito all'Accordo di Roma, 0,50\u00a0km\u00b2 passarono alla Svizzera per la costruzione della diga idroelettrica sul Reno di Lei. Una particella di analoga estensione, sempre nel comprensorio della Val di Lei, venne ceduta dalla Svizzera all'Italia in compensazione, ai sensi e per gli effetti della Convenzione tra la Confederazione Svizzera e la Repubblica Italiana concernente una modificazione di confine nella Valle di Lei, conclusa il 25 novembre 1952 ed entrata in vigore il 23 aprile 1955.\n1974.\nIl confine, che divideva Claviere tra Italia e Francia, venne fatto passare oltre le case del paese.\n1975.\nCol Trattato di Osimo venne annessa la zona A del Territorio Libero di Trieste amministrata dal 1954 e contemporaneamente l'Italia rinunci\u00f2 a ogni pretesa sulla zona B, in amministrazione jugoslava. \nNella stessa occasione furono stabilite alcune rettifiche territoriali a vantaggio dell'Italia come la restituzione della cima del Monte Sabotino, in cambio della costruzione da parte italiana della cosiddetta Strada di Osimo (necessaria per collegare direttamente Nova Gorica col Collio sloveno senza dover risalire la valle dell'Isonzo fino a Plava), l'evacuazione di alcune sacche di occupazione jugoslave in territorio italiano nella zona del Monte Colovrat e la sistemazione dello status del Cimitero di Merna, diviso dal confine dal 1947 e con il filo spinato ed una rete metallica che passava tra le tombe, passato interamente sotto sovranit\u00e0 jugoslava in cambio di un equivalente porzione di territorio ceduto all'Italia nelle sue immediate vicinanze.\n1976.\nCon una convenzione italo-svizzera venne ratificato il confine sul torrente Breggia nei pressi della Roggia Molinara, e 1\u00a0285\u00a0m\u00b2 passarono all'Italia mentre 1\u00a0285\u00a0m\u00b2 passarono alla Svizzera.\n1985.\nIl 31 gennaio, dopo che entr\u00f2 in vigore una convenzione italo-svizzera su due rettifiche di confine nei pressi di Chiasso (Pedrinate e Valico dei Mulini), al Valico dei Mulini 426\u00a0m\u00b2 passarono all'Italia e 426\u00a0m\u00b2 passarono alla Svizzera. Mentre a Pedrinate sulla rotabile Pedrinate\u2013Drezzo 132\u00a0m\u00b2 passarono alla Svizzera dall'Italia e 132\u00a0m\u00b2 passarono dalla Svizzera all'Italia.\n1992.\nCon una convenzione italo-svizzera, nei pressi della diga di Livigno che forma il Lago del Gallo 21\u00a0020\u00a0m\u00b2 passarono alla Svizzera e 21\u00a0020\u00a0m\u00b2 passarono all'Italia.\n2017.\nIn seguito ad un accordo italo-sloveno firmato a Trieste nel 2014, viene modificato il confine tra i due stati lungo il torrente Barbucina/Cubnica a causa di un leggero spostamento del corso d'acqua che funge da linea di confine."}
{"id": "1659116", "revid": "767487", "url": "https://it.wikipedia.org/wiki?curid=1659116", "title": "Serie convergente", "text": "In matematica, una serie convergente \u00e8 una serie tale che il limite delle sue somme parziali \u00e8 finito. Questo vuol dire che, data una successione formula_1, la serie formula_2 \u00e8 convergente se la successione delle somme parziali\nha un limite finito, cio\u00e8 se esiste finito formula_4 tale che per ogni formula_5 esiste formula_6 tale che per ogni formula_7\nIl numero formula_4 \u00e8 detto somma della serie: spesso \u00e8 difficile trovare questo numero, sebbene possa essere facile capire che una serie \u00e8 convergente.\nLa somma di due serie convergenti \u00e8 ovviamente ancora convergente, cos\u00ec come la serie prodotta dalla moltiplicazione di una serie per uno scalare; le serie convergenti formano quindi uno spazio vettoriale sul campo dei numeri reali.\nUna serie non convergente non \u00e8 necessariamente detta \"divergente\", ad esempio la serie formula_10 non \u00e8 n\u00e9 convergente n\u00e9 divergente, in quanto la sua successione delle somme parziali oscilla tra i valori formula_11 e formula_12 e quindi non ammette limite.\nAssoluta convergenza.\nUna serie \u00e8 detta assolutamente convergente se converge la serie dei valori assoluti, cio\u00e8 se la serie\nconverge.\nSi dimostra facilmente che una serie assolutamente convergente \u00e8 convergente: infatti, se si definiscono due nuove successioni\nrisulta evidente che le loro serie formula_22 e formula_23 sono a termini positivi e convergono, poich\u00e9 ogni loro termine \u00e8 minore o uguale del corrispondente termine di formula_24. Quindi la loro differenza \u00e8 anch'essa convergente, e quindi la serie originale converge, perch\u00e9 formula_25\nIl viceversa non \u00e8 vero: la serie\nconverge a formula_27, ma la serie dei valori assoluti\n\u00e8 la serie armonica, che diverge.\nCriteri di convergenza.\nPer stabilire se una serie converge o meno \u00e8 possibile usare dei criteri di convergenza, che consentono spesso di stabilire velocemente il carattere di una serie (specialmente se \u00e8 a termini positivi, cio\u00e8 se formula_29 per ogni formula_30 sufficientemente grande) senza tuttavia permettere di calcolarne effettivamente la somma.\nIl metodo principale, che viene usato per dimostrare molti altri \u00e8 il criterio del confronto: se formula_2 e formula_22 sono due serie a termini positivi tali che formula_33 per ogni formula_30 sufficientemente grande e la seconda serie converge, allora converge anche la prima. Inversamente, se la prima diverge cos\u00ec far\u00e0 la seconda.\nAltri criteri molto usati sono il criterio del rapporto e il criterio della radice: nel primo si studia il comportamento della quantit\u00e0 formula_35, mentre nel secondo della quantit\u00e0 formula_36 al tendere di formula_37 a formula_38. In entrambi i casi, se questo limite \u00e8 minore di formula_12 la serie converge, se \u00e8 maggiore diverge, mentre se \u00e8 uguale a formula_12 il criterio fallisce e non d\u00e0 informazioni sul comportamento della serie.\nPer serie a termini di segno alterno \u00e8 disponibile il criterio di Leibniz, il quale afferma che se formula_1 \u00e8 decrescente e tende a formula_11, allora la serie formula_43 converge."}
{"id": "1659118", "revid": "1873017", "url": "https://it.wikipedia.org/wiki?curid=1659118", "title": "World Karate Federation", "text": "La Federazione Mondiale di Karate, sigla WKF (dall'inglese \"World Karate Federation\"), \u00e8 una federazione sportiva fondata nel 1990 dai membri della WUKO (\"World Union of Karate-do Organizations\", cio\u00e8 \"Unione mondiale delle organizzazioni di karate\"). \u00c8 l'unica organizzazione riconosciuta dal Comitato Olimpico Internazionale.\nLa federazione si occupa di organizzare i campionati mondiali seniores (atleti dai 21 anni in su) ogni due anni sin dalla sua fondazione, mentre organizza i campionati mondiali Under 21 (dai 18 ai 21 anni) e junior (dai 16 ai 18 anni) dal 1999. Dal 2009 infine anche quelli Cadetti (dai 14 ai 16 anni). Ha sede a Madrid e il suo presidente \u00e8 Antonio Espin\u00f3s.\nNel 2020 a Tokyo il karate, sotto l'egida della WKF, parteciper\u00e0 per la prima volta nella storia ai giochi olimpici anche se ormai sono tanti anni che \u00e8 gi\u00e0 definito Sport Olimpico grazie all\u2019inclusione nel programma dei Giochi Del Mediterraneo, dei Giochi Europei, dei Giochi Olimpici Giovanili e dei Beach Games.\nCollegamenti esterni.\nSito ufficiale WKF"}
{"id": "1659122", "revid": "6923", "url": "https://it.wikipedia.org/wiki?curid=1659122", "title": "Isola Alessandro I", "text": "L'isola Alessandro I \u00e8 la pi\u00f9 grande isola dell'Antartide, con un'area di . \u00c8 situata nel mare di Bellingshausen, ad ovest della penisola Antartica, dalla quale \u00e8 separata dalla baia Margherita e dal canale di Giorgio VI, ed \u00e8 collegata alla costa antartica soltanto da una piattaforma di ghiaccio.\nL'isola fu scoperta il 28 gennaio 1821 da una spedizione russa comandata da Fabian Gottlieb von Bellingshausen, che volle intitolarla in onore dello zar Alessandro I di Russia, ma venne erroneamente considerata parte integrante del continente antartico fino al dicembre 1940, quando una spedizione con le slitte dello United States Antarctic Service (USAS), guidata da Finn R\u00f8nne, ne prov\u00f2 l'insularit\u00e0. Negli anni cinquanta fu costruita una base operativa, amministrata dal Territorio antartico britannico e chiamata Fossil Bluff.\nAttualmente l'isola viene impiegata come centro meteorologico e base di rifornimento carburante; la sua sovranit\u00e0 \u00e8 contesa tra il Regno Unito, il Cile e l'Argentina."}
{"id": "1659123", "revid": "287204", "url": "https://it.wikipedia.org/wiki?curid=1659123", "title": "Filippo Panseca", "text": "Biografia.\nArtista poliedrico e ricercatore, insieme a Laurence Gartel \u00e8 considerato uno dei due padri della computer art. Fondatore in Italia della prima cattedra di Computer Art presso l'Accademia di Belle Arti di Brera nel 1991.\nPanseca \u00e8 da sempre attento a qualsiasi innovazione tecnologica. Dalla fotografia al film e al video, da elementi meccanici, opere cinetiche, elettronici, luci e suoni, all'Arte biodegradabile, dai minerali - come fosforo e fluoro - alle opere immateriali da inviare attraverso satelliti, alle plastiche fotosensibili e al computer. \nDocente di figura ed ornato modellato al liceo artistico di Palermo dal 1964 al 1967, fond\u00f2 nel 1965 il Gruppo Tempo Sud. Nel 1965, Filippo Panseca e Renato Guttuso sono gli unici siciliani inviati alla Quadriennale di Roma. Nel 1968 si trasferisce a Milano e con Jacopo Gardella, il gruppo MID (Antonio Barrese, Alfonso Grassi, Gianfranco Laminarca e Alberto Marangoni) e Studio DIPPI (Sandra Delfino, Filippo Panseca, Michele Platania) vincono il concorso per l'allestimento del Padiglione Italia della Triennale di Milano.\nNel 1969 espone nella galleria di Lucio Amelio e nella galleria L'Obelisco con la mostra \"Fluidi Itineranti\", curata da Gillo Dorfles e nel 1970 realizza \"Lili\" che presenta alla galleria Apollinaire di Milano: un modulo componibile all'infinito, a duplice accensione intermittente, e di una durata di vita di tre anni. \nPartecipa nel 1971 a \"Videobelisco\", una rassegna dei primi esempi di videoarte italiana alla Galleria l'Obelisco di Roma con Vincenzo Agnetti, Gianni Colombo, Balla-Strawinski-Diaghilev, Franco Berdini, Cristoforo, Luca Maria Patella, Attilio Pirelli, Giovanni Valentini, Renato Roccamo curata da Francesco Carlo Crispolti.\nNel 1970 d\u00e0 inizio all'Arte biodegradabile, critici di questo nuovo movimento artistico sono Pierre Restany e Guido Ballo. Dal 1972 espone presso le gallerie di Leo Castelli a New York, di Lara Vincy a Parigi, alla galleria del Naviglio di Renato Cardazzo a Milano, Renato Roccamo alla Galleria Studio la Citt\u00e0 di Verona e alla galleria dell'Obelisco di Roma.\nNel 1973 espone alla XV Triennale di Milano per la mostra a tema \u201cHabitat\u201d alcuni moduli abitativi con applicazioni di plastiche fotosensibili.\nNel 1975 riesce l'esperimento di produrre opere da trasmettere via satellite contemporaneamente in ogni parte del mondo eseguendo un esperimento a Milano con Pierre Restany presso la Rank Xerox. Il 17 e il 18 gennaio 1976 il quotidiano \"La Repubblica\" offre ai lettori a 150.000 lire una sua opera tirata in 330.000 copie che ripeter\u00e0 con il settimanale ABC e il mensile Prova Radicale. Lo stesso anno si auto espone ad Art Basel presso le pi\u00f9 gallerie importanti partecipanti e lo stesso gesto l'anno dopo viene ripetuto in tutti i Padiglioni dei Paesi partecipanti alla Biennale di Venezia.\nNel 1979 a San Francisco elabora e stampa le prime immagini con un computer. A Milano nel 1980 con un computer monocromatico, una telecamera e un digitalizzatore, elabora una serie di immagini che, stampate, sono presentate alla galleria d'arte del Naviglio di Milano. \nNel 1981 realizza l'installazione di una Vittoria Alata effimera biodegradabile in 30 giorni sulla mano del Napoleone di Canova nel Cortile dell'Accademia di belle arti di Brera. Nel 1982 invitato alla XL Biennale di Venezia al Padiglione Italia espone una sfera biodegradabile in 60 giorni e venti opere su \"Fotodegradabilit\u00e0 o Inquinamento Estetico?\" con testo critico di Tommaso Trini. Lo stesso anno invitato ad Art Basel 6 proietta il film \"Degradable sphere\".\nNel 1986 viene invitato da Tommaso Trini ad esporre il video \"Immagini Digitali Fotodegradabili\" alla Biennale di Venezia e partecipa alla Triennale di Milano presentando \u201cIl Luogo del lavoro di Filippo Panseca\u201d, una valigia contenitore di tutto di sogni e strumenti per attuarli; \u00e8 la casa e lo studio, la cucina e la biblioteca, unendo l'arte con la scienza e la vita, il sogno e la realt\u00e0. \nDiviene noto negli anni Ottanta come realizzatore di innovative scenografie per i congressi del Partito Socialista Italiano, inventore del garofano rosso nel simbolo elettorale. Celebre il tempio di Rimini e la piramide telematica eretta nel 1989 nell'area Ansaldo di Milano. Ha inoltre collaborato come scenografo con La Scala di Milano con la Rai, Mediaset e Rete A e come designer per Kartell, Onlywood, Martini, Arteluce, Fiorucci e Baghetti.\nNel 1988 \u00e8 tra i fondatori del movimento Arte Ricca a Torino e partecipa a tutte le mostre del gruppo in Italia e all'estero. Nei primi anni novanta, brevetta e realizza Swart Art O Mat, un distributore automatico di opere d'arte programmabile a distanza e utilizzabile attraverso banconote o carta di credito. Il fruitore viene invitato a scegliere un'opera che, dopo aver inserito una banconota di 50.000 lire o una carta di credito, viene automaticamente stampata dalla macchina con la firma digitale dell'autore e un numero progressivo. L'opera, inoltre, viene automaticamente incorniciata con blister trasparente. Esempio massimo di automatizzazione del fare artistico.\nSempre pi\u00f9 forte interesse dell'artista nel rapporto tra arte, tecnologia e ambiente. Nel 2002 realizza in Cina una city car elettrica \"2be\" un'auto che ha una autonomia di 60 chilometri e funziona attraverso pannelli fotovoltaici e un piccolo motore ausiliario a scoppio. Segue anche la realizzazione di Solaria: una scultura in acciaio inox, turbine, pannelli fotovoltaici, fibre ottiche e led che produce energia elettrica.\nNel 2009, prosegue il suo percorso con una serie di opere \"Cronache Mitologiche Digitali\" che rappresentano la vita di personaggi noti dalla politica all'industria rappresentati in veste di divinit\u00e0 con i loro pregi e difetti, vizi e virt\u00f9, le opere sono state esposte a Savona al Castello di Priamar e successivamente alla galleria Battaglia di Milano.\nEsegue per la prima volta la \u201cTrasmissione di un'opera attraverso il pensiero\u201d presso la Galleria Rizzuto di Palermo nel giugno 2012. L'artista dal 1980 produce a Pantelleria l'opera da bere \"Panseca Passum deorum Divina Proportione\" in una tiratura di 3.000 bottiglie numerate e firmate ogni 10 anni.\nDal 2015 l'artista con una tecnica innovativa realizza le opere fotocatalitiche che sono state presentate a giugno per la prima volta presso la Galleria Adalberto Catanzaro di Bagheria (Palermo) e successivamente al Museo di Palazzo Riso di Palermo. Si tratta di opere depuratori d'aria naturali attraverso applicazioni di nanotecnologie che con la luce, riducono gli inquinanti nell'aria, eliminano gli odori, e distruggono gli agenti patogeni dannosi, rendendo gli ambienti pi\u00f9 igienici e confortevoli."}
{"id": "1659128", "revid": "486946", "url": "https://it.wikipedia.org/wiki?curid=1659128", "title": "Omicidio di JonBenet Ramsey", "text": ""}
{"id": "1659130", "revid": "287204", "url": "https://it.wikipedia.org/wiki?curid=1659130", "title": "Antonio Espin\u00f3s", "text": "Dopo un passato da karateka ha intrapreso la carriera di dirigente sportivo. Attualmente \u00e8 il presidente della WKF e della EKF."}
{"id": "1659133", "revid": "219110", "url": "https://it.wikipedia.org/wiki?curid=1659133", "title": "Centrino 2 vPro", "text": "Centrino 2 vPro \u00e8 il nome commerciale di una delle 2 versioni della piattaforma Montevina sviluppata da Intel per i computer portatili come evoluzione della precedente Centrino Pro Santa Rosa, la prima piattaforma che \u00e8 stata commercializzata con 2 marchi differenti (Centrino Pro e Centrino Duo) a seconda del settore in cui veniva impiegata. La prima generazione di Centrino 2 vPro, Montevina, \u00e8 prevista per giugno 2008.\nAl pari di quanto accaduto anche per la piattaforma che sta precedendo Montevina, Santa Rosa, il nome commerciale Centrino 2 vPro sar\u00e0 destinato ai sistemi pensati per il settore business, mentre la maggior parte delle configurazioni basate su Montevina verranno commercializzate sotto il nome di Centrino 2. La differenza principale \u00e8 l'assenza, in quest'ultima di quelle tecnologie che possono essere utili in ambito business.\nI tre componenti chiave della piattaforma Centrino 2 vPro.\nAl pari di quanto fatto per le altre generazioni della piattaforma Centrino, e in particolare per la Centrino 2, cos\u00ec anche Centrino 2 vPro sar\u00e0 basata su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi.\nCaratteristiche principali della piattaforma Centrino 2 vPro.\nLa piattaforma precedente a Centrino 2 vPro, vale a dire Centrino Pro, era basata su un'unica generazione e non su due come \u00e8 successo per le piattaforme principali (Centrino e Centrino Duo). Il motivo \u00e8 semplice: Centrino Pro non \u00e8 stata presentata contestualmente alla prima generazione di Centrino Duo, ma solo insieme alla seconda generazione. Dato che poi Intel ha deciso che le generazioni successive sarebbero diventate appunto Centrino 2 Centrino 2 vPro, il marchio Centrino Pro (poi rinominato in Centrino vPro a inizio 2008) ha avuto vita breve. Per il futuro, non \u00e8 ancora dato sapere se anche Centrino 2 vPro vivr\u00e0 per una o due generazioni dato che Intel non ha ancora annunciato il nome commerciale della piattaforma che seguir\u00e0 Montevina.\nMontevina.\nPochi mesi dopo la presentazione della seconda generazione di Centrino Duo e quindi del Core 2 Duo Merom, a gennaio 2008 Intel ha presentato il suo successore, ovvero il secondo processore mobile ad essere basato sull'architettura Intel Core Microarchitecture, conosciuto come Core 2 Duo Penryn. In questo caso non si tratta di un processore completamente nuovo, dato che l'architettura \u00e8 rimasta la stessa di Merom, ma \u00e8 caratterizzato da diversi affinamenti che lo rendono in grado di \"spremere\" al meglio le potenzialit\u00e0 dell'architettura \"Core\". Al pari di quanto gi\u00e0 avvenuto in passato, il lancio del nuovo processore non ha coinciso immediatamente con il lancio della nuova piattaforma; inizialmente infatti si \u00e8 visto solo un aggiornamento della sola CPU nei sistemi pensati per la piattaforma Centrino Duo Santa Rosa. Per questo motivo la piattaforma di riferimento rimane ancora Santa Rosa, sebbene basata sul nuovo processore, e quindi rinominata formalmente \"Santa Rosa Refresh\". Si tratta in effetti dello stesso approccio che Intel aveva gi\u00e0 utilizzato al momento della presentazione del secondo Pentium M (Dothan) che aveva in un primo tempo semplicemente aggiornato la piattaforma Carmel precedente, e anche al momento della presentazione del Core 2 Duo Merom che aveva a sua volta aggiornato la piattaforma Napa. Molto probabilmente il produttore ha intenzione di conservare tale approccio anche per il futuro per successive generazioni di Centrino.\nA giugno 2008 giunse l'atteso aggiornamento dell'intera piattaforma che prender\u00e0 il nome di Montevina. Di seguito i 3 componenti chiave della piattaforma:\nLe differenze di Centrino 2 vPro rispetto a Centrino 2.\nNelle versioni della piattaforma Montevina commercializzate sotto il nome di Centrino 2 vPro, Intel aggiunger\u00e0 alla versione base Centrino 2 alcune tecnologie che possono essere utili in ambito business, tra le quali la IAMT per l'amministrazione remota del sistema e il supporto BIOS alla tecnologia di virtualizzazione Vanderpool; si tratta di 2 caratteristiche mutuate dalla piattaforma desktop vPro.\nLa piattaforma successiva.\nCome detto sopra, non \u00e8 ancora chiaro se Centrino 2 vPro sar\u00e0 ancora basata su 2 differenti generazioni di piattaforma oppure no, e quindi al momento non \u00e8 dato sapere se la piattaforma di sesta generazione che seguir\u00e0 a Montevina, che comunque \u00e8 gi\u00e0 stata annunciata attraverso il nome in codice di Calpella, verr\u00e0 ancora commercializzata con il marchio Centrino 2 oppure vedr\u00e0 la nascita di un altro marchio, verosimilmente \"Centrino 3\". In ogni caso sar\u00e0 basata sul successore del processore Penryn, ovvero la prima CPU mobile basata sulla futura architettura Nehalem."}
{"id": "1659135", "revid": "181699", "url": "https://it.wikipedia.org/wiki?curid=1659135", "title": "Comitato di Szabolcs", "text": "Il comitato di Szabolcs (in ungherese \"Szabolcs v\u00e1rmegye\", in latino \"Comitatus Szabolcsensis\") \u00e8 stato un antico comitato del Regno d'Ungheria, oggi situato nell'Ungheria nordorientale. Capoluogo del comitato era Ny\u00edregyh\u00e1za.\nIl comitato di Szabolcs, completamente pianeggiante, era delimitato a nord e ad ovest dal corso del Tibisco e confinava con gli altri comitati di Zempl\u00e9n, Ung, Bereg, Szatm\u00e1r, Bihar, Hajd\u00fa e Borsod.\nStoria.\nIn seguito alla riorganizzazione amministrativa ungherese seguita alla prima guerra mondiale e al Trattato del Trianon (1920), il comitato di Szabolcs fu unito con una piccola parte residuale del comitato di Ung (la citt\u00e0 di Z\u00e1hony; il resto del territorio era stato ceduto alla Romania) per formare il nuovo comitato di Szabolcs-Ung con capitale Ny\u00edregyh\u00e1za. Dopo la seconda guerra mondiale il comitato di Szabolcs-Ung fu fuso a sua volta con il comitato di Szatm\u00e1r-Ugocsa-Bereg (anch'esso formato da frammenti di antichi comitati) a creare infine la provincia di Szabolcs-Szatm\u00e1r, rinominata dal 1991 Szabolcs-Szatm\u00e1r-Bereg. Questa non include tuttavia alcune parti dell'antico comitato di Szabolcs (i territori attorno a Polg\u00e1r e a nord-est di Debrecen), che si trovano attualmente nella provincia di Hajd\u00fa-Bihar."}
{"id": "1659136", "revid": "439868", "url": "https://it.wikipedia.org/wiki?curid=1659136", "title": "Babadag", "text": "Babadag (in turco \"Babada\u011f\") \u00e8 una citt\u00e0 della Romania di abitanti, ubicata nel distretto di Tulcea, nella regione storica della Dobrugia. \nIl toponimo, che in turco significa \"la montagna del padre\", trarrebbe per\u00f2 origine dal nome del derviscio Baba Sari Saltuk, del quale si racconta che abbia condotto nel XIII secolo un gruppo di Turcomanni in Dobrugia, per insediarsi nell'area della citt\u00e0 attuale.\nNei pressi di Babadag l'Esercito romeno gestisce uno dei pi\u00f9 grandi campi d'addestramento militare e poligoni di tiro d'Europa, con una superficie complessiva di 270 km\u00b2; il campo ospita anche l'addestramento dei militari americani di stanza a Mihail Kog\u0103lniceanu."}
{"id": "1659137", "revid": "287204", "url": "https://it.wikipedia.org/wiki?curid=1659137", "title": "1 \u2212 2 + 4 \u2212 8 + \u00b7 \u00b7 \u00b7", "text": "In matematica, 1 \u2212 2 + 4 \u2212 8 + ... \u00e8 una serie infinita i cui termini sono i successivi fattori di due a segno alternato. Come una serie geometrica, essa \u00e8 caratterizzata da un primo termine, 1, e da una proporzione comune, \u22122.\n\u00c8 possibile con un piccolo accorgimento, scrivere la serie come differenza di altre due serie, separando le potenze pari e dispari:\nSommatoria numero 1.\nAnalizziamo ora la prima sommatoria: formula_4.\n1) Per le propriet\u00e0 delle potenze possiamo scrivere formula_5 facendo diventare la somma formula_6;\n2) Ponendo un numero m come punto finale otterremo che:formula_7\nSommatoria numero 2.\nAnalizziamo ora la seconda sommatoria: formula_8.\n1) Per le propriet\u00e0 delle potenze possiamo scrivere formula_9 facendo diventare la somma formula_10, il formula_11 si pu\u00f2 portare fuori e ottenere formula_12.\n2) Ponendo un numero m come punto finale otterremo che:formula_13.\nSomma parziale.\nRitornando alla somma iniziale possiamo discutere la sua somma parziale.\nValore Dispari.\nCaso n\u00ba1: il numero \u00e8 dispari.\nLa somma diventa quindi:formula_18\nPi\u00f9 precisamente abbiamo che:formula_19\nValore Pari.\nCaso n\u00ba2: il numero \u00e8 pari.\nLa somma diventa quindi:formula_24 .\nIn generale.\nAbbiamo cos\u00ec ottenuto le formule per calcolare la somma in tutti i casi:\n\"m dispari\" = formula_25\n\"m pari\" = formula_26"}
{"id": "1659138", "revid": "247667", "url": "https://it.wikipedia.org/wiki?curid=1659138", "title": "1-2+4-8", "text": ""}
{"id": "1659141", "revid": "247667", "url": "https://it.wikipedia.org/wiki?curid=1659141", "title": "1 - 2 + 4 - 8", "text": ""}
{"id": "1659142", "revid": "247667", "url": "https://it.wikipedia.org/wiki?curid=1659142", "title": "1-2+4-8...", "text": ""}
{"id": "1659143", "revid": "247667", "url": "https://it.wikipedia.org/wiki?curid=1659143", "title": "1 - 2 + 4 - 8 ...", "text": ""}
{"id": "1659145", "revid": "1776051", "url": "https://it.wikipedia.org/wiki?curid=1659145", "title": "Edmondo Caccuri", "text": ""}
{"id": "1659149", "revid": "762947", "url": "https://it.wikipedia.org/wiki?curid=1659149", "title": "Lisa Della Casa", "text": "Biografia.\nNata da padre italiano e madre bavarese, studi\u00f2 al conservatorio di Berna e in seguito con Margarete H\u00e4ser a Zurigo, debuttando come Cio-Cio-San a Solothurn-Biel nel 1941 e iniziando quindi l'attivit\u00e0 per lo Stadttheater di Zurigo in svariati ruoli, tra cui Pamina ne \"Il flauto magico\" e Gilda in \"Rigoletto\".\nNel 1947 fu invitata per la prima volta a Salisburgo, dove interpret\u00f2 Zdenka e Arabella e dove ritorn\u00f2 l'estate seguente per eseguire il ruolo della Contessa in \"Capriccio\". Nel 1949 fu la \"Giovane donna\" nella prima di \"Die schwarze Spinne\" di Willy Burkhard. Nel 1950 a Monaco di Baviera cant\u00f2 ancora Arabella, che fu il ruolo preferito, e nel 1951 debutt\u00f2 al Glyndebourne Festival Opera come Contessa ne \"Le nozze di Figaro\".\nConcentrando il repertorio soprattutto su opere di Strauss e Mozart, si esib\u00ec poi con grande successo in tutti i principali teatri europei, tra cui la Staatsoper di Vienna e il Festival di Bayreuth, dove apparve nel 1952 come Eva ne \"I maestri cantori di Norimberga\". Nello stesso anno, diretta da Herbert von Karajan, fu Marcellina in \"Fidelio\" e Sophie in \"Der Rosenkavalier\" al Teatro alla Scala di Milano. Fu apprezzata in particolare come interprete mozartiana: \u00e8 rimasta celebre, fra le tante, la sua Donna Elvira al Festival di Salisburgo del 1954 con la direzione di Wilhelm Furtw\u00e4ngler. Dal 1953 al 1968 fu impegnata al Metropolitan Opera di New York, debuttandovi come Contessa di Almaviva. Nel 1961 fu ancora a Monaco, riscuotendo notevole successo nell'insolito ruolo di Salom\u00e8.\nDestando una certa sorpresa, in considerazione della ancor valida forma vocale, termin\u00f2 la carriera nel 1973. Scomparve all'et\u00e0 di 93 anni nella sua casa di M\u00fcnsterlingen sul Lago Bodanico, nel cantone svizzero di Turgovia.."}
{"id": "1659152", "revid": "767487", "url": "https://it.wikipedia.org/wiki?curid=1659152", "title": "Carlos Alberto Bianchezi", "text": "Calciatore di movimento dotato di grandi doti tecniche, \u00e8 noto in Italia per la stagione trascorsa con la maglia dell'Atalanta.\nCarriera.\nGiocatore.\nDopo aver giocato nel Palmeiras, fu acquistato dall'Atalanta nel 1991 per sostituire il connazionale Evair, non riuscendo ad incidere in modo significativo nonostante i suoi otto gol nel massimo campionato italiano. Viene ceduto quindi al Monterrey, nella Primera Divisi\u00f3n messicana, dove conclude la carriera."}
{"id": "1659154", "revid": "436907", "url": "https://it.wikipedia.org/wiki?curid=1659154", "title": "Non ci sto (singolo Syria)", "text": "Non ci sto \u00e8 il brano di esordio della cantante romana Syria, con il quale ha vinto il Festival di Sanremo 1996 nella sezione \"Giovani\". Il brano \u00e8 stato scritto e prodotto da Claudio Mattone, ed in seguito inserito nell'album di debutto di Syria \"Non ci sto\"."}
{"id": "1659159", "revid": "198277", "url": "https://it.wikipedia.org/wiki?curid=1659159", "title": "Janet Agren", "text": "Biografia.\nAncora adolescente, entra nel mondo dello spettacolo grazie a una zia, la quale la iscrive a un concorso di bellezza a Copenaghen; la vittoria ottenuta porta la diciassettenne Janet a iniziare l'attivit\u00e0 di modella, ottenendo varie copertine sulle riviste internazionali, e lavorando, tra gli altri, per Christian Dior.\nVerso la fine degli anni Sessanta giunge in Italia per percorrere la carriera cinematografica. Il suo esordio avviene nel film \"I due crociati\" del 1968 con Franco e Ciccio, seguito da \"Donne... botte e bersaglieri\" (1968) di Ruggero Deodato e \"Colpo di stato\" (1969) di Luciano Salce. Sempre nel 1969 gira \"Il giovane normale\" di Dino Risi, ispirato a un romanzo di Umberto Simonetta al fianco di Lino Capolicchio. Agren viene in seguito messa sotto contratto dalla Vides di Franco Cristaldi che la promuove a protagonista femminile di \"Io non spezzo... rompo\" (1971) di Bruno Corbucci e \"Io non vedo, tu non parli, lui non sente\" (1971) di Mario Camerini, entrambi interpretati da Enrico Montesano e Alighiero Noschese.\nNello stesso periodo, inizia a lavorare nei cabaret romani continuando comunque con la carriera cinematografica, interpretando il piccolo ruolo di una delle due infermiere di un miliardario americano nella commedia brillante, ambientata a Ischia e diretta da Billy Wilder \"Che cosa \u00e8 successo tra mio padre e tua madre?\" (1972). Un altro ruolo significativo l'avr\u00e0 con Ettore Scola in \"La pi\u00f9 bella serata della mia vita\" (1972), tratto da un racconto di Friedrich D\u00fcrrenmatt e interpretato da Alberto Sordi.\nL'invasione di numerose pellicole del filone decamerotico la vede coinvolta in \"Racconti proibiti... di niente vestiti\" (1972) e in \"Fiorina la vacca\" (1973). Il primo dei due film boccaccesci sar\u00e0 complice dell'incontro con il regista e sceneggiatore Brunello Rondi, che la diriger\u00e0 in altre pellicole (\"Tecnica di un amore\" e \"Ingrid sulla strada\"); sar\u00e0 proprio su uno di questi set che conoscer\u00e0 il produttore Carlo Maietto, che di l\u00ec a poco diventer\u00e0 suo marito. Molti e diversi generi si avvalgono, negli anni Settanta, della sua presenza: dal western comico, al giallo erotico; dal poliziesco all'italiana, alla commedia sexy all'italiana. Nel 1975 approda anche sul piccolo schermo come protagonista femminile dello sceneggiato TV di grande successo \"L'amaro caso della baronessa di Carini\".\nLa carriera procede, tra gli anni Settanta e Ottanta, con un'immersione profonda in tutti i generi pi\u00f9 popolari del cinema italiano, privilegiando sopra gli altri la commedia e il genere comico-farsesco e affiancando attori come Paolo Villaggio in \"Sogni mostruosamente proibiti\" (1982) di Neri Parenti, Renato Pozzetto in \"Questo e quello\" (1983) di Corbucci, Johnny Dorelli in \"Vediamoci chiaro\" (1984) di Salce e poi ancora Gigi Proietti, Lando Buzzanca, Renzo Montagnani e alcuni nuovi comici emergenti come Massimo Boldi e Diego Abatantuono.\nBreve ma particolarmente felice \u00e8 il sodalizio artistico con Lino Banfi, inaugurato con la commedia sexy \"L'onorevole con l'amante sotto il letto\" (1981) di Mariano Laurenti, proseguito con un episodio dell'antologico \"Ricchi, ricchissimi... praticamente in mutande\" (1982) di Sergio Martino e concluso con \"Il pelo della disgrazia\", episodio del film \"Occhio, malocchio, prezzemolo e finocchio\" (1983) sempre di Martino. Banfi la volle inoltre accanto a s\u00e9 nel variet\u00e0 televisivo \"Se Parigi\" trasmesso da Rai 2 nel 1982.\nRecita anche con Bud Spencer nel film \"Superfantagenio\" (1986) di Bruno Corbucci. L'ultima trasformazione la vedr\u00e0 cimentarsi come \"Scream queen\" per registi dell'horror italiano quali Umberto Lenzi (\"Mangiati vivi!\", 1980), Lucio Fulci (\"Paura nella citt\u00e0 dei morti viventi\", 1980) e Giuliano Carnimeo (\"Quella villa in fondo al parco\", 1988). Sul finire degli anni 1980, con il definitivo tramonto del cinema di genere italiano, scema in Janet anche la passione per la recitazione; l'ultima sua volta sul grande schermo \u00e8 datata 1991, in un film italo-brasiliano di scarso successo intitolato \"Per sempre\", diretto da Walter Hugo Khouri.\nVita privata.\nLasciata definitivamente la carriera di attrice, nel 1992 si trasferisce a Miami, dove si reinventa architetto d'interni e \"designer\" di tessuti, fondando e portando avanti una sua azienda."}
{"id": "1659160", "revid": "124038816", "url": "https://it.wikipedia.org/wiki?curid=1659160", "title": "Sei tu (Syria)", "text": "Sei tu \u00e8 un brano scritto da Alberto Salerno e Claudio Mattone, che ne \u00e8 anche produttore insieme a Tullio Mattone, pubblicato come singolo tratto dall'album \"L'angelo\" della cantante italiana Syria nel 1997.\nLa canzone partecipa al Festival di Sanremo 1997, classificandosi alla terza posizione."}
{"id": "1659165", "revid": "1873017", "url": "https://it.wikipedia.org/wiki?curid=1659165", "title": "Federazione Europea di Karate", "text": "La Federazione Europea di Karate, sigla EKF (dall'inglese \"European Karate Federation\"), \u00e8 l'organizzazione che raduna le federazioni nazionali di karate europee ed \u00e8 l'unica federazione continentale riconosciuta dalla WKF e dal CIO. Il suo presidente \u00e8 Antonio Espin\u00f3s.\nLa federazione si occupa di organizzare i campionati europei seniores (atleti dai 18 ai 34 anni compresi) a cadenza annuale, e i campionati europei juniores (dai 16 ai 18 anni) e cadetti (dai 14 ai 16 anni) oltre al campionato per regioni."}
{"id": "1659170", "revid": "298055", "url": "https://it.wikipedia.org/wiki?curid=1659170", "title": "Anora", "text": ""}
{"id": "1659171", "revid": "53508", "url": "https://it.wikipedia.org/wiki?curid=1659171", "title": "Grande Studio", "text": "Il Grande studio (cinese tradizionale: \u5927\u5b78; cinese semplificato: \u5927\u5b66; pinyin: D\u00e0 Xu\u00e9) \u00e8 il primo dei Quattro libri che furono scelti da Zhu Xi, sotto la dinastia Song come testi base del confucianesimo. Originariamente, era un capitolo del \"Libro dei riti\".\nIl libro \u00e8 formato da un testo principale, attribuito a Confucio e da nove capitoli di commenti di Zengzi, uno dei discepoli di Confucio. La sua importanza \u00e8 spiegata dall'introduzione di Zeng Zi a questo che egli considera la via di accesso alla conoscenza.\nAlcuni concetti del libro fanno parte del pensiero politico cinese, sia classico che moderno. Per esempio, il concetto di pace o armonia universale \u00e8 stato uno degli obiettivi della politica cinese, dalla dinastia Zhou al Kuomintang al Partito Comunista Cinese, cos\u00ec come uno dei punti centrali del pensiero di filosofi come Tan Sitong e Liang Qichao.\nIl Grande Studio \u00e8 importante perch\u00e9 espone molti temi della filosofia e del pensiero politico di Confucio, ed ha quindi avuto molta influenza sul pensiero cinese, classico e moderno. Il testo collega la crescita individuale a fini pi\u00f9 alti, come la pace del mondo, come collega fra loro la dimensione spirituale e materiale. Inoltre, definendo il cammino dell'apprendimento (dao) in termini politici e sociali, il Grande Studio collega la dimensione spirituale alla pratica e presenta una visione del dao radicalmente diversa da quella contemplata dal taoismo. In particolare, il Grande Studio individua nel pensiero confuciano una tensione rivolta pi\u00f9 al mondo presente che non a visioni trascendentali.\nLa ricerca della conoscenza.\nIl testo recita:\n "}
{"id": "1659172", "revid": "287204", "url": "https://it.wikipedia.org/wiki?curid=1659172", "title": "Quattro libri", "text": ""}
{"id": "1659173", "revid": "134931", "url": "https://it.wikipedia.org/wiki?curid=1659173", "title": "Orange County", "text": ""}
{"id": "1659176", "revid": "767487", "url": "https://it.wikipedia.org/wiki?curid=1659176", "title": "Stefano De Agostini", "text": "Attualmente \u00e8 il tecnico del Portogruaro.\nSuo figlio Mattia \u00e8 un calciatore.\nCarriera.\nGiocatore.\nCresciuto calcisticamente nelle giovanili dell'Udinese, senza riuscire ad apprordare in prima squadra, trascorre la prima parte della carriera in Serie C, conquistandosi la promozione in Serie B nella stagione 1989-1990 con la maglia della .\nCon gli emiliani disputa due campionati cadetti, quindi nell'estate 1991 viene acquistato dal , con cui esordisce in Serie A il 1\u00ba settembre 1991, in occasione del successo interno sull'Atalanta. Nonostante il contributo dato in 21 presenze in campionato al buon quarto posto finale dei partenopei, con conseguente accesso alla Coppa UEFA, a fine stagione viene ceduto all'Atalanta, dove resta anche in questo caso per un solo campionato, per passare quindi alla . Il passaggio ai grigiorossi \u00e8 per\u00f2 inizialmente difficoltoso a causa dell'alto ingaggio del giocatore (500 milioni di lire). La trattativa, per\u00f2, va in porto anche senza la contropartita di Riccardo Maspero, inizialmente inserita nell'affare con l'Udinese. [3]\nCoi grigiorossi De Agostini disputa tre campionati di massima serie, fino alla retrocessione della stagione 1995-1996, al termine della quale si trasferisce al , con cui disputa 11 incontri nel campionato di Serie B 1996-1997, per proseguire la carriera nelle serie minori.\nIn carriera ha totalizzato complessivamente 115 presenze in Serie A e 82 presenze e 5 reti in Serie B\nAllenatore.\nHa cominciato la sua carriera con l'Azzanese, squadra di categorie regionali in Friuli Venezia Giulia, prima subentrando nella stagione 2002/2003 al precedente allenatore (non riuscendo ad evitare la retrocessione in Promozione in una stagione ormai compromessa), poi guidando la squadra al pronto ritorno in Eccellenza, vincendo il campionato di Promozione girone A del Friuli Venezia Giulia nella stagione successiva. Nelle stagioni successive ha condotto la squadra a tranquilli campionati raggiungendo la salvezza sempre con ampio anticipo. Ha allenato poi, con buoni risultati la Sacilese, riuscendo a far ottenere alla societ\u00e0 la storica promozione in Seconda Divisione, dopo aver raggiunto, nello stesso anno, le semifinali della Coppa Italia Serie D. L'anno successivo, dopo una sofferta salvezza, sempre in Seconda Divisione, \u00e8 stato esonerato.\nIl 1\u00ba febbraio del 2011 subentra a stagione in corso a Mauro Tossani alla guida dell'Opitergina in Serie D.\nLa squadra per\u00f2 retrocede al termine di un intenso play out contro il Belluno (0-0 all'andata; 2-2 al ritorno).\nIl 14 giugno 2011 trova l'accordo con l'Associazione Calcio Mezzocorona, mentre nella stagione successiva \u00e8 alla guida della Sambonifacese, in Serie D, venendo esonerato a novembre ma tornando in sella per le ultime 5 gare e per i play-off.\nDurante la stagione successiva (febbraio 2014) \u00e8 chiamato per cercare una miracolosa salvezza a Tamai. che ottiene, venendo riconfermato per la stagione 2014-2015 ed in quelle successive.\nDal febbraio 2018 diventa l'allenatore del Cjarlins Muzane, militante nel girone C del campionato di serie D 2017-2018\nIl 30 maggio 2019 viene ufficializzato come nuovo allenatore del . Il 13 gennaio 2020 viene esonerato e sostiuito da Diego Zanin.\nIl 5 giugno 2020 firma per il Portogruaro, prendendo il posto di Giovanni Soncin."}
{"id": "1659177", "revid": "287204", "url": "https://it.wikipedia.org/wiki?curid=1659177", "title": "Se t'amo o no", "text": "Se t'amo o no \u00e8 una canzone della cantante romana Syria, pubblicato come singolo nell'estate 2000. Il singolo anticipa l'uscita del terzo album della cantante \"Come una goccia d'acqua\".\nMusica e testo del brano sono stati scritti dal cantautore Biagio Antonacci."}
{"id": "1659178", "revid": "1305772", "url": "https://it.wikipedia.org/wiki?curid=1659178", "title": "Contea di Trinity", "text": "Contea di Trinity o Trinity County \u00e8 la denominazione delle seguenti contee degli Stati Uniti:"}
{"id": "1659187", "revid": "2184720", "url": "https://it.wikipedia.org/wiki?curid=1659187", "title": "Fantasticamenteamore", "text": "Fantasticamenteamore \u00e8 il brano musicale con cui la cantante romana Syria ha partecipato al Festival di Sanremo 2001, classificandosi alla posizione #13.\nIl brano nello stesso anno \u00e8 stato pubblicato come singolo.\nTracce.\nMusica e testo del brano sono stati scritti dal cantautore Biagio Antonacci e Saverio Lanza."}
{"id": "1659188", "revid": "1305772", "url": "https://it.wikipedia.org/wiki?curid=1659188", "title": "Contea di Alleghany", "text": "Contea di Alleghany o Alleghany County \u00e8 la denominazione delle seguenti contee degli Stati Uniti:"}
{"id": "1659190", "revid": "254401", "url": "https://it.wikipedia.org/wiki?curid=1659190", "title": "Giuseppe Galeotti", "text": "Figlio del pittore Sebastiano Galeotti, nacque a Firenze nel 1708 ed apprese i primi rudimenti della pittura (in particolare la tecnica dell'affresco) nella bottega del padre.\nOper\u00f2 soprattutto a Genova, dove dal 1766 al 1770 fu direttore della scuola di disegno all'Accademia ligustica di belle arti, fondata nel 1751 da Giovanni Francesco Doria.\nFu autore di numerose opere nelle chiese genovesi e del levante ligure. Suoi sono gli affreschi del presbiterio e del coro nella chiesa di San Francesco d'Albaro a Genova.\nNella chiesa di San Francesco alla Chiappetta nel quartiere genovese di Bolzaneto \u00e8 conservato un suo \"Miracolo di Sant'Antonio\"; due tele raffiguranti San Pietro (\"San Pietro in gloria\" e \"San Pietro liberato dal carcere\", ambedue datate 1751) si trovano nella chiesa di San Pietro in Vincoli a Sestri Levante."}
{"id": "1659191", "revid": "729019", "url": "https://it.wikipedia.org/wiki?curid=1659191", "title": "Pervomajskaja (1954)", "text": "Pervomajskaja (in russo: \u041f\u0435\u0440\u0432\u043e\u043c\u0430\u0439\u0441\u043a\u0430\u044f) fu una stazione temporanea della metropolitana di Mosca, situata sulla linea Arbatsko-Pokrovskaja, in servizio dal 1954 al 1961. Fu chiusa dopo essere stata sostituita da una stazione permanente, Izmajlovsky Park, oggi Izmajlovskaja.\nPervomajskaja era situata nel deposito Izmajlovo, che fu costruito nel 1950. Per necessit\u00e0, il deposito era stato costruito ad est di Izmajlovskaja (oggi Partizanskaja), dato che questo era l'unico punto al livello del suolo della linea. Tuttavia, data la densit\u00e0 abitativa dell'area residenziale e il parco naturale circondante Partizanskaja, il deposito dovette essere costruito a una distanza significativa dalla stazione, circa a 1,5 km dal quartiere residenziale Izmajlovo. Per questa ragione, si decise di istituire una stazione temporanea all'interno del deposito finch\u00e9 non fosse stata portata a termine una stazione permanente, prevista per gli anni sessanta.\nLa nuova stazione apr\u00ec il 24 settembre 1954, divenendo la prima stazione della metropolitana di Mosca al livello del suolo. Fu anche, fino ad allora, l'unica stazione con tetto in legno. Il 21 ottobre 1961 apr\u00ec Izmajlovskaja, a mezzo chilometro ad est di Pervomajskaja, pertanto fu chiusa la stazione temporanea.\nLa stazione \u00e8 in condizioni ancora relativamente buone, con le mura piastrellate e gli elementi decorativi intatti. Si \u00e8 a lungo discusso di un eventuale ammodernamento di Pervomajskaja per farla divenire un museo del materiale rotabile della metropolitana, dato che diversi esempi sono preservati nel deposito stesso. Tuttavia, le infrastrutture di riparazione del deposito sono ancora in servizio, pertanto i progetti per il museo dovranno attendere il completamento di un nuovo deposito a ovest della linea, che non sar\u00e0 effettuato prima del 2015.\nIl vecchio ingresso di Pervomajskaja \u00e8 situato presso l'incrocio di via Pervomajskaja con via Parkovaja. L'edificio \u00e8 in buone condizioni ed \u00e8 utilizzato per le cerimonie ufficiali dagli operai del deposito e dalle loro famiglie. Fino a poco tempo fa, il nome della stazione era ancora visibile sul fronte dell'edificio.\nQuesta stazione non deve essere confusa con la pi\u00f9 recente stazione Pervomajskaja della stessa linea, situata pi\u00f9 a est e aperta nel 1961."}
{"id": "1659193", "revid": "1005847", "url": "https://it.wikipedia.org/wiki?curid=1659193", "title": "Arrigo Cairo", "text": ""}
{"id": "1659195", "revid": "33689", "url": "https://it.wikipedia.org/wiki?curid=1659195", "title": "Sordomuta", "text": ""}
{"id": "1659197", "revid": "1305772", "url": "https://it.wikipedia.org/wiki?curid=1659197", "title": "Contea di Brunswick", "text": "Contea di Brunswick o Brunswick County \u00e8 la denominazione delle seguenti contee degli Stati Uniti:\nContea di Brunswick era una contea del ducato medievale di Sassonia, in Germania:"}
{"id": "1659200", "revid": "1429175", "url": "https://it.wikipedia.org/wiki?curid=1659200", "title": "Prostitute (Alphaville)", "text": "Prostitute \u00e8 il quarto album in studio degli Alphaville, pubblicato il 26 agosto 1994. Fools e The Impossible Dream furono estratti come singoli rispettivamente a luglio e dicembre della stessa annata."}
{"id": "1659201", "revid": "72396", "url": "https://it.wikipedia.org/wiki?curid=1659201", "title": "Mirko Poloni", "text": ""}
{"id": "1659210", "revid": "33689", "url": "https://it.wikipedia.org/wiki?curid=1659210", "title": "Thurso", "text": "Thurso (\"Inbhir The\u00f2rsa\" in gaelico) \u00e8 una citt\u00e0 (in passato \"burgh\") sulla costa settentrionale della Scozia, nel Regno Unito. Fa parte dell'area amministrativa di Highland. La sua popolazione \u00e8 di circa 7.540 abitanti (2004).\nThurso \u00e8 la citt\u00e0 pi\u00f9 settentrionale dell'isola di Gran Bretagna, 32\u00a0km ad ovest di John o' Groats e 34\u00a0km a nord-ovest di Wick, sul Pentland Firth, stretto che separa le isole Orcadi dalla costa nord della Scozia. \u00c8 situata alla stessa latitudine di Juneau, capoluogo dell'Alaska, e di Stavanger in Norvegia.\nStoria.\nLa storia di Thurso inizia nel IX secolo, all'epoca del dominio vichingo nella regione, che dur\u00f2 fino al 1266, quando i vichinghi furono cacciati dagli Scoti. Le origini vichinghe della citt\u00e0 sono evidenti dal suo nome, che in norreno significa \"Thor's River\", ossia \u201cfiume di Thor\u201d. Sin da quell'epoca, la citt\u00e0 fu utilizzata come porto, sia per la pesca che per il commercio con altri porti dell'Europa Settentrionale.\nThurso acquis\u00ec lo status di burgh of barony nel 1633. Nel 1798 la citt\u00e0 fu sottoposta ad una ripianificazione, con nuove aree che sorsero ad ovest e a sud della citt\u00e0 vecchia (ancora oggi \u00e8 facilmente distinguibile il tessuto urbano della citt\u00e0 nuova). Intorno alla met\u00e0 del XIX secolo fu creato il porto di Scrabster, con un conseguente declino del porto originale situato alla foce del fiume Thurso. In questo stesso periodo fior\u00ec l'industria delle lastre di pietra (che forn\u00ec il materiale per la pavimentazione di Parigi).\nLa popolazione di Thurso aument\u00f2 notevolmente intorno alla met\u00e0 del XX secolo, passando da circa 3.000 abitanti a 9.000 in una sola decade, in conseguenza della costruzione della centrale nucleare di Dounreay nel 1954, 14,5\u00a0km ad ovest della citt\u00e0, che attir\u00f2 lavoratori qualificati dal resto del Regno Unito. La centrale \u00e8 ancora oggi la pi\u00f9 importante fonte di impiego per la zona, insieme al call center dell'azienda telefonica British Telecom. \nSimboli.\nLo stemma di Thurso, adottato il 24 novembre 1952, si blasona:\nNello stemma \u00e8 rappresentato san Pietro apostolo, patrono di Thurso, sullo sfondo d\u2019argento con tre fasce di nero, il cui disegno \u00e8 ripreso dallo stemma dei Sinclair conti di Caithness, che era \"d\u2019argento alla croce spinata di nero\". Il motto \u00e8 la seconda parte di quello del Clan Sinclair: \"Commit thy work to God\".\nLuoghi d'interesse.\nLe rovine della chiesa di St Peter, che risalgono al XVII secolo, sono situate nella zona adiacente al vecchio porto, sul sito dell'originale chiesa del XIII secolo. Il municipio ospita un piccolo museo (l\"'Heritage Museum\"), con pietre intagliate dell'epoca dei Pitti.\nInfrastrutture e trasporti.\nThurso \u00e8 collegata al sud della Scozia tramite la strada A9, mentre la A836 corre lungo la costa settentrionale da John o' Groats fino a Tongue, per poi attraversare le Highlands e ricongiungersi con la A9 nei pressi di Tain sulla costa orientale.\nLa stazione ferroviaria di Thurso \u00e8 la pi\u00f9 settentrionale della Gran Bretagna, ed offre collegamenti diretti per Wick ed Inverness.\nDal vicino porto di Scrabster partono collegamenti giornalieri in nave traghetto per Stromness, nelle isole Orcadi. Dal 2007, solo nel periodo estivo, il porto \u00e8 collegato settimanalmente anche con le Isole F\u00e6r \u00d8er, le Isole Shetland, l'Islanda, la Danimarca e la Norvegia. Il servizio \u00e8 operato dalla compagnia faroese Smyril Line.\nSport.\nLa squadra di calcio pi\u00f9 importante della citt\u00e0 \u00e8 il Thurso FC, che gioca nel campionato dilettantistico regionale.\nThurso East \u00e8 una delle mete favorite dei surfisti, grazie alla potenza delle onde nel Pentland Firth. \u00c8 una delle tappe del campionato nazionale di questo sport e ha gi\u00e0 ospitato alcune edizioni del campionato europeo e delle qualifiche del campionato mondiale."}
{"id": "1659211", "revid": "74461", "url": "https://it.wikipedia.org/wiki?curid=1659211", "title": "Se tu non sei con me", "text": "Se tu non sei con me \u00e8 una canzone della cantante romana Syria, scritta da Jovanotti. Il brano uscito nell'autunno del 2002 \u00e8 uno dei maggiori successi commerciali della cantante.\nIl brano \u00e8 il primo singolo estratto dall'album \"Le mie favole\".\nIl video.\nIl video di \"Se tu non sei con me\" \u00e8 stato girato dai fratelli Manetti e vede Syria nei panni di una Wonder Woman casalinga frustrata, che usa i propri superpoteri per le faccende di casa, mentre aspetta che ritorni a casa suo marito Superman, interpretato da Pietro Taricone. \u00c8 presente anche il critico cinematografico Marco Giusti nel ruolo di un annunciatore televisivo."}
{"id": "1659213", "revid": "963244", "url": "https://it.wikipedia.org/wiki?curid=1659213", "title": "Luigi Amaducci", "text": "Biografia.\nNacque a San Pancrazio, frazione di Russi, in provincia di Ravenna e diocesi di Forl\u00ec, il 4 marzo 1924 da Augusto e Allegrina Dapporto.\nFormazione e ministero sacerdotale.\nComp\u00ec gli studi prima nel seminario diocesano di Forl\u00ec per passare poi al Pontificio Seminario Regionale Flaminio di Bologna per essere, dopo il primo anno del ciclo istituzionale, trasferito al Pontificio Seminario Romano. Quindi frequent\u00f2 l'Istituto Biblico annesso alla Pontificia Universit\u00e0 Gregoriana e consegu\u00ec la licenza in Sacra Scrittura.\nIl 5 aprile 1947 fu ordinato presbitero, nella basilica di San Giovanni in Laterano a Roma, dall'arcivescovo Luigi Traglia, per la diocesi di Forl\u00ec, rest\u00f2 a Roma, all'Apollinare, fino al conseguimento del dottorato in Teologia.\nRientrato a Forl\u00ec fu rettore del seminario e, contestualmente, prima provicario generale della diocesi e, infine, vicario generale.\nMinistero episcopale.\nIl 28 maggio 1977 papa Paolo VI lo nomin\u00f2 vescovo di Cesena e di Sarsina, sedi unite \"in persona episcopi\"; succedette ad Augusto Gianfranceschi, dimessosi per raggiunti limiti di et\u00e0. Il 18 giugno seguente ricevette l'ordinazione episcopale, nella cattedrale di Forl\u00ec, dal vescovo Giovanni Proni, coconsacranti i vescovi Paolo Babini e Augusto Gianfranceschi. Il 10 luglio prese possesso della diocesi di Cesena e il 28 agosto di quella di Sarsina.\nIl 30 settembre 1986 divenne primo vescovo della nuova circoscrizione ecclesiastica di Cesena-Sarsina. Nel 1989 diede avvio alla seconda visita pastorale.\nIl 27 ottobre 1990 papa Giovanni Paolo II lo nomin\u00f2 arcivescovo metropolita di Ravenna-Cervia; succedette ad Ersilio Tonini, dimessosi per raggiunti limiti di et\u00e0. Il 16 dicembre successivo prese possesso dell'arcidiocesi.\nNegli anni del suo episcopato fu ripetutamente membro, in ambito CEI, prima della Commissione episcopale per la liturgia e, successivamente, della Commissione episcopale per la dottrina della fede e la catechesi e, nel contempo, presiedette i medesimi organismi in seno alla Conferenza episcopale dell'Emilia Romagna.\nHa indetto e celebrato, dopo la visita pastorale, il primo sinodo dell'arcidiocesi di Ravenna-Cervia.\nA Cesena-Sarsina ha introdotto le cause di beatificazione e canonizzazione dei servi di Dio don Quintino Sicuro e Angelina Pirini e, a Ravenna-Cervia, del servo di Dio don Angelo Lolli. Ha pubblicato il proprio diocesano delle messe e della liturgia delle ore sia di Cesena-Sarsina che di Ravenna-Cervia.\nIl 9 marzo 2000 lasci\u00f2 la guida dell'arcidiocesi, per raggiunti limiti d'et\u00e0; gli succedette Giuseppe Verucchi, del clero di Modena-Nonantola. Rimase amministratore apostolico dell'arcidiocesi fino all'ingresso del successore, avvenuto il 3 giugno seguente.\nMor\u00ec a Cesena, a seguito di una polmonite, nella casa canonica di Madonna delle Rose, il 3 maggio 2010 alle ore 16:40. \u00c8 sepolto nella tomba di famiglia a Traversara di Bagnacavallo in attesa di essere tumulato, cos\u00ec come da disposizione testamentaria, nel sepolcreto degli arcivescovi nella cattedrale metropolitana di Ravenna."}
{"id": "1659216", "revid": "287204", "url": "https://it.wikipedia.org/wiki?curid=1659216", "title": "Mi consumi", "text": "Mi consumi \u00e8 il secondo singolo estratto dall'album \"Le mie favole\" della cantante romana Syria. Il brano \u00e8 una cover dell'omonimo pezzo dei DC Talks"}
{"id": "1659217", "revid": "287204", "url": "https://it.wikipedia.org/wiki?curid=1659217", "title": "Pietro Paolo Raggi", "text": "Biografia.\nAppresi i primi rudimenti dell'arte della pittura a Venezia si stabil\u00ec a Genova, dove lasci\u00f2 diverse opere, tra le quali il grande dipinto che raffigura \u201cSan Bonaventura davanti al Crocifisso\u201d nella chiesa della S.S. Annunziata del Vastato.\nIl suo carattere inquieto lo port\u00f2 a peregrinare in varie citt\u00e0.\nDopo aver trascorso periodi a Torino, a Savona e Lavagna (in provincia di Genova, nella riviera di Levante), si stabil\u00ec a Bergamo, dove dipinse \u201cMaddalena portata in Paradiso dagli Angeli\u201d, nella chiesa di S. Marta e dove mor\u00ec nel 1724.\nSi ricordano di lui anche dipinti di paesaggi e scene di Baccanali.\nSecondo Carlo Giuseppe Ratti (\u201cStoria de' pittori scultori et architetti liguri e de' forestieri che in Genova operarono\u201d - 1762) fu un uomo inquieto, irascibile e perennemente insoddisfatto (\u201c\"Fu il Raggi di statura macro e macilente, d'umore come dicemmo fantastico ed impocondriaco, facile ad incollorirsi per certo naturale sulfuro che il predominava e timoroso d'esser stregato\"\u201d).\nSempre il Ratti aggiunge che \u201c\"Fu celebre aggiunger quadri di buoni maestri ed uno ne aggiunse tra' li molti che sempre mai accomod\u00f2, del Greghetto, nel quale introdusse altre figure ed animali a meraviglia bene e tanto che 'l tutto parea dello stesso autore\"\u201d. A Bergamo lavorarono come pittrice la figlia Rosa e come doratore il figlio Francesco il cui figlio Giovanni prosegu\u00ec nell'arte della pittura sotto la scuola di Giambattista Tiepolo.\nLo storico dell'arte Francesco Tassi, nella biografia del pittore, scrive che il Raggi apprezzava il buon vino e i committenti, a conoscenza di questa sua debolezza, per ottenere che le opere richieste gli fossero consegnate in modo sollecito ed egregiamente eseguite, solevano fargli dono di \"scelti vini\"."}
{"id": "1659219", "revid": "62221", "url": "https://it.wikipedia.org/wiki?curid=1659219", "title": "Tingoidea", "text": ""}
{"id": "1659222", "revid": "110157", "url": "https://it.wikipedia.org/wiki?curid=1659222", "title": "Desire (Geri Halliwell)", "text": "Desire \u00e8 il secondo e ultimo singolo estratto dal terzo album della cantante pop britannica Geri Halliwell, \"Passion\".\nPubblicato il 30 maggio 2005 dall'etichetta discografica Innocent, ha accompagnato l'uscita dell'album d'estrazione e ha raggiunto la posizione numero 22 della classifica britannica dei singoli. Si tratta dell'unico singolo della cantante (compresi quelli pubblicati con il gruppo musicale Spice Girls del quale faceva parte) a non essere entrato tra le prime dieci posizioni di quella classifica.\nA causa dello scarso risultato di questo singolo e dell'album dal quale \u00e8 stato estratto, la cantante ha abbandonato la promozione dello stesso. Il singolo ha venduto 12.895 copie in Regno Unito e il video musicale del brano \u00e8 stato diretto da Andy Morahan."}
{"id": "1659230", "revid": "287204", "url": "https://it.wikipedia.org/wiki?curid=1659230", "title": "L'amore \u00e8 (Syria)", "text": "L'amore \u00e8 \u00e8 il brano con il quale la cantante romana Syria ha partecipato al Festival di Sanremo 2003, classificandosi quinta.\nIl brano, scritto per Syria da Jovanotti, viene successivamente inserito nella nuova edizione dell'album \"Le mie favole\", pubblicato in precedenza nel 2002.\nIl video musicale ufficiale del brano \u00e8 stato diretto da Gaetano Morbioli ed \u00e8 ispirato al film \"The Blues Brothers\"."}
{"id": "1659237", "revid": "4175", "url": "https://it.wikipedia.org/wiki?curid=1659237", "title": "One Wild Night Tour", "text": "One Wild Night Tour fu un tour musicale del gruppo statunitense Bon Jovi, intrapreso nel 2001 per promuovere il primo album dal vivo del gruppo \"One Wild Night Live 1985-2001\".\nIl breve ritorno di Alec John Such.\nNell'ultima data del tour, il 28 luglio al Giants Stadium, l'ex bassista del gruppo Alec John Such ha suonato per la prima volta con la band dopo il suo abbandono nel 1994 nella canzone \"Wanted Dead or Alive\". Si tratta dell'ultima performance di Such con i Bon Jovi."}
{"id": "1659241", "revid": "812213", "url": "https://it.wikipedia.org/wiki?curid=1659241", "title": "Telesicilia Color - Rete 8", "text": ""}
{"id": "1659245", "revid": "1573940", "url": "https://it.wikipedia.org/wiki?curid=1659245", "title": "Chumma", "text": "Chumma \u00e8 un genere di ragni appartenente alla famiglia Amaurobiidae.\nDescrizione.\nSono ragni molto piccoli, muniti di tre artigli, con la parte dorsale del cefalotorace prominente. Non hanno fovea e le filiere posteriore e mediana sono piuttosto ridotte.\nI maschi di \"Chumma gastroperforata\" posseggono due paia di tasche addominali che hanno un ruolo durante l'accoppiamento.\nDistribuzione.\nLa famiglia \u00e8 endemica della Repubblica Sudafricana.\nTassonomia.\nA seguito di un lavoro di Wheeler et al., del 2017 \u00e8 stato posto in sinonimia con la famiglia Amaurobiidae e ivi inglobato. Tale soluzione, pur essendo qui accettata e convalidata, non \u00e8 condivisa dagli aracnologi Jocqu\u00e9 e Alderveireldt in un loro lavoro del 2018.\nAttualmente, a gennaio 2021, si compone di 9 specie:"}
{"id": "1659248", "revid": "31886", "url": "https://it.wikipedia.org/wiki?curid=1659248", "title": "Specie di Chummidae", "text": ""}
{"id": "1659257", "revid": "1833487", "url": "https://it.wikipedia.org/wiki?curid=1659257", "title": "San Davide", "text": "Con il nome di San Davide sono identificati diversi Santi e Beati:"}
{"id": "1659259", "revid": "115528149", "url": "https://it.wikipedia.org/wiki?curid=1659259", "title": "Phon (psicoacustica)", "text": "Il phon in psicoacustica rappresenta il livello di sensazione sonora sulla base del quale furono rappresentate le curve di isofonia nel diagramma di Fletcher e Munson. In particolare il phon definisce il livello di pressione sonora che il suono di riferimento alla frequenza di 1 kHz deve avere al fine di provocare la medesima sensazione uditiva (in termini di intensit\u00e0 del livello acustico) di un suono puro a una determinata frequenza \"f\".\nPer esempio il valore della pressione sonora corrispondente alla curva isofonica di 40 phon, per un suono puro con frequenza pari a 1.000 Hz, equivale a 40 dB mentre alla frequenza di 500 Hz equivale a circa 38 dB.\nIl phon \u00e8 quindi un parametro che rappresenta l'udibilit\u00e0 soggettiva dell'orecchio umano, che in determinati casi, non rappresenta la differenza oggettiva che due suoni hanno tra loro.\nDiagramma di Fletcher e Munson.\nTramite un sistema di assi cartesiani, nel quale compare il campo di udibilit\u00e0 dell'orecchio umano, viene posizionata in ascissa la frequenza (Hz) ed in ordinata il livello di pressione sonora (L.P.S.) (dB); all'interno di questo spazio, compaiono le curve di isofonia, che rapportano L.P.S. e frequenza di un suono con la effettiva sensazione sonora (soggettiva) che l'orecchio umano percepisce. Si ricava, quindi, il rapporto L.P.S./frequenza con la sensazione reale/soggettiva di un suono, in phon."}
{"id": "1659260", "revid": "767487", "url": "https://it.wikipedia.org/wiki?curid=1659260", "title": "Maurizio Codispoti", "text": "Carriera.\nGiocatore.\nSi fa le ossa tra le categorie inferiori del sud Italia, riuscendo ad emergere nel Foggia guidato da Zden\u011bk Zeman, arrivando fino alla Serie A.\nPassa quindi all'Atalanta, sempre nella massima serie, dove milita per una stagione e mezza, venendo ceduto alla SPAL prima, ed al poi, dove termina la carriera.\nAllenatore.\nDopo brevi esperienze in compagini locali foggiane, la prima panchina di rilievo \u00e8 quella del dove subentra nel gennaio 2000 fino a fine stagione. La stagione successiva nuova esperienza da subentrante, stavolta sulla panchina del , conclusa con la retrocessione dalla Serie D.\nNuova avventura quindi col , prima di entrare nello staff tecnico giovanile del dove ottiene buoni risultati con la formazione Berretti nel 2006 raggiungendo la fase nazionale. Nella stagione 2010-2011 torna a Foggia ad occupare l'incarico di allenatore della Berretti."}
{"id": "1659264", "revid": "88740", "url": "https://it.wikipedia.org/wiki?curid=1659264", "title": "Lei (profeta)", "text": "All'interno del mormonismo, Lei (in inglese: Lehi) \u00e8 ritenuto un profeta ebraico, la cui storia \u00e8 narrata nel libro di Mormon.\nSecondo tale libro sacro, Lei \u00e8 un discendente di Giuseppe e il primo profeta dei nefiti, di un gruppo di famiglie ebraiche furono guidate per comando del Signore fino a sbarcare nelle Americhe in una data che corrisponderebbe al 600 a.C. circa. Prima di morire profetizz\u00f2 al proprio popolo la futura venuta di Cristo.\nLibro di Lei.\nLehi, primo profeta, fu anche il primo cronista dell'epopea del suo popolo, e scrisse degli annali che furono poi riassunti e assemblati ad altre opere sacre dal profeta Mormon nel libro di Mormon.\nSuo figlio, il profeta Moroni, nel 421 d.C. lo nascose, affinch\u00e9 nessuno indegno lo trovasse.\nSecondo il mormonismo, nel 1823 Joseph Smith avrebbe trovato, guidato dall'angelo Moroni, delle \"tavole d'oro\" dalle quali inizi\u00f2 a tradurre delle parti, in particolare il \"libro di Lehi\". Quando furono pronte \"centosedici pagine manoscritte dalla traduzione di questo libro\" per una fatalit\u00e0 queste andarono perdute.\nSmith non ritradusse pi\u00f9 il libro di Lehi, ma altre storie che ora formano i primi sei libri del \"libro di Mormon\" come \u00e8 oggi presentato."}
{"id": "1659266", "revid": "1543377", "url": "https://it.wikipedia.org/wiki?curid=1659266", "title": "Maestro di Offida", "text": "Il Maestro di Offida avrebbe affiancato, da giovane il Maestro del polittico di Ascoli in un affresco con \"Crocifissione\" recentemente scoperto nell'atrio della cattedrale di Ascoli Piceno. Dalle Marche meridionali, in seguito si sarebbe spostato in Abruzzo fino in Basilicata.\nUn elemento distintivo che permette di riconosce le opere di questo pittore \u00e8 costituito dal modo di rappresentare i raggi delle aureole dei santi.\nSi sarebbe trattato forse di un monaco, che avrebbe dipinto in uno stile derivato da una trasposizione dell'eredit\u00e0 giottesca.\nOpere.\nGli sono attribuite numerose opere, in prevalenza affreschi e solo due tavole:"}
{"id": "1659268", "revid": "1745361", "url": "https://it.wikipedia.org/wiki?curid=1659268", "title": "Lirno", "text": "Lirno \u00e8 una figura della mitologia greca, nato, secondo Apollodoro, da Afrodite e da Anchise, il giovane troiano amato dalla dea. \u00c8 dunque, almeno in questa versione, fratello di Enea.\nFu allevato contemporaneamente al fratello dalla sorellastra Ippodamia, figlia di Anchise. Nulla si sa sul suo conto durante o dopo la guerra di Troia. Una tradizione racconta che mor\u00ec senza figli; un'altra versione, tuttavia, vuole Lirno l'eponimo e il fondatore della citt\u00e0 di Lirnesso."}
{"id": "1659270", "revid": "1305772", "url": "https://it.wikipedia.org/wiki?curid=1659270", "title": "Santa Paravia and Fiumaccio", "text": "Santa Paravia and Fiumaccio \u00e8 uno dei primi esempi di videogioco gestionale, ambientato in Italia nel periodo rinascimentale. La prima versione \u00e8 stata realizzata da George Blank in linguaggio BASIC, ed \u00e8 stata pubblicata come codice sorgente sul numero di dicembre 1978 di \"SoftSide\", rivista dedicata ai possessori dell'home computer TRS-80. La rivista presenta il programma come \"Santa Paravia en Fiumaccio\", sebbene nel sorgente venga usato il titolo con \"and\".\nIn seguito versioni migliorate sono state pubblicate commercialmente tramite supporto fisico dalla Instant Software di Peterborough per lo stesso TRS-80, Apple II, Commodore PET, TI-99/4A e Panasonic JR-200. Nel 1988 venne realizzato da StarSoft per MS-DOS, Amiga, Atari ST e Commodore 64 con grafica rinnovata e pubblicato dalla Keypunch di Monticello, utilizzando \"Santa Paravia\" come titolo di copertina. La StarSoft produsse anche una \"Tournament Version\" con regole speciali per il multigiocatore.\nMolti altri rifacimenti non ufficiali e non commerciali sono apparsi negli anni, tra i quali per Atari 8-bit, ZX Spectrum, Windows, Mac OS, browser, dispositivi mobili.\nNel 2003 \u00e8 stato pubblicato il codice sorgente del gioco adattato in linguaggio C, con l'autorizzazione dell'autore originale.\nModalit\u00e0 di gioco.\nIl gioco, a turni annuali, riprende vagamente il gameplay di un precedente titolo, \"Hamurabi\", aggiungendo per\u00f2 diversi elementi tra i quali una rappresentazione grafica dei progressi del regno. Nelle prime versioni la grafica \u00e8 limitata a una mappa statica e non interattiva che viene mostrata a ogni turno, mentre il resto dell'interfaccia \u00e8 puramente testuale; nelle versioni StarSoft anche il resto del programma \u00e8 dotato di grafica. L'economia \u00e8 incentrata sul commercio e produzione del grano, che va bilanciata a seconda della richiesta della popolazione. Il giocatore inizia a capo di una piccola citt\u00e0-stato nell'anno 1400 e ha l'obiettivo di ampliare il proprio dominio e ottenere un titolo nobiliare sempre pi\u00f9 alto fino a diventare re/regina, entro un limite di turni corrispondente alla durata della vita del sovrano.\nOgni turno \u00e8 costituito da quattro fasi: raccolto, tasse, mappa e lavori pubblici.\nLa bancarotta e le invasioni hanno gravi effetti, ma il gioco termina solo con la morte naturale del sovrano, il cui anno esatto non \u00e8 noto."}
{"id": "1659272", "revid": "110157", "url": "https://it.wikipedia.org/wiki?curid=1659272", "title": "Salvation (Alphaville)", "text": "Salvation \u00e8 un album degli Alphaville, pubblicato nel 1997. Negli Stati Uniti fu invece pubblicato nel 1999 con una differente copertina e 3 bonus track. Wishful Thinking, Flame e Soul Messiah furono i singoli estratti (quest'ultimo solo nel mercato statunitense)"}
{"id": "1659277", "revid": "767487", "url": "https://it.wikipedia.org/wiki?curid=1659277", "title": "Mount Vernon (Virginia)", "text": "Mount Vernon \u00e8 un census-designated place degli Stati Uniti d'America, nella Contea di Fairfax, nello stato della Virginia.\nLa cittadina \u00e8 vicino a Mount Vernon, la casa di George Washington, luogo dove quest'ultimo mor\u00ec nel 1799.&lt;br&gt;\nSecondo il censimento del 2000 ha una popolazione di 28.582 abitanti, e si estende per un'area totale di 21,8 km\u00b2 (di cui 2,1\u00a0km\u00b2 d'acque interne)."}
{"id": "1659279", "revid": "34971", "url": "https://it.wikipedia.org/wiki?curid=1659279", "title": "Psicomagia", "text": ""}
{"id": "1659281", "revid": "118108998", "url": "https://it.wikipedia.org/wiki?curid=1659281", "title": "Maestro dei Polittici Crivelleschi", "text": "\u00c8 l'unico pittore crivellesco attivo in Abruzzo e probabilmente anche nativo di questa regione.\nAttivo nel XV secolo, grande fortuna riscosse soprattutto nelle grandi citt\u00e0 abruzzesi ed \u00e8 aggiunto nella categoria dei pittori principali attivi prima di Andrea De Litio.\nE il Maestro crivellesco ha anche alcune affinit\u00e0 stilistiche col De Litio e si \u00e8 pensato che il pittore avesse ammirato le opere del crivellesco.\nIl nome del pittore deriva dal fatto che di lui possediamo solo polittici o parti di essi.\nUn'opera, datata 1489 e successiva alla morte di Andrea De Litio, fa pensare che il pittore, con la venuta del pittore marsicano abbia perso la sua notoriet\u00e0, ma sia ritornato uno dei \"preferiti\" dopo la morte. Per l'identificazione sono stati fatti i nomi di Matteo o Giacomo da Campli."}
{"id": "1659286", "revid": "1318658", "url": "https://it.wikipedia.org/wiki?curid=1659286", "title": "Crescenzo Mazza", "text": "Esponente della DC, ha ricoperto negli anni vari incarichi di governo:\nInoltre \u00e8 stato, per diversi governi, alto commissario all'igiene e la sanit\u00e0.\nSuo fratello era Aniello Mazza, noto arbitro di calcio della serie A."}
{"id": "1659287", "revid": "104458", "url": "https://it.wikipedia.org/wiki?curid=1659287", "title": "De vita Caesarum libri VIII", "text": ""}
{"id": "1659291", "revid": "486946", "url": "https://it.wikipedia.org/wiki?curid=1659291", "title": "Ivano-Frankovsk", "text": ""}
{"id": "1659292", "revid": "125768469", "url": "https://it.wikipedia.org/wiki?curid=1659292", "title": "Tranvia di Padova", "text": "La tranvia di Padova, entrata in funzione nel capoluogo il 24 marzo 2007, \u00e8 una rete di trasporto pubblico, gestita da Busitalia Veneto S.p.A., partecipata per il 55% da Busitalia Nord e per il 45% da APS Padova. A differenza di quella in funzione fino agli anni cinquanta, non \u00e8 una tranvia di tipo classico, ma utilizza il sistema guidato di tipo New Translohr. Ci\u00f2 fa s\u00ec che il sistema venga chiamato \"tram\", \"tranvia su gomma\", \"metrotram\" o \"metrobus\" per differenziarlo dalla tecnologia del tram classico su rotaia. In ogni caso la segnaletica stradale utilizzata \u00e8 quella dei classici tram.\nA oggi \u00e8 attiva una sola linea denominata SIR 1 con due ulteriori linee denominate SIR 2 e SIR 3 attualmente in fase di progettazione che saranno attivate nei prossimi anni.\nL'11% dei passeggeri trasportati da Busitalia Veneto utilizza la linea SIR 1.\nIn una indagine di Altroconsumo dell'agosto del 2010 sul trasporto pubblico italiano in 10 citt\u00e0 il servizio tranviario di Padova \u00e8 risultato quello con la migliore soddisfazione da parte degli utenti.\nGrazie all'entrata in servizio della linea e alla conseguente riduzione del servizio automobilistico, vi \u00e8 stato un aumento di 2.200 passeggeri al giorno (+20%); inoltre sono stati guadagnati 2.000.000 di utenti del trasporto pubblico a Padova in pi\u00f9 in due anni.\nLinee.\nLa tranvia di Padova \u00e8 costituita attualmente dalla seguente linea:\nStoria.\nTra il 1883 e il 1954 la citt\u00e0 di Padova ebbe una rete tranviaria di tipo tradizionale.\nLe prime proposte per la reintroduzione del tram a Padova risalgono al 1990. Tuttavia solo nel 1995 al Comune di Padova vengono concessi i contributi statali (per un costo totale stimato pari a 61,3 milioni di euro) previsti dalla legge 211 del 26 febbraio 1992 (\"Interventi nel settore dei sistemi di trasporto rapido di massa\") per realizzare una tranvia sulla tratta Fornace-Prato della Valle (corrispondente a parte dell'attuale linea SIR 1). Ansaldo trasporti, Adtranz, Fiat Ferroviaria e Siemens nel 1999 presentano quattro offerte riguardanti la realizzazione della tratta.\nNel medesimo anno la giunta comunale, cambiata in seguito alle elezioni, revoca l'affidamento della gara d'appalto. Viene successivamente nominata una commissione tecnica per rielaborare il progetto. Per evitare di perdere i finanziamenti statali e per venire incontro ai residenti, che non gradivano la rete aerea e le rotaie, viene redatto il nuovo \"Piano urbano della mobilit\u00e0\", nel quale non si parla pi\u00f9 di tranvia, ma di un \"sistema di trasporto integrato intermedio a via guidata\". Nel 2001 viene bandita la gara europea per realizzare l'attuale linea SIR 1. L'appalto di circa 53 milioni di euro (durante l'esecuzione dei lavori il costo \u00e8 aumentato di 15 milioni di euro) viene vinto da un'ATI, guidata dalla De Simon, grazie a due caratteristiche importanti: la presenza del volante, che permette di utilizzare i mezzi, in caso di necessit\u00e0, come un normale autobus, e l'assenza di piste di rollaggio (cio\u00e8 le piste rinforzate dove scorrono gli pneumatici del Translohr).\nTuttavia entrambe queste caratteristiche non sono poi state rispettate e ci\u00f2 ha generato diverse critiche. I lavori sono stati poi affidati al Consorzio Mantegna, costituito dalle imprese Rizzani de Eccher, Sicea, Lohr Industrie e De Simon. I lavori sono iniziati il 31 marzo 2003 e sono terminati nel 2005. Successivamente sono stati avviati il pre-esercizio e l'addestramento dei tranvieri. Durante il pre-esercizio il Translohr \u00e8 deragliato 5 volte (un convoglio \u00e8 deragliato anche successivamente, il 22 aprile 2010 e il 28 aprile 2018, a causa di un malposizionamento di uno scambio).\nL'effettivo esercizio del servizio Translohr a Padova \u00e8 iniziato il 24 marzo 2007, coprendo la tratta, di 6,7\u00a0km, dalla stazione ferroviaria al capolinea sud Guizza. Il 5 dicembre 2009 la linea \u00e8 stata estesa dalla stazione ferroviaria al capolinea nord Pontevigodarzere, raggiungendo cos\u00ec una lunghezza complessiva di 10,3\u00a0km.\nIn esercizio.\nSIR 1.\nLa linea, denominata SIR 1 (\"Sistema Intermedio a Rete 1\"), consta di 26 fermate (in realt\u00e0 27, poich\u00e9 la fermata \"stazione FS\" ha due fermate, anche se ne viene usata solo una) ed \u00e8 attualmente l'unica linea tranviaria di Padova attiva (dal 24 marzo 2007). Dopo il completamento del cavalcaferrovia Dalmazia-Sarpi, inaugurato il 24 ottobre 2009, costruito per evitare intralci tra il traffico automobilistico e la tranvia in altri tratti della viabilit\u00e0 padovana, il servizio \u00e8 stato esteso, il 5 dicembre 2009, alla tratta nord (\"stazione FS-capolinea nord\") con un nuovo capolinea (non pi\u00f9 la \"stazione FS\" ma \"capolinea nord-Pontevigodarzere\").\nNel tratto Santo-Cavalletto (di circa 600 metri) il tram non utilizza la linea aerea, ma viaggia utilizzando particolari batterie che si ricaricano durante il tragitto. Tutto il sistema di scambi \u00e8 computerizzato, anche se controllato dalla centrale operativa. A bordo sono presenti un sistema di videosorveglianza e un sistema sonoro e visivo che segnala le fermate successive o notizie operative.\nIl tram corre per il 70% del suo percorso in sede propria, in particolare nelle tratte:\nIl sistema \u00e8 articolato su 26 fermate. \u00c8 attivo tra le 5.40 e 0.50 dal luned\u00ec alla domenica. Il tempo di percorrenza \u00e8 previsto in 35 minuti, mentre il cadenzamento minimo, nelle ore diurne dei giorni feriali e prefestivi, \u00e8 di 6 minuti.\nOgni convoglio \u00e8 controllato da sistema GPS, che segnala la posizione del convoglio alla centrale operativa. Grazie a questo sistema ad ogni fermata viene segnalato il tempo mancante all'arrivo del convoglio successivo.\nIl numero di passeggeri trasportabili all'ora per direzione \u00e8 pari a 2.200 passeggeri.\nSono in servizio 12 convogli, che garantiscono un intervallo di 6 minuti. \nA Padova sono presenti ed in servizio 18 convogli, denominati APS 01-18, anche se non sono mai in servizio contemporaneamente. Tutti i convogli sono composti da tre moduli (STE 3).\nEstensioni future.\nEsistono accordi siglati dal comune di Padova per collegare i comuni di Cadoneghe (a Nord) e Albignasego (a Sud), ma al momento tali soluzioni sono da considerarsi puramente ipotetiche, seppur inserite nel Piano Urbano di Mobilit\u00e0 Sostenibile. I progetti stilati dai comuni prevederebbero un nuovo capolinea Nord a Mejaniga nei pressi dello stadio e un nuovo capolinea Sud a Carpanedo tra le vie Silvio Pellico e Goffredo Mameli.\nIn progetto.\nSIR 2.\nRubano - Busa di Vigonza FS\nPassando per Sarmeola, via Provvidenza, via Chiesanuova, corso Milano, Corso del Popolo, Stazione FS, via Venezia, Stanga, via San Marco, Ponte di Brenta. 17,5\u00a0km e 34 Fermate; il progetto prevede un ulteriore ed alternativo capolinea ad est, attestato presso la futura stazione ferroviaria di San Lazzaro, a servizio del nuovo polo ospedaliero; il Comune di Padova, per ottenere il finanziamento dell'intera linea, ha appaltato in data 4.09.2019 e presentato il 16.01.2021 la redazione del \u201cProgetto di fattibilit\u00e0 tecnico-economica\" al fine di partecipare al bando di assegnazione 2019 come previsto dalla Legge 27.12.2017, n. 205, all\u2019art.1, comma 1072, per il finanziamento di interventi nel trasporto rapido di massa ad impianti fissi.\nSIR 3.\nStazione FS - Voltabarozzo\nPassando per Stazione FS, via Gozzi, via Morgagni, via Giustiniani, via Sografi, ciclopedonale Sografi-Voltabarozzo, via Zeno, via Piovese. 5,7\u00a0km e 12 fermate. La linea \u00e8 stata interamente finanziata dal Decreto Ministeriale di riparto di finanziamenti statali firmato dal Ministro Delrio il 22 Dicembre 2017. Il 27 Luglio 2020 \u00e8 stato presentato il progetto definitivo, poi approvato dal Consiglio Comunale in data 27 Maggio 2021 \u00e8 previsto che i lavori inizino nel 2022, e che vengano completati entro la fine del 2023.\nSistema S.M.A.R.T..\nIn data 18/01/2021 il Comune di Padova ha presentato il progetto S.M.A.R.T., il quale prevede l'integrazione della esistente linea SIR 1 con le realizzande linee SIR 2 e 3, con l'aggiunta di una appendice alla linea SIR 2 per fornire collegamento al nuovo Ospedale di Padova Est e alla futura Stazione di Padova San Lazzaro.\nIl progetto prevede l'istituzione di 8 diverse linee, contraddistinte da altrettanti colori:\nNella giornata di venerd\u00ec 15 gennaio 2021, \u00e8 stato presentato lo studio di fattibilit\u00e0 del Progetto al Ministero delle Infrastrutture e Trasporti.\nIl finanziamento dell'intero progetto \u00e8 stato inserito nel \"Piano Nazionale di Ripresa e Resilienza\" (alias Recovery Plan), presentato dal Governo italiano alla Commissione Europea il 30 Aprile 2021: i lavori dovranno terminare entro il primo luglio 2026.\nCritiche, divieti e incidenti.\nTra le controindicazioni di questo tipo di trazione vi \u00e8 quella che la presenza dell'affossamento di 4,5 cm delle rotaie (diverse da quelle dei classici tram) nella sede stradale pu\u00f2 rappresentare un pericolo aggiuntivo per i mezzi a due ruote, come cicli e motocicli. Nel gennaio 2009 un quotidiano ha pubblicato la notizia che gli incidenti stradali correlati al Translohr sono stati quasi un migliaio dalla sua istituzione, con vari danni fisici, mentre per un altro quotidiano gli incidenti sono stati 245 al giugno 2009.\nSono state avviate anche cause di risarcimento danni, che hanno obbligato il Comune a risarcire 31 persone (su circa un centinaio di cause), tutte con un danno riconosciuto dalla magistratura inferiore ai 2.000 euro. Altre 25 cause per lesioni colpose, cos\u00ec come quella per \"attentato alla circolazione dei mezzi pubblici\" sono state invece archiviate. Era stata attribuita alla rotaia la morte di un motociclista in seguito a un incidente stradale. Tuttavia il processo si \u00e8 concluso con l'archiviazione del caso, poich\u00e9 \u00e8 stata esclusa la presenza di qualsiasi tipo di \"insidia sulla pubblica via\", compresa la rotaia.\nIl Ministero dei trasporti ha affermato, in seguito a una interrogazione parlamentare, che:\n\u00c8 stata segnalata anche l'istituzione di un Comitato vittime Translohr di Padova, che non \u00e8 a favore dello smantellamento della rete, ma \u00e8 per la messa in sicurezza della rotaia.\nAnche lo stesso Comune di Padova sembrerebbe aver preso atto di questo tipo di pericolo con l'emissione dell'ordinanza numero 148645 del 6 giugno 2006, in cui \u00e8 stata vietata la circolazione dei velocipedi nelle cosiddette riviere padovane percorse dal mezzo pubblico, tratti dove gi\u00e0 era disponibile nelle vicinanze una pista ciclabile, utilizzabile in alternativa. Nell'ordinanza non ci sono riferimenti al pericolo derivante dalla rotaia, ma solo al fatto che nelle riviere \u00e8 maggiore, rispetto ad altre zone, la presenza dei velocipedi, che avrebbero potuto non garantire il corretto pre-esercizio del mezzo pubblico. Il divieto, una volta terminato il pre-esercizio, non \u00e8 stato rimosso. L'assessore comunale alla Mobilit\u00e0 ha dichiarato, riguardo all'istituzione del divieto, che:\nIn ogni caso, al di fuori delle riviere, non \u00e8 interdetta la circolazione dei velocipedi nei tratti percorsi dal Translohr.\nSono presenti nelle vie percorse dal Translohr i segnali stradali di \"attenzione strada dissestata\", integrati dal pannello \"rotaia tram\".\nSulla rete purtroppo si sono anche verificati alcuni incidenti nel corso degli anni, di seguito riportati:"}
{"id": "1659295", "revid": "767487", "url": "https://it.wikipedia.org/wiki?curid=1659295", "title": "Senza regole (Syria)", "text": "Senza regole \u00e8 un brano della cantante romana Syria, testo di Ivan Cotroneo su musiche di Saturnino, pubblicato come singolo nel 2005 e successivamente inserito nell'album \"Non \u00e8 peccato\".\nIl video.\nIl video prodotto per \"Senza regole\" diretto da Gaetano Morbioli per la \"RunMultimedia\", vede la cantante Syria allenarsi duramente in palestra ed esercitarsi in una coreografia, sotto la guida di una dura allenatrice, interpretata da La Pina. Lo scopo dell'allenamento viene mostrato solo alla fine del video: si tratta di una serenata per l'uomo amato dalla cantante."}
{"id": "1659296", "revid": "1573940", "url": "https://it.wikipedia.org/wiki?curid=1659296", "title": "Cithaeronidae", "text": "Cithaeronidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"Kithair\u00f2n\", cio\u00e8 Citerone, monte greco situato fra l'Attica e la Beozia, dove \u00e8 stato rinvenuto per la prima volta nel 1872, ed il suffisso \"-idae\", che designa l'appartenenza ad una famiglia.\nDescrizione.\nI ragni di questa famiglia sono molto mobili e veloci, cacciano attivamente di notte e di giorno rimangono imbozzolati in involucri serici che costruiscono sotto le pietre. Le femmine del genere \"Cithaeron\" sono lunghe approssimativamente da 5 a 7 millimetri, i maschi sono pi\u00f9 piccoli, al massimo 4 millimetri, di colore giallo pallido e con preferenza per luoghi pietrosi, molto caldi e asciutti.\nDistribuzione.\nI ragni del genere \"Cithaeron\" sono diffusi in Africa principalmente, e in varie localit\u00e0 dell'Eurasia fra cui spicca la Grecia dove venne rinvenuto il primo esemplare. Tre femmine adulte di \"Cithaeron praedonius\" sono state rinvenute a Teresina, nel Piau\u00ed, stato del Brasile; poich\u00e9 il ritrovamento \u00e8 avvenuto in prossimit\u00e0 di abitazioni umane, si presume sia stato introdotto accidentalmente in zona. Considerazioni analoghe valgono anche per gli esemplari trovati nel Territorio del Nord, in Australia.\nTassonomia.\nAttualmente, a novembre 2020, si compone di due generi e otto specie:"}
{"id": "1659297", "revid": "125513341", "url": "https://it.wikipedia.org/wiki?curid=1659297", "title": "Kornej Ivanovi\u010d \u010cukovskij", "text": "Biografia.\nAnglista, ha tradotto in russo molti capolavori della letteratura inglese ed \u00e8 stato autore di uno dei pi\u00f9 importanti saggi sulla traduzione (\"Vysokoe iskusstvo\", 1925). Ha fatto conoscere ai russi la poesia inglese e americana del XX secolo.\nLa sua fama \u00e8 tuttavia legata, soprattutto, ai racconti in versi per bambini, che hanno per protagonisti gli animali. La sua prima fiaba in versi \"Il Coccodrillo\" - risale al 1916. Altre fiabe molto popolari: \"La Mosca Chiacchierina\",\"Lo scarafaggio\", \"\"Il Dottore Ajbolit\", \"Il telefono\", \"Lavati fino a consumarsi\"\". Le sue fiabe, come le opere di Lewis Carroll, sono basate spesso sul \"nonsense\". Sebbene le favole siano state scritte in et\u00e0 giovanile, prima cio\u00e8 della Rivoluzione d'ottobre, furono intese nell'Unione Sovietica degli anni trenta come opere satiriche anticomuniste, bollate come \"diffamanti nei confronti dello stato sovietico\" per cui rimasero nell'elenco delle \"opere non soggette alla distribuzione e commercializzazione nelle librerie\" fino al 1981.\nLa figlia di Kornej \u010cukovskij, Lidija (1907\u20131996), \u00e8 stata anch'essa scrittrice e poetessa."}
{"id": "1659301", "revid": "767487", "url": "https://it.wikipedia.org/wiki?curid=1659301", "title": "Specie di Cithaeronidae", "text": "Di seguito vengono descritte tutte le specie della famiglia di ragni Cithaeronidae note a giugno 2014.\nCithaeron.\n\"Cithaeron\" \nInthaeron.\n\"Inthaeron\" "}
{"id": "1659315", "revid": "124654738", "url": "https://it.wikipedia.org/wiki?curid=1659315", "title": "Non sono", "text": "Non sono \u00e8 il secondo singolo estratto dall'album \"Non \u00e8 peccato\" della cantante romana Syria, scritto da Jovanotti.\nIl brano.\nIl testo del brano, composto da Jovanotti, \u00e8 caratterizzato da un ripetersi di \"Non sono...\", a cui segue il nome di una donna, protagonista di qualche pezzo famoso; in alcuni casi viene aggiunto qualche elemento per far capire di quale canzone si tratta. Le canzoni citate da Syria nel corso del brano sono:\nI cori del brano sono di Giorgia."}
{"id": "1659317", "revid": "1048993", "url": "https://it.wikipedia.org/wiki?curid=1659317", "title": "Antonello Morroni", "text": "Biografia.\nIl suo debutto nel mondo dello spettacolo risale al 1990, nel film \"Ultr\u00e0\", al fianco di Claudio Amendola nel ruolo di \"Teschio\", uno degli ultr\u00e0 romanisti. Successivamente partecipa ad alcuni film, sempre in ruoli minori.\nNel 2006 Francesco Vicario lo chiama per interpretare Nando, l'edicolante di quartiere, nella serie tv \"I Cesaroni\"."}
{"id": "1659321", "revid": "767487", "url": "https://it.wikipedia.org/wiki?curid=1659321", "title": "Marco Mastrofini", "text": "Biografia.\nSi occup\u00f2 di filosofia, teologia, filologia, matematica finanziaria: \u00e8 noto soprattutto per il volume \"Le discussioni sull'Usura\" (1831) in cui sostenne che non \u00e8 reato far fruttare il danaro e che n\u00e9 la Sacra Scrittura, n\u00e9 i Vangeli, n\u00e9 la tradizione ecclesiastica vietavano di ottenere un giusto interesse per danaro dato a prestito. Questo diede luogo a molte discussioni ma anche apprezzamenti lusinghieri da economisti dell'epoca e dall'opinione pubblica. \nIn precedenza, nel 1803, aveva scritto un'opera di economia finanziaria, il \"Piano per riparare la moneta erosa\" relativa all'inflazione nello Stato Pontificio, opera largamente utilizzata per la riforma finanziaria dello Stato, intrapresa da Pio VII.\nA 23 anni venne nominato professore di filosofia e matematica presso il Seminario Tuscolano di Frascati, dopo essere stato ordinato sacerdote dal Cardinale Stuart Duca di York. Nel 1798/1799, nel pieno della crisi della Repubblica Romana, si trasfer\u00ec a Roma dove venne nominato professore di eloquenza presso il Collegio Romano. Nel 1800 torn\u00f2 ad insegnare filosofia e matematica a Frascati. Nel 1814 si trasfer\u00ec definitivamente a Roma dove assume la carica di Consultore della \"Nuova Congregazione cardinalizia per gli affari totius orbis\".\nNel 1808 produce le traduzioni dei capolavori di Lucio Anneo Giulio Floro \"Sulle cose romane\" e di Lucio Ampelio \"Sulle cose memorabili del mondo e degli imperi\". Nel 1812 traduce dal greco \"Le Antichit\u00e0 romane\" di Dionigi di Alicarnasso.\nNel 1814 venne pubblicato un suo saggio sull'italiano, in due volumi, \"Teoria e Prospetto, ossia dipinto critico dei verbi italiani coniugati, specialmente degli anomali o mal noti nelle cadenze\", opera che port\u00f2 un grande contributo allo studio dell'italiano, utilizzata dall'Accademia della Crusca nella revisione del dizionario della lingua italiana.\nNel 1832 pubblic\u00f2 \"Della maniera di misurare le lesioni enormi nei contratti\" e nel 1834 uno studio sulla patria potest\u00e0 e filiazione, che ebbe larga eco nei circoli giuridici romani, essendo allora in corso una causa di riconoscimento di paternit\u00e0 per successione tra i Torlonia e i Cesarini.\nNell'edificio dove abitava e mor\u00ec, in piazza di Monte Citorio n. 121, nel 1875 il Comune di Roma appose una lapide con il seguente ricordo:\nVenne sepolto a Monte Compatri presso il Convento di San Silvestro.\nRiconoscimenti.\nLa citt\u00e0 natale ha dedicato al suo nome la Biblioteca comunale, situata sul colle di Borgo Ghetto, inaugurata nel 2003 e una piazza cittadina. Roma Capitale gli ha intitolato una via nella zona di Monte Mario."}
{"id": "1659323", "revid": "287204", "url": "https://it.wikipedia.org/wiki?curid=1659323", "title": "La distanza", "text": "La distanza \u00e8 un brano della cantante romana Syria, estratto dal suo album \"Un'altra me\". Il brano \u00e8 stato scritto dal gruppo indie rock Northpole."}
{"id": "1659324", "revid": "287204", "url": "https://it.wikipedia.org/wiki?curid=1659324", "title": "Canzone d'odio", "text": "Canzone d'odio \u00e8 un brano musicale interpretato della cantante romana Syria, secondo estratto dal suo album \"Un'altra me\".\nLa canzone \u00e8 in realt\u00e0 una reinterpretazione di un brano dei Mambassa, contenuto nel loro album del 2004 ed intitolato \"Mambassa\"."}
{"id": "1659327", "revid": "729019", "url": "https://it.wikipedia.org/wiki?curid=1659327", "title": "Arraba", "text": "Arraba (in ebraico: \u05e2\u05b7\u05e8\u05b8\u05d1\u05b8\u05bc\u05d4, in arabo: \u0639\u0631\u0651\u0627\u0628\u0629) \u00e8 il quarto pi\u00f9 grande consiglio locale israeliano e il pi\u00f9 grande consiglio locale arabo in Israele.\n\u00c8 situata nella Bassa Galilea nel Distretto Settentrionale a nord della citt\u00e0 di Nazaret e poco distante da Sakhnin e Deir Hanna.\nIl nome si dice che derivi dalla pronuncia della parola araba \"ala rabia\" che significa \"sulla collina\" ed in effetti la struttura urbana di questo paese \u00e8 collocata su tre colline.\nLa popolazione \u00e8 in maggioranza araba e nel 2008 ammontava a circa 20000 abitanti tutti musulmani e cristiani di origine palestinese che hanno acquistato la cittadinanza israeliana nel 1948 con l'occupazione israeliana dei loro territori.\nL'aspetto dominante della struttura economica si basava fino al recente passato sull'agricoltura.\nQuesto paese fu uno dei tre (Sachnin, Arraba, Deir Hanna) paesi dove hanno avuto luogo gli eventi di Yom al-Ard ovvero \"il giorno della Terra\" (il 30 marzo 1976), simbolico della resistenza araba alle espropriazioni delle sue terre dalle autorit\u00e0 israeliane."}
{"id": "1659338", "revid": "767487", "url": "https://it.wikipedia.org/wiki?curid=1659338", "title": "Nevio Favaro", "text": "Carriera.\nCresciuto nel , venne acquistato nel 1971-1972 dalla Fiorentina dopo essere arrivato al quarto posto con la squadra lagunare, a ridosso della zona promozione.\nL'estremo veneto non gioc\u00f2 nemmeno una partita in quel torneo, gioco la finale di Coppa Mitropa persa contro il Celik Zenica. La societ\u00e0 toscana lo cedette al Venezia l'anno successivo, salvo poi riprenderlo al mercato di novembre senza utilizzarlo.\nL'esordio nella massima serie avvenne nel campionato 1973-1974, totalizzando una sola presenza alla fine dello stesso.\nNel 1974-1975 venne ceduto in via definitiva al dove in cinque stagioni disput\u00f2 6 partite in campionato. Al suo attivo anche una partita da titolare in Coppa delle Coppe nella trasferta contro lo Slask Wroclaw.\nNel 1978-1979 il Napoli lo cedette nuovamente alla Fiorentina per passare poi alla . In Campania Favaro trov\u00f2 l'ambiente giusto per ritrovare con pi\u00f9 continuit\u00e0 il clima agonistico dopo le tante stagioni trascorse in panchina.\nDopo due anni trascorsi a Salerno approda nel dove visse il periodo pi\u00f9 lungo della sua carriera. Pur collezionando poche apparizioni in campo ebbe la soddisfazione di tornare a disputare un incontro di Serie A (3 presenze nel 1983-1984 garantendo una presenza di esperienza come vice di Silvano Martina prima e di Giovanni Cervone poi, fino al 1987, quando concluse la propria carriera all'et\u00e0 di 39 anni.\nSuccessivamente \u00e8 divenuto preparatore dei portieri dell'U.S. Calvi Noale Calcio, societ\u00e0 che milita nel campionato di Promozione del Veneto."}
{"id": "1659345", "revid": "125590258", "url": "https://it.wikipedia.org/wiki?curid=1659345", "title": "Jack Frost (film 1998)", "text": "Jack Frost \u00e8 un film del 1998 diretto da Troy Miller con Michael Keaton e Kelly Preston.\nTrama.\nJack Frost \u00e8 un musicista ed \u00e8 spesso in tourn\u00e9e con la sua band. Finisce cos\u00ec per trascurare talvolta la moglie Gabby ed il figlio Charlie. Questi vorrebbe infatti che il padre passasse pi\u00f9 tempo con lui, insegnandogli a giocare a hockey ed andando a vedere le sue partite. Charlie \u00e8 infatti appassionato di questo sport e viene spesso preso di mira dal bullo Rory Buck, capitano della squadra di hockey avversaria. In occasione del Natale, Jack \u00e8 costretto a partire per l\u2019ennesimo concerto con il suo gruppo, ma decide poi di rinunciare e di recarsi alla casa in montagna dove si trovano la moglie e il figlio, per stare con loro. Durante il viaggio, si scatena una tempesta di neve e Jack muore in un incidente d\u2019auto. \nUn anno dopo, Charlie \u00e8 ancora abbattuto per la morte del padre e ha lasciato la squadra di hockey. Un giorno costruisce un pupazzo davanti a casa e quella sera suona una armonica a bocca che il padre gli aveva regalato prima di morire. Improvvisamente il pupazzo prende vita ed inizia a parlare con la voce di Jack, il quale capisce di essere misteriosamente tornato in vita sotto questo aspetto. Inizialmente, tutti sono spaventati da Jack quando tenta di avvicinarsi, ma presto ottiene la fiducia di Charlie, dopo averlo aiutato a difendersi da Rory e dai suoi amici. Non ha invece il coraggio di rivelarsi alla moglie, la quale inizia a preoccuparsi vedendo il figlio parlare con un pupazzo di neve e si confida con Mac, il miglior amico di Jack, che ha sempre avuto a cuore Charlie. Avendo ritrovato la presenza del padre, Charlie recupera la sua grinta e rientra nella squadra di \nhockey della scuola. Grazie ai suoi insegnamenti, riesce anche a portare la sua squadra alla vittoria.\nTuttavia, all\u2019aumentare della temperatura il pupazzo rischia di sciogliersi e Charlie intende portarlo in montagna, dove il freddo ne garantirebbe la sopravvivenza. Charlie riesce a caricarlo su un camion diretto in montagna con l\u2019aiuto di Rory, che non ha mai conosciuto il proprio padre e che cambia atteggiamento quando scopre che il pupazzo ha preso vita con l'anima del defunto Jack. Charlie e il pupazzo di neve raggiungono la casa in montagna e Jack telefona alla moglie, preoccupata per la sparizione del figlio, assicurandola che Charlie sta bene e dicendole dove si trova. Il mattino dopo, il giorno di Natale, Jack dice a Charlie che pur essendo felice di averlo potuto rivedere, per lui \u00e8 giunto il momento di andarsene, perch\u00e9 non potrebbe comunque sopravvivere a lungo. Proprio in quel momento arriva la moglie e Jack ha modo di salutarli entrambi, assicurandoli che sar\u00e0 sempre loro vicino, prima di dissolversi e volare in cielo.\nNella scena finale viene mostrato che Mac si \u00e8 trasferito a casa loro, mentre Charlie gioca felicemente a hockey coi suoi amici.\nProduzione.\nRiprese.\n\u00c8 stato girato nella cittadina di Medford, in Oregon.\nColonna sonora.\nIl film include 22 tracce:\nAccoglienza.\nBotteghino.\nProdotto con un budget di 85 milioni di dollari, \"Jack Frost\" ha preso 7 milioni di dollari nel suo weekend di apertura. Ha incassato oltre 34,5 milioni di dollari in Nord America, diventando un flop al botteghino.\nCritica.\nRotten Tomatoes d\u00e0 al film un punteggio del 19% sulla base di 57 recensioni. Il consenso del sito afferma: \"Sdolcinato sentimentale e narrativa non ispirata affondano questo film\". Su Metacritic ha un punteggio del 45% basato su recensioni di 20 critici, che indica \"recensioni contrastanti o nella media\".\nRoger Ebert assegn\u00f2 al film una stella su quattro, scrivendo: \"\u00c8 possibile che i ragazzi di Jim Henson e Industrial Light and Magic uniscano le loro teste e trovino la singola creatura pi\u00f9 ripugnante nella storia degli effetti speciali, e io sono senza dimenticare la bambola Chucky o l'intestino del deserto di Star Wars.\" Ben Falk della rivista \"Empire\" ha dato al film tre stelle su cinque, dicendo: \"Nonostante un personaggio centrale dall'aspetto sorprendentemente losco, questo \u00e8 un film per bambini che non si scusa per esserlo e in un ambiente in cui anche i cartoni animati sono pieni di gag puramente per gli adulti, \u00e8 straordinariamente rinfrescante.\" Janet Maslin del \"New York Times\" ha dato al film una recensione positiva, dicendo: \"Come un altro sforzo di Hollywood per guardare al lato solare della fatalit\u00e0, \"Jack Frost\" \u00e8 cos\u00ec ricoperto di zucchero da far sembrare altri recenti sforzi in questo genere estremamente onesti. D'altra parte, \u00e8 solo allegro e fasullo abbastanza da intrattenere i bambini ragionevolmente.\""}
{"id": "1659346", "revid": "1711941", "url": "https://it.wikipedia.org/wiki?curid=1659346", "title": "Giorno della Terra (Palestina)", "text": "Lo Yom al-Ard o Giorno della Terra, per i Palestinesi \u00e8 il giorno della commemorazione dei caduti negli scontri del 30 marzo 1976.\nL'esercito israeliano invi\u00f2 le proprie forze in tre paesi (Sachnin, Arraba e Deir Hanna) allo scopo di reprimere le manifestazioni che ebbero luogo a seguito della decisione delle autorit\u00e0 israeliane di espropriare dei vasti terreni (zona 9) agricoli che appartenevano agli abitanti di questi paesi per scopi militari. Gli scontri ebbero un esito sanguinoso.\nIn tale data si tiene da allora in poi una festa di commemorazione per i caduti in quegli scontri, che viene celebrata dalla minoranza dei cittadini arabi di Israele e dai Palestinesi in tutto il mondo."}
{"id": "1659348", "revid": "1305772", "url": "https://it.wikipedia.org/wiki?curid=1659348", "title": "Papa Damaso", "text": "Papa Damaso fu il nome di due papi:"}
{"id": "1659352", "revid": "810736", "url": "https://it.wikipedia.org/wiki?curid=1659352", "title": "Blue Tango (romanzo)", "text": "Blue Tango. Noir metropolitano \u00e8 un romanzo poliziesco dello scrittore italiano Paolo Roversi. \nStoria editoriale.\nPubblicato nel 2006 dalla casa editrice Stampa Alternativa con la quale Roversi ha anche pubblicato il saggio \"Bukowski Scrivo racconti poi ci metto il sesso per vendere\".\nSi tratta di un romanzo poliziesco ambientato a Milano nell'Italia contemporanea, primo di una serie, il cui protagonista \u00e8 Enrico Radeschi a cui appartengono anche \"La mano sinistra del diavolo\" del 2006 e \"Niente baci alla francese\" del 2007.\nTrama.\nMilano in autunno: tra i continui temporali Radeschi e Sebastiani indagano su un serial killer che uccide giovani prostitute nei loro appartamenti e su un misterioso suicidio-omicidio in metropolitana. Proprio la linea rossa della metropolitana MM1 \u00e8 l'indizio che porter\u00e0 alla soluzione del giallo."}
{"id": "1659353", "revid": "767487", "url": "https://it.wikipedia.org/wiki?curid=1659353", "title": "Diamonds Unlocked", "text": "Diamonds Unlocked \u00e8 il diciottesimo album di Axel Rudi Pell. \u00c8 composto da cover ed \u00e8 stato pubblicato tra il settembre e l'ottobre 2007."}
{"id": "1659364", "revid": "478133", "url": "https://it.wikipedia.org/wiki?curid=1659364", "title": "Domino (gruppo musicale)", "text": ""}
{"id": "1659365", "revid": "125284584", "url": "https://it.wikipedia.org/wiki?curid=1659365", "title": "Agostino Fossati", "text": "Biografia.\nNato alla Spezia nel 1830 da Giuseppe Fossati e Clorinda Bettinotti, \u00e8 ammesso alla \"Scuola di Ornato\" della Spezia il 10 ottobre 1845, fino da essere chiamato ad insegnare nella stessa scuola alla fine degli studi, nel 1853.\nHa avuto come primi maestri alcuni pittori spezzini: Camillo Pucci, Luigi Belletti, Giovanni Fosella. Importante per la sua formazione \u00e8 stato l'incontro con Massimo D'Azeglio avvenuto a La Spezia nell'agosto del 1846.\n&lt;br&gt;Sposa Luisa Pontremoli e ha tre figlie: Elisa, Olga e Amelia.\nNel 1855 \u00e8 docente di Geometria lineare applicata alle arti. Nel 1860 viene incaricato dalla giunta municipale di dipingere la sala di lettura del casin\u00f2 civico.\nNel 1869 espone due dipinti alla Promotrice di Genova e di nuovo, nel 1871, tre opere. Nel 1878 alla Promotrice di Torino espone il dipinto \"Mare Lungo (Marina)\". Nel 1880 alle Promotrici di Genova e di Torino espone altri dipinti, fra i quali \"Cantiere Faggioni- Via San Bartolomeo in Spezia (Genova)\" e \"L'entrata della Squadra nel golfo di Spezia dopo le grandi manovre\" (Torino).\nNel 1882 \u00e8 nominato componente della commissione di sorveglianza del \"Museo civico della Spezia\" ed \u00e8 eletto membro della commissione di Ornato. Nel 1887 partecipa ed \u00e8 premiato con medaglia d'oro all'Esposizione Circondariale della Spezia. Nel 1889 \u00e8 di nuovo presente alla Promotrice di Genova e nel 1890 alla Promotrice di Torino.\nNel 1892 espone otto opere alla Promotrice di Genova, in occasione delle festivit\u00e0 colombiane. Nel 1894 \u00e8 registrato come Professore di Disegno ornamentale alla \"Regia Scuola d'Arte e Mestieri\". Nel 1896 \u00e8 ancora presente alla Promotrice di Genova con quattro lavori.\nMuore il 7 dicembre 1904 nella sua citt\u00e0 natale.\nStile.\nLa sua pittura d'ispirazione romantica \u00e8 spesso rivolta alla rappresentazione del reale sotto l'influsso dell'esperienza macchiaiola che gli deriv\u00f2, in particolare, ma non solo, dalla conoscenza dell'opera di Telemaco Signorini. \nAltrettanto importante \u00e8 stato l'incontro con Massimo d'Azeglio e Antonio Fontanesi entrambi frequentatori della Spezia e del suo golfo durante l'epoca risorgimentale, fra gli anni quaranta e cinquanta del XIX secolo.\nNoto soprattutto come pittore vedutista spezzino, con i suoi dipinti ha documentato i luoghi e gli edifici della sua citt\u00e0 come apparivano prima dello sviluppo indotto dalla costruzione dell'Arsenale e della nuova pianificazione urbanistica.\nProprio per il loro valore documentario, nel 1922 il Comune della Spezia ha acquistato una raccolta di circa settanta suoi dipinti, ora esposti presso la Palazzina delle Arti \"L.R. Rosaia\" di La Spezia."}
{"id": "1659366", "revid": "253269", "url": "https://it.wikipedia.org/wiki?curid=1659366", "title": "Joey Lawrence", "text": "\u00c8 il fratello degli attori Matthew e Andrew Lawrence.\nBiografia.\nJoey Lawrence comincia a lavorare giovanissimo nello show televisivo americano \"La piccola grande Nell\" del 1981 ma il primo ruolo importante che ottiene \u00e8 il doppiaggio del cartone animato Disney \"Oliver &amp; Company\" nel 1988.\nSegue la popolare serie televisiva \"Blossom\" nel 1990, nel quale interpreta il personaggio \"Joey Russo\", un ragazzo non particolarmente sveglio, che per\u00f2 gli dona una certa popolarit\u00e0.\nNel frattempo, Joey Lawrence tenta anche la carriera discografica, pubblicando due album durante gli anni '90: \"Joey Lawrence\" nel 1993 e \"Soulmates\" nel 1997.\n Nel 2006 ha partecipato alla versione statunitense del reality show \"Ballando con le stelle\" (\"Dancing with the Stars\"). Dal 2010 \u00e8 uno dei protagonisti della sit-com \"Melissa &amp; Joey\" con Melissa Joan-Hart, la star di \"Sabrina, vita da strega\". Con Melissa aveva gi\u00e0 lavorato nel 2009 nel film \"Il mio finto fidanzato\".\nNel 2002 ha sposato Michelle Vella, ma si sono separati nel novembre del 2004, dopo 2 anni di matrimonio ed hanno divorziato nell'aprile del 2005. Tre mesi dopo il divorzio si \u00e8 risposato con Chandie Yawn-Nelson da cui ha avuto due figlie: Charleston (2006) e Liberty Grace (2010)."}
{"id": "1659367", "revid": "124960120", "url": "https://it.wikipedia.org/wiki?curid=1659367", "title": "Cervus elaphus maral", "text": "Il cervo rosso del Caspio (Cervus elaphus maral), noto anche come maral (nome di origine persiana), \u00e8 la sottospecie pi\u00f9 orientale di cervo rosso, originaria delle aree attorno al mar Nero e al mar Caspio, come la Crimea, l'Asia Minore, la regione dei monti del Caucaso, ai confini tra Europa ed Asia, e la regione lungo le rive del Caspio, in Iran. Questo animale viene chiamato spesso anche cervo nobile.\nEsiste anche un altro animale conosciuto come maral degli Altai (o wapiti degli Altai), ma si tratta di una razza (o ecotipo) di wapiti (\"Cervus canadensis\") che vive sui monti Altai e sui monti Tianshan, in Asia centrale.\nDescrizione.\nQuesto grosso cervo dalla costituzione robusta presenta, in inverno, un manto di colore grigio-ardesia scuro, con una macchia sul dorso giallo brillante. In estate, comunque, \u00e8 di colore rossastro. Le cosce, le spalle e le regioni inferiori sono nere o bruno scure. Esso mostra caratteristiche sia del cervo rosso vero e proprio che del wapiti. I cervi maschi bramiscono in maniera simile agli altri cervi rossi europei ed hanno palchi con corone simili a quelle del cervo nobile europeo, quindi non scalari come il wapiti delle Montagne Rocciose (\"Cervus canadensis canadensis\"), con il quale rivaleggiano nelle dimensioni. Ricordano il wapiti per avere un grande bez (o invernino, la seconda punta delle corna) ed una grossa macchia sul dorso.\nAreale.\nQuesto cervo vive nelle regioni tra il mar Nero e il mar Caspio, come l'Asia Minore, la Crimea, la regione del Caucaso e l'Iran nordoccidentale."}
{"id": "1659368", "revid": "92719", "url": "https://it.wikipedia.org/wiki?curid=1659368", "title": "Maral", "text": ""}
{"id": "1659379", "revid": "287204", "url": "https://it.wikipedia.org/wiki?curid=1659379", "title": "Gian Giacomo Barbelli", "text": "Biografia.\nNasce a Offanengo da Giovan Angelo e Maria Malosa. Inizia la sua carriera artistica a Crema nella bottega di Tommaso Pombioli: la prima opera datata e firmata risale al 1622; successivamente si trasferisce per un quinquennio a Milano (1625-1630), lavorando anche tra Valtellina e Alto Lario, acquisendo capacit\u00e0 e fama. Nel 1630 ritorna a Crema stabilendosi nella parrocchia di San Giacomo e sposa Angelica Bassa; in questo periodo inizia a lavorare su numerose commissioni in terra locale, con forte maturit\u00e0 in cui traspare la conoscenza dell'arte illusionistica veronese, quella tosco-romana e quella fiamminga.\nPer tutto il decennio 1630-1640 l'attivit\u00e0 \u00e8 molto intensa sull'asse Brescia-Crema-Lodi, spingendosi fino a San Colombano al Lambro. A causa delle numerose richieste allestisce una bottega nella quale vi lavorano Evaristo Baschenis e, pi\u00f9 tardi, due dei suoi otto figli, Carlo Antonio e Giovan Angelo. Anche gli anni quaranta si rivelano intensi di opere, tra le quali va almeno citato il ciclo di affreschi di Santa Maria delle Grazie a Crema, uno tra i pi\u00f9 noti e famosi, che si distingue per la vivacit\u00e0 dei colori e il naturalismo delle figure. In questo decennio il Barbelli lavora, oltre che a Crema e Brescia, anche a Bergamo e nei paesi dei dintorni. L'attivit\u00e0 prosegue intensamente anche negli anni cinquanta. Nel 1656 viene chiamato a Calcinato per decorare Palazzo Mercanda, ma il 7 luglio 1656 viene colpito da un'archibugiata durante una battuta di caccia. Muore pochi giorni dopo, il 12 dello stesso mese.\nIl soprannome.\nIl soprannome Barbelli, pare assegnato alla famiglia del pittore fin dal XVI secolo, deriva dal termine dialettale \"barb\u00e8l\", ossia farfalla notturna. Il Barbelli lo sfrutt\u00f2 per firmare le sue opere, i figli lo assunsero come cognome ufficiale.\nMentre le dicerie paesane definiscono che il soprannome deriva dal termine dialettale \u201cbarbel\u00e0\u201d, cio\u00e8 avere freddo, in quanto la famiglia seppure benestante non riscaldava la casa per tirchieria e gli occupanti tremavano dal freddo."}
{"id": "1659383", "revid": "767487", "url": "https://it.wikipedia.org/wiki?curid=1659383", "title": "Wish Bone", "text": "Con i Bone Thugs-n-Harmony.\nWish Bone \u00e8 il cugino di Steven \"Layzie Bone\" Howse e Stanley \"Flesh-N-Bone\" Howse. Nonostante gli altri membri del gruppo abbiano avuto successo da solista, lui \u00e8 rimasto in disparte. Egli ha un figlio chiamato Charles \"Lil' Wish\" Scruggs III, e una moglie di nome Minnie. Ha partecipato all'album Mo Thugs Family e ha fondato la ThugLine Records insieme a Krayzie Bone.\nDa solista.\nWish Bone ha recentemente dichiarato in alcune interviste radiofoniche che pubblicher\u00e0 un album da solista. Si supponeva che il suo album sarebbe uscito quasi 10 anni fa con il nome Wishmaster. Charles ha fatto alcune partecipazioni negli album da solista di Krayzie Bone, come in Bone Brothers, e nelle tracce \"Parlay With a Hustla\" e \"Everyday\". I rumori sul suo album da solista dicono che il titolo dell'album sarebbe \"Heaven Or Hell\""}
{"id": "1659386", "revid": "1543377", "url": "https://it.wikipedia.org/wiki?curid=1659386", "title": "Cervus elaphus barbarus", "text": "Il cervo berbero (Cervus elaphus barbarus ), detto anche cervo dell'Atlante, \u00e8 una sottospecie di cervo nobile originaria del Nordafrica. \nStudi genetici indicano che \u00e8 praticamente indistinguibile dai cervi che vivono in Sardegna e Corsica, attribuiti generalmente a una sottospecie a parte, il cervo sardo. Per questo motivo gli studiosi ritengono che su queste due isole mediterranee i cervi siano stati importati dal Nordafrica. Analisi pi\u00f9 accurate, inoltre, suggeriscono che le due sottospecie di cervo vadano raggruppate a costituire una specie a parte, \"Cervus corsicanus\".\nDescrizione.\nIl cervo berbero \u00e8 una delle sottospecie pi\u00f9 piccole di cervo nobile: raggiunge un'altezza al garrese di 90\u2013140\u00a0cm e un peso di 100\u2013225\u00a0kg. Il mantello estivo \u00e8 rosso bruno con zampe giallastro chiaro; sul dorso alcune file di macchie bianche (tipiche dei giovani) persistono anche negli adulti; il pelo invernale \u00e8 pi\u00f9 lungo e grigio-bruno, con macchie poco evidenti. Il piccolo, oltre alla maculatura su dorso e cosce, presenta 1-2 file di macchie sulla gola. Durante il periodo degli amori il maschio ha collo rigonfio con criniera golare; i palchi possono avere 4-6 ramificazioni e un massimo di 8 punte, sono lunghi circa 80\u00a0cm, cadono ogni anno in inverno e ricrescono coperti di pelle caduca (velluto). Ha 4 mammelle e 34 denti con canini superiori, anche se piccoli, sempre presenti. Presenta ghiandole davanti agli occhi, tra le dita delle zampe posteriori e sotto la coda.\nBiologia.\nDi giorno resta nel bosco e di sera esce in radure a pascolare; vive in branchi di femmine e giovani separati da quelli dei maschi. Da settembre a fine ottobre si verifica il periodo degli amori e i maschi bramiscono per sfidare i rivali e conquistarsi un branco di femmine; i duelli corna a corna possono essere molto violenti. Dopo una gestazione di 7-8 mesi la femmina partorisce uno o due piccoli, che rimangono nascosti tra la vegetazione per 2-3 settimane.\nIn passato il cervo berbero cadeva spesso preda di leoni berberi, orsi dell'Atlante e leopardi berberi, ma ora i primi due sono completamente estinti, mentre gli altri sono in pericolo di estinzione.\nDistribuzione e habitat.\nIl cervo berbero \u00e8 l'unico membro della famiglia dei Cervidi originario dell'Africa. Abita nella foresta mediterranea sempreverde di Algeria, Tunisia e Marocco. In quest'ultimo Paese, in seguito alla caccia intensa, si era estinto, ma nel 1994 alcuni esemplari provenienti dalla Tunisia sono stati \"reintrodotti\" in una apposita area recintata del Parco nazionale di Tazekka."}
{"id": "1659387", "revid": "212348", "url": "https://it.wikipedia.org/wiki?curid=1659387", "title": "Atalanta Bergamasca Calcio 1982-1983", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1982-1983.\nStagione.\nNella stagione 1982-1983 il campionato di Serie B vede l'Atalanta stabilmente a centro classifica, in quello che viene definito un anno di transizione dopo il rientro tra i cadetti. A livello societario si assiste all'entrata in scena di Miro Radici (suo \u00e8 lo sponsor che per la prima volta appare sulle maglie atalantine, Sit-in), mentre in campo si assiste alla crescita di alcuni giovani interessanti quali Marco Pacione, Armando Madonna e Roberto Donadoni, giovani ben guidati dal tecnico Ottavio Bianchi.\nIn Coppa Italia il cammino dei neroazzurri bergamaschi si interrompe subito nel primo turno, giocato prima del campionato, nel terzo girone di qualificazione, a causa dei numerosi pareggi con , , Lazio e , nonch\u00e9 dell'unica ma decisiva sconfitta, subita contro il Napoli.\nOrganigramma societario.\nArea direttiva\nArea tecnica\nArea sanitaria"}
{"id": "1659396", "revid": "1543377", "url": "https://it.wikipedia.org/wiki?curid=1659396", "title": "Thug Brothers", "text": "Thug Brothers \u00e8 un album del rapper Layzie Bone in collaborazione con Young Noble, pubblicato il 7 febbraio 2006 sotto le case discografiche \"Real Talk Entertainment\" e \"Koch Records\".\nL'unico featuring presente \u00e8 quello di Yukmouth, in \"Be a Gangsta\"."}
{"id": "1659409", "revid": "121555148", "url": "https://it.wikipedia.org/wiki?curid=1659409", "title": "Umberto Riva", "text": "Biografia.\nStudi\u00f2 architettura a Venezia, dove fu allievo di Carlo Scarpa, laureandosi nel 1959; inizi\u00f2 quindi la sua attivit\u00e0 professionale a Milano nel 1960.\nNel 1985 present\u00f2 alla Biennale di Parigi il progetto di Casa Frea e alla mostra \"Progetto domestico\" della XVII Triennale di Milano.\nNel 1987 prese parte alla mostra \"Le citt\u00e0 immaginate\" con un progetto su Ancona.\nNel 1988 allest\u00ec lo spazio espositivo della sezione Paesaggio alla mostra \"Le citt\u00e0 del mondo e il futuro della metropoli\" alla Triennale di Milano.\nL'attivit\u00e0 didattica lo port\u00f2 ad insegnare a Palermo (1982-1983), a Venezia (1987-1998), al Politecnico di Milano (1992-1993), all'Istituto Europeo di Design (1997-1998), e all'Ecole d'Architecture a Nancy.\nDal 1999 fu Accademico di San Luca.\nRiconoscimenti.\nNel 2003 il progetto dei Magazzini Fincantieri di Castellamare di Stabia, firmato con Pierpaolo Ricatti e Cherubino Gambardella ha ricevuto il premio Medaglia d\u2019Oro all\u2019Architettura Italiana.\nNel corso della VI edizione (2018) della stessa manifestazione (Medaglia d\u2019Oro all\u2019Architettura Italiana) Umberto Riva \u00e8 stato insignito della Medaglia d\u2019Oro alla Carriera."}
{"id": "1659410", "revid": "1115371", "url": "https://it.wikipedia.org/wiki?curid=1659410", "title": "Drop (rugby)", "text": "Un drop goal \u00e8 una delle azioni che frutta punti nel rugby, sia a 15 che a 13. Si segna in una situazione di gioco aperto, calciando il pallone dopo averlo lasciato rimbalzare sul suolo e facendolo passare in mezzo ai pali e al di sopra della traversa.\nIl suo valore in termini di punteggio \u00e8 di tre punti nel rugby a 15 e uno nel rugby a 13, dove \u00e8 pi\u00f9 frequentemente chiamato \"field goal\". Dopo un drop realizzato, la ripresa del gioco \u00e8 affidata alla squadra che l'ha subito, con un calcio da centrocampo. Se il tentativo di drop non dovesse andare a buon fine, il gioco continua seguendo le normali regole (drop-out dalla linea dei 22 metri se la palla esce dal campo, viceversa il gioco continua a meno che un difensore non effettui un toccato a terra nella propria area di meta, senza passare l'ovale, in questo caso verr\u00e0 giocato un drop-out a favore della squadra in difesa).\nUn drop pu\u00f2 essere tentato in qualsiasi momento, purch\u00e9 il pallone sia in gioco. La squadra difendente pu\u00f2 impedirne la realizzazione, o placcando il calciatore prima che questi scagli il pallone tra i pali, o ponendo il proprio corpo tra ovale e pali (chiaramente pochi istanti dopo l'impatto tra pallone e piede del calciatore).\nRugby a 15.\n\u00c8 un'azione non rara da ammirare in una partita di rugby a 15. Tuttavia, qualora una squadra si ritenga pi\u00f9 forte della sua avversaria nel gioco aperto, essa prediliger\u00e0 certamente la possibilit\u00e0 di provare ad andare in meta.\nVi sono scuole rugbystiche che ne fanno ampio uso, dal Sudafrica all'Inghilterra, soprattutto vista la presenza di specialisti assoluti del gesto tecnico (negli ultimi anni, da Jonny Wilkinson a Fran\u00e7ois Steyn). Altre culture rugbystiche, invece, prediligono il gioco alla mano o l'uso del piede solo per calci tattici, punizioni e trasformazioni: la Nuova Zelanda, ad esempio, sotto di due punti a pochi minuti dalla fine del quarto di finale dei Mondiali del 2007 contro la Francia, avrebbe potuto sfruttare il piede di Nick Evans per ribaltare la situazione, ma gli All Blacks preferirono tentare un disperato raggiungimento della linea di meta.\nRugby a 13.\nNel rugby a 13, da quando il suo valore fu ridotto da due a un punto negli anni settanta, il drop viene usato prevalentemente per uscire da una situazione in cui il punteggio \u00e8 bloccato.\nLa sua funzione \u00e8 stata riscoperta in Australia, da quando \u00e8 stato introdotto nella National Rugby League il \"golden point\", simile concettualmente al \"golden goal\" calcistico."}
{"id": "1659413", "revid": "767487", "url": "https://it.wikipedia.org/wiki?curid=1659413", "title": "Maurizio Codogno", "text": "Carriera.\nGiocatore.\n\u00c8 cresciuto nelle categorie inferiori, iniziando con il in Serie D e con la in Serie C. Fu acquistato quindi dalla , con la quale sal\u00ec di una categoria, e successivamente dal , con cui torn\u00f2 in terza serie.\nNell'ottobre del 1982 pass\u00f2 all', squadra nella sua citt\u00e0, con la quale ottenne la promozione nel massimo campionato al secondo anno in nerazzurro. Al termine dell'esperienza atalantina, durata quattro anni, si trasfer\u00ec all' nel campionato cadetto, per poi concludere la carriera nel Novara in Serie C2.\nAllenatore.\nAllen\u00f2 la Pro Vercelli nelle stagioni 1995-1996 (quando subentr\u00f2 a campionato iniziato a Bruno Baveni) e 1996-1997 (venendo sostituito da Dino D'Alessi), in Serie C2.\nL'anno dopo allen\u00f2 per un breve periodo anche il , poi dalla stagione 1999-2000 fu allenatore della , nel CND, chiamato a sostituire Giuliano Ciravegna dopo la 13\u00aa giornata di campionato. Fu chiamato poi alla guida del nella stagione 2002-2003.\nNel 2009 ritorn\u00f2 alla Pro Vercelli, diventando il responsabile tecnico dell'Attivit\u00e0 di Base. Dalla stagione seguente divenne il direttore tecnico della scuola calcio della societ\u00e0, figurando nelle giovanili del club fino al 2017."}
