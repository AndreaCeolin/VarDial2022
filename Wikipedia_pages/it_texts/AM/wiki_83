{"id": "1753937", "revid": "1888309", "url": "https://it.wikipedia.org/wiki?curid=1753937", "title": "Santuario della Madonna del Bosco (Imbersago)", "text": "Il santuario della Madonna del Bosco \u00e8 un santuario seicentesco situato ad Imbersago, in provincia di Lecco. Appartiene all'arcidiocesi di Milano.\nStoria del Santuario.\nLe antiche apparizioni.\nLa storia del santuario inizi\u00f2 nel 1615, quando cominciarono a girare in paese voci di presunte apparizioni avvenute nel bosco soprastante. La figura apparsa veniva descritta come quella di una grande signora, accompagnata da luci celestiali e musiche armoniose.\nGli avvistamenti avevano luogo nei pressi della Sorgente del Lupo, nome dovuto agli animali che infestavano la regione. Attorno alla sorgente crescevano tre grossi castagni. La tradizione vuole che il 9 maggio 1617 tre piccoli pastorelli, mentre pascolavano il gregge, assistettero ad una di queste visioni. Alla fine, uno dei tre bambini, un certo Pietro, scorse tra i rami un riccio maturo, completamente fuori stagione. La scoperta fece gridare al miracolo e gli abitanti locali iniziarono a praticare il culto della Beata Vergine che, in pochi anni, attir\u00f2 fedeli da tutto il milanese e dalla bergamasca. Per i primi anni la manifestazione di fede si limitava alle preghiere e alla presenza di un quadretto sull'albero che aveva ospitato la visione. Il luogo divenne famoso col nome di Madonna del Riccio, o Madonna delle Castagne.\nIl miracolo del lupo.\nUn secondo miracolo, di poco successivo al precedente, faceva riferimento al salvataggio di un neonato. Un'intera famiglia stava pascolando il proprio gregge nei pressi della fonte descritta sopra, quando un lupo ne gherm\u00ec il figlio. La madre si rivolse alla Madonna che apparve sopra un castagno, facendosi consegnare dal lupo il neonato. Fu anche grazie a questo miracolo che la popolazione si decise a costruire la prima cappella che, infatti, rappresenta nell'affresco anche il lupo.\nLa costruzione della cappella.\nLa costruzione non segu\u00ec immediatamente il miracolo del riccio, ma avvenne dopo 15 anni, nel 1632. Secondo il Dozio, il miracolo del lupo era privo di ogni fondamento, mentre quello del riccio veniva considerato veritiero, ma semplicemente occasionale, non miracoloso. Nel 1632\"\" Gaspare Brambilla, di Imbersago, inizi\u00f2 la costruzione di una piccola cappella, tuttora esistente, col nome di scurolo, sul luogo dell'apparizione. In questa cappella \u00e8 ancora presente, oltre alla fonte presso cui ci furono i miracoli, anche un plastico in gesso raffigurante i due miracoli.\nSecondo Natale Perego la scelta del 1632 non fu casuale, visto che coincise con il termine dell'epidemia di peste. L'avvenimento rappresentava il momento per mantenere i voti presi durante il periodo nero; inoltre la fede religiosa stava subendo una grossa spinta dalla Controriforma.\nLa costruzione viene raccontata negli scritti di un certo notaio di nome Piero Antonio Calco, piccolo possidente terriero in paese. Il Calco descrive anche la situazione storica, con le truppe francesi, olandesi e svedesi impegnate nel tentativo di conquistare agli spagnoli il comando del territorio. Questa minaccia era accompagnata da alcuni anni di siccit\u00e0 e dalle voci di un ritorno della peste a Milano.\nLa costruzione del santuario.\nTra il 1641 ed il 1646 venne eretto il santuario, seguendo un progetto di Carlo Buzzi\"\". Il terreno era di propriet\u00e0 di Fabricio Landriani, che lo don\u00f2 per la costruzione insieme ad offerte pecuniarie. Il primo progetto prevedeva una pianta a doppio ottagono, tipico degli edifici mariani del XV secolo. La scelta di Buzzi come architetto era sicuramente dispendiosa, visto che al tempo era gi\u00e0 molto rinomato.\nLa costruzione del primo ottagono dur\u00f2 dal 1641 al 1644. I lavori furono svolti da molte persone diverse, tanto che una procedura legale del 1712 parla di molte parti in causa. Giovan Battista Fontana forn\u00ec cinque colonne in marmo, mentre Silvestro Fossati venne incaricato di edificare il coro. L'anc\u00f3na venne commissionata a Giuseppe Villa nel 1654. Nel 1662 Giovanni Vannoto ripar\u00f2 alcuni cornicioni e nel 1656 Domenico Riva costru\u00ec una campana.\nOltre alla sezione ottagonale si poteva trovare l'altare dell'Annunciazione nella parte settentrionale e la sacrestia in quella meridionale.\nA partire dal 1668 venne nominato un cappellano che, tra le altre cose, aveva il compito di provvedere alle confessioni.\nL'ampliamento del 1677.\nLa mancanza di fondi obblig\u00f2 a limitare i lavori, salvo poi edificare un secondo lotto nel 1677, probabilmente sul progetto di Francesco Castelli. Questo ampliamento contempl\u00f2 la strutturazione del presbiterio (anch'esso ottagonale) e di nuove decorazioni in stucco.\nQuando il cardinale Giuseppe Pozzobonelli visit\u00f2 il santuario nel 1754, l'edificio era in gran parte simile a quello visibile al giorno d'oggi. Sulla facciata erano presenti tre porte ed un sagrato, composto da un portico con quattro colonne in pietra. L'unica navata portava all'altare maggiore, dietro una balaustra in marmo. L'affresco dietro l'altare raffigurava la Madonna col Bambino.\nErano presenti due altari laterali, dedicati all'Annunciazione e a Santa Maria Maddalena.\nIl santuario venne ufficialmente benedetto il 9 maggio 1646, 29\u00ba anniversario del miracolo del riccio, con la prima messa, celebrata dal prevosto di Brivio, monsignor Giacinto Faggio.\nDurante la dominazione austriaca e quella francese, gli edifici religiosi vennero chiusi con la forza perch\u00e9 ritenutili inutili e, soprattutto, non economicamente convenienti. I conti Castelbarco, signori di Imbersago, si assunsero il patronato del santuario, salvandolo cos\u00ec da una sicura chiusura.\nNel 1755 viene eretta una statua della Madonna nel piazzale, creata da Giudici di Viggi\u00f9. Nel 1824 venne completata la costruzione della Scala Santa (349 gradini). In seguito ad una frana fu necessario ricostruirla nel 1981 e oggi conta 347 gradini.\nI lavori dell'Ottocento.\nNel 1888 venne eseguita un'opera di ampliamento a cura dell'ingegnere Giacomo Santamaria. I lavori non stravolsero la struttura della chiesa, a parte una riorganizzazione degli spazi nel presbiterio, e l'aggiunta di confessionali ed opere d'arte frutto, spesso, della devozione dei fedeli. Venne aggiunto il terzo ottagono, che avrebbe contenuto l'altare maggiore, ed una statua in legno della Vergine, scolpita dalla ditta Nardini di Milano.\nAl XIX secolo risalgono anche la scalinata d'ingresso\"\" e il campanile, quest'ultimo comprensivo di statua in bronzo dorato della Madonna che campeggia sulla cima.\nLe ultime apparizioni.\nSecondo la tradizione l'8 dicembre 1896 la Madonna apparve a Teresa Secomundi (1863-1921) che, a causa di manifestazioni demoniache, non poteva pregare o recarsi nei luoghi di culto. La Madonna, dopo averle consegnato il proprio rosario, la accompagn\u00f2 fino alla porta del santuario. Dopo questo primo episodio la ragazza fu testimone di numerose altre apparizioni, anche in altri luoghi.\nIl santuario oggi.\nAttualmente, sopra l'altare, c'\u00e8 una statua del 1888 raffigurante la \"Madonna col Bambino\", mentre il presbiterio contiene un dipinto secentesco sulla \"Strage degli innocenti\". L'interno \u00e8 ora composto da tre navate, con quella sinistra che ospita come pala d'altare una \"Piet\u00e0\". La navata centrale ha una struttura trilobata e termina in un presbiterio, con l'altare maggiore, separato da una balaustra.\nLe preghiere dei fedeli, esaudite a loro dire dalla Madonna, hanno portato ad una collezione di 112 tavolette di ex voto. Queste opere sono state studiate da Natale Perego che, tra le altre cose, scopr\u00ec che nel periodo 1862-1878 c'era un artista dedicato solo alla loro pittura.\nL'attuale gestione del santuario \u00e8 affidata ai padri oblati dell'Istituto Sant'Ambrogio di Milano, che l'hanno ereditato dai precedenti cappellani nel 1898. Il rettore \u00e8 padre Giulio Binaghi.\nNel santuario le funzioni religiose sono celebrate secondo il rito ambrosiano.\nVisite famose.\nLe voci circolanti sul santuario erano talmente entusiastiche che, il 12 ottobre 1795, anche Filippo Maria Visconti volle fargli visita.\nAlla fine dell'Ottocento l'assistente spirituale era Luigi Maria Marelli, destinato in seguito ad essere vescovo di Bergamo. Alla sua presenza \u00e8 dovuta anche la devozione mostrata in seguito da papa Roncalli.\nAnche il cardinale Alfredo Ildefonso Schuster venne ad Imbersago quattro volte.\nPapa Giovanni XXIII.\nFin da piccolo Angelo Giuseppe Roncalli visitava il santuario. Durante il seminario a Bergamo, per due anni veniva in pellegrinaggio a piedi.\nIl 29 agosto 1954 tenne la cerimonia in cui il santuario venne solennemente incoronato e negli anniversari di questo avvenimento continu\u00f2 le sue visite. L'ultima visita risale al 24 agosto 1958, poco prima del conclave che lo elesse papa. Uno dei suoi primi atti da pontefice consistette nell'elevare il santuario a livello di basilica minore, assegnandogli il cero benedetto. Un secondo cero benedetto fu dedicato a san Giuseppe.\nLe sue visite erano spesso accompagnate dalla celebrazione della messa.\nNel 1960 chiese al cardinale Giovanni Battista Montini (futuro papa Paolo VI) di deporre una collana d'oro e gemme sulla statua della Madonna. In questa lettera Giovanni XXIII espresse tutta la sua devozione per la Madonna del Bosco:\nLa statua.\nAlcuni cittadini locali decisero di erigere un monumento in suo onore. L'idea del progetto venne realizzata in poco tempo, tanto che il 28 ottobre 1962 fu lo stesso cardinale Montini, amico del Papa, ad inaugurarlo. Alla cerimonia parteciparono otto vescovi e tutte le autorit\u00e0 politiche, civili e militari, oltre a pi\u00f9 di trentamila pellegrini.\nLa statua venne realizzata in bronzo dal milanese Enrico Manfrini ed \u00e8 alta quattro metri. Pesa trenta quintali e poggia su un piedistallo in marmo di Candoglia. Sulla statua sono presenti sei bassorilievi che raffigurano sei distinti episodi della vita del pontefice:\nIl volume del Concilio Vaticano \u00e8 ben visibile anche nella mano sinistra della statua. Nei suoi ultimi giorni, quando la malattia stava peggiorando, dispose un legato per cinquanta funzioni da celebrarsi nel santuario.\nLa Madonna del Bosco e i media.\nEmilio De Marchi ambient\u00f2 ad Imbersago la sua opera \"Giacomo l'idealista\" e non pot\u00e9 fare a meno di citare il santuario fornendone una descrizione abbastanza accurata. Anche Luigi Santucci ne ha parlato nel suo libro \"Brianza ed altri amori\".\nIl film di Ermanno Olmi \"E venne un uomo\", incentrato sulla figura di papa Giovanni XXIII, venne girato in parte ad Imbersago, e per la precisione in zona Garavesa e presso il santuario."}
{"id": "1753938", "revid": "35804", "url": "https://it.wikipedia.org/wiki?curid=1753938", "title": "Hewlett Packard", "text": ""}
{"id": "1753949", "revid": "767487", "url": "https://it.wikipedia.org/wiki?curid=1753949", "title": "Kosheen", "text": "Kosheen \u00e8 un gruppo musicale inglese di musica trip hop, Drum and Bass e rock, con base a Bristol. \nIl trio \u00e8 formato dai due produttori Markee Substance e Darren Decoder e dalla cantante ed autrice Sian Evans.\nIl gruppo ha preso il suo nome dalla combinazione delle parole giapponesi \u201cKo\u201d (vecchio) e \u201cShin\u201d (nuovo).\nStoria.\nNel settembre 2001 esce \"Resist\", il loro primo album, che raggiunge l'ottava posizione delle classifiche di vendita inglesi. Contiene i singoli \"(Slip And Slide) Suicide\", \"Hide U\", \"Catch\", \"Hungry\" e \"Harder\". L'album \"Resist\" ricevette un'intensa promozione dalla edizione 2002 di Nokia Game. Un breve loop da \"Harder\" si poteva infatti sentire in numerose parti del gioco virtuale.\nNell'agosto 2003 viene pubblicato \"Kokopelli\". Il titolo si riferisce a Kokopelli, divinit\u00e0 dei nativi americani. Il disco ruota meno intorno al drums-and-bass e pi\u00f9 sui riff di chitarra e su testi pi\u00f9 oscuri. Ha battuto il suo predecessore piazzandosi al settimo posto delle classifiche inglesi, performance raggiunta anche dal singolo \"All In My Head\", ma in seguito avrebbe venduto meno copie. I primi due album in studio del gruppo (\"Resist\" e \"Kokopelli\" sono stati certificati disco d'oro dalla British Phonographic Industry.\nIl loro terzo album, \"Damage\", \u00e8 stato pubblicato in Europa dalla Universal Germany nel marzo 2007. L'edizione inglese di \"Damage\", con due tracce addizionali, \"Analogue Street Dub\" e \"Professional Friend\" (non incluse nell'edizione europea), \u00e8 stata pubblicata dalla Moksha Recordings nel settembre dello stesso anno. Il primo singolo estratto da \"Damage\" \u00e8 stato \"Overkill\", uscito a marzo in Europa e ad agosto 2007 nel Regno Unito.\nNel novembre 2007 i membri del gruppo sono rimasti coinvolti in una controversia a proposito del luogo dove avrebbe dovuto svolgersi un loro concerto a Belgrado. Il luogo del concerto era stato in passato un campo di concentramento. Una volta scoperto il fatto, tentarono di far spostare il concerto altrove, senza successo, con conseguente cancellazione dello show. All'epoca dichiararono di sperare di poter ri-organizzare il concerto di Belgrado in seguito, in un luogo pi\u00f9 adatto.\nNell'ottobre 2012 esce l'album \"Independence\", fedele allo stile Kosheen ma con sonorit\u00e0 leggermente pi\u00f9 progressive. Il primo singolo estratto da questo album \u00e8 \"Get a New One\", seguito da \"Holding on\" e \"Mannequin\".\nL'8 novembre 2013 viene pubblicato il video di \"Harder They Fall\", per promuovere il successivo album del gruppo, ossia \"Solitude\", uscito il 25 novembre seguente."}
{"id": "1753952", "revid": "36426", "url": "https://it.wikipedia.org/wiki?curid=1753952", "title": "Patrimonio universale dell'Umanit\u00e0", "text": ""}
{"id": "1753954", "revid": "1573940", "url": "https://it.wikipedia.org/wiki?curid=1753954", "title": "Fu (poesia)", "text": "I fu () sono poemi nati in Cina nel periodo della dinastia Han. Si tratta di un tipo di prosa poetica con brani introduttivi, conclusivi o inframmezzati esposti in prosa, tipicamente nella forma delle domande e risposte. Il \"fu\" \u00e8 chiamato di solito rapsodia, ma anche \"prosa in rima\", \"esposizione\" e a volte \"saggio poetico\".\nL'origine dei \"fu\" \u00e8 incerta: si fanno derivare dalle scuole di retorica dei consiglieri politici dell'epoca, dagli enigmi del filosofo Xunzi, che venivano appunto denominati \"fu\", e dai \"Chu Ci\". La misura del verso dei \"fu\" trae sicuramente origine dai \"Chu Ci\", dai quali deriva il cosiddetto \"stile sao\" (\u9a37, \"s\u0101o\"): i versi sono suddivisi in tre e due sillabe, tra le quali un elemento di congiunzione, \"\u00e9r\" (\u800c), forma una cesura; il primo verso termina ogni volta con la particella esclamativa \"x\u012b\" (\u516e). In confronto ai canti dei \"Chu Ci\" i \"fu\" hanno tuttavia una forma insolitamente lunga, che si spiega con il processo di secolarizzazione subito nel frattempo dagli elementi religiosi della poesia di \"Chu Ci\". Al posto di sciamani e dee nei primi \"fu\" si tratta di una epifania del sovrano e della esaltazione delle sue gesta.\nI \"fu\" sono scritti in rime, un verso pu\u00f2 essere costituito da tre fino a sette caratteri (talvolta anche di pi\u00f9) e spesso \u00e8 premessa una prefazione in prosa, talvolta anche un epilogo in forma di versi. Oltre alle rime finali si evidenziano frequenti allitterazioni ed assonanze.\nI \"fu\" del periodo Han sono tipicamente molto lunghi, descrivono un argomento esaustivamente da ogni possibile angolazione, e di solito sono volti a dimostrare l'abilit\u00e0 retorica e lessicale con parole complicate ed erudite, perfezione formale e raffinatezza, piuttosto che ad esprimere sentimenti personali. Mancano di spontaneit\u00e0 ed immediatezza , e poich\u00e9 mirano ad impressionare e a dimostrare, i \"fu\" del periodo Han sono denominati \"fu\" \"epidittici\".\nPer quanto riguarda il contenuto, il \"fu\" \u00e8 caratterizzato da lunghi cataloghi di piante, animali, persone ed eventi, ai quali viene attribuito anche un potere magico basato sulla parola. Allo stesso modo la costante ripetizione e variazione di onomatopee, sinonimi, parallelismi, iperboli e antitesi vengono interpretate come una sorta di formule di scongiuro, che dovrebbero conferire al sovrano terreno l'aura del santo. La trasposizione del viaggio magico, che nei \"Chu ci\" era ancora riservato agli sciamani, sul sovrano trattato come \"grande uomo\" (\u5927\u4eba, \"d\u00e0r\u00e9n\"), allude parimenti a questa circostanza ed alcuni \"fu\" venivano usati perfino per scopi magici, ad esempio per guarire malattie o per scacciare gli spiriti.\nAnche i temi preferiti dei \"fu\" alludono ad un carattere quasi religioso di questi poemi: il sacrificio imperiale al cielo e alla terra per il conseguimento dell'armonia e della fertilit\u00e0, la capitale come centro del potere imperiale e la caccia (anche per procurare animali sacrificali) nel parco imperiale, che \u00e8 ritenuto la rappresentazione microcosmica del macrocosmo.\nMalgrado l'elemento fortemente caratterizzato dell'epifania del sovrano, si tramandano anche molti \"fu\" che hanno un tono pedagogico nei confronti del sovrano e biasimano lo sfarzo e lo sperpero della corte imperiale. I \"fu\" erano spesso composti e recitati a corte da funzionari imperiali, assunti come poeti di corte. Celebri poeti di \"fu\" furono ad esempio Jia Yi, Yang Xiong, Mei Cheng, Zhang Heng e, soprattutto, Sima Xiangru, autore del famosissimo \"Ti\u0101nz\u01d0 Y\u00f3uli\u00e8 F\u00f9\" (\u5929\u5b50\u904a\u7375\u8ce6, \"Rapsodia sul Figlio del Cielo durante una tranquilla caccia\").\nIn seguito la classe dei letterati incominci\u00f2 a scrivere \"fu\" anche di genere diverso, affrontando temi privati ed esprimendo i propri sentimenti. Il \"Fu sulla civetta\" di Jia Yi, che si pone nella tradizione malinconica del \"li sao\" (vedi Chu Ci), esprime ad esempio i sentimenti personali nell'esilio e di fronte alla morte imminente. Altri temi di carattere personale sono ad esempio preoccupazioni ed ansie alla vista della capitale, passioni inappagate e l'incontro con una dea, come viene gi\u00e0 descritto nella tradizione sciamanica dei \"Chu Ci\".\nIl \"fu\" \u00e8 certamente il genere lirico pi\u00f9 importante del periodo Han, e tale rimase anche nei secoli successivi durante le Sei Dinastie, venendo considerato un modello di poesia artistica ed erudita, sempre pi\u00f9 utilizzato.\nInsieme con lo \"shi\", il \"fu\" form\u00f2 quindi i due pilastri gemelli della poesia cinese finch\u00e9 lo \"shi\" divenne lo stile predominate nel periodo Tang.\nI tipici \"fu\" delle Sei Dinastie sono molto diversi da quelli del periodo Han, essendo molto pi\u00f9 brevi, e spesso personali, espressivi e lirici. Molti non hanno appendici in prosa, ma sono costituiti interamente da versi in rima di tipo regolare, spesso esametrico. Anche il contenuto \u00e8 diverso: vengono descritti ad esempio palazzi, citt\u00e0, parchi o argomenti come cetre o flauti, o ancora sono espressi sentimenti intimi come preoccupazione, solitudine e separazione. Un bell'esempio di questo \"breve \"fu\" lirico (\"sh\u016bq\u00edng xi\u01ceo f\u00f9\", \u6292\u60c5\u5c0f\u8ce6) \u00e8 il \"Q\u00edn F\u00f9\" () \"Rapsodia sulla cetra\") di Xi Kang. Un'altra opera rappresentativa di questo tipo \u00e8 \"\u0100i Ji\u0101ngn\u00e1nf\u00f9\" (\u54c0\u6c5f\u5357\u8ce6, \"Rapsodia in lamento del sud\") di Yu Xin.\nDurante 18 secoli trascorsi la maggior parte dei \"fu\" sono andati perduti e non sono giunti fino a noi."}
{"id": "1753955", "revid": "729019", "url": "https://it.wikipedia.org/wiki?curid=1753955", "title": "Albert Productions", "text": "La Albert productions \u00e8 un'etichetta discografica australiana. La label \u00e8 nota in particolare per aver pubblicato, in passato, i lavori degli AC/DC e dei Rose Tattoo."}
{"id": "1753968", "revid": "1299055", "url": "https://it.wikipedia.org/wiki?curid=1753968", "title": "Milan Associazione Calcio 1969-1970", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1969-1970.\nStagione.\nPer la stagione 1969-1970 alla guida della squadra campione d'Europa 1968-1969 viene confermato Nereo Rocco. Sul fronte delle partenze, lasciano il Milan Mora, Scala e Hamrin.\nLa stagione inizia con le 3 partite del primo turno di Coppa Italia, dove il Milan, nel girone 3 con , Verona e , ottiene 2 pareggi nelle prime due partite e una vittoria nell'ultima gara con i lariani. I 4 punti in classifica non sono sufficienti per qualificarsi al turno successivo, al quale accede il Varese che totalizza un punto in pi\u00f9 dei rossoneri.\nNel mese di ottobre del 1969 i rossoneri conquistano la Coppa Intercontinentale, la prima nella storia del club. Nella gara di andata a San Siro il Milan batte gli argentini dell'Estudiantes per 3-0 con una doppietta di Sormani e un gol di Combin. La partita di ritorno viene giocata a Buenos Aires ed \u00e8 caratterizzata dalle numerose scorrettezze della squadra argentina; a farne le spese Prati, che viene colpito alla schiena ed \u00e8 costretto a lasciare il campo dopo 37 minuti di gioco, e soprattutto Combin, che rimedia la frattura del naso e dello zigomo. Alla fine della partita Combin viene poi trasferito in questura con l'accusa di aver disertato il servizio militare. Il risultato finale della partita \u00e8 di 2-1 per la squadra di La Plata, che ribalta il gol di Rivera con le reti di Conigliaro e Aguirre Su\u00e1rez, ma la sconfitta di misura permette comunque al Milan di vincere il trofeo. Dopo la partita il comportamento dei giocatori argentini porta alla squalifica a vita del portiere Poletti (successivamente revocata) e alle lunghe squalifiche di Aguirre Su\u00e1rez e Manera da parte della Federazione argentina oltre alla reclusione dei tre per 30 giorni.\nIn Coppa dei Campioni il Milan, dopo aver eliminato a settembre nei sedicesimi di finale i lussemburghesi dell'Avenir Beggen (vittoria per 5-0 in casa e per 3-0 in trasferta), nel mese di novembre viene eliminato negli ottavi di finale dagli olandesi del Feijenoord che ribaltano la sconfitta per 1-0 dell'andata a Milano grazie al 2-0 ottenuto a Rotterdam.\nIn campionato il Milan resta stabilmente nelle posizioni di vertice e chiude il girone di andata in 5\u00aa posizione con 17 punti, 5 in meno del Cagliari capolista. Nel girone di ritorno i rossoneri totalizzano 2 punti in pi\u00f9 rispetto all'andata e chiudono cos\u00ec al 4\u00ba posto con 36 punti, a 9 lunghezze dal Cagliari vincitore dello scudetto, 5 dall'Inter e 2 dalla Juventus: tuttavia, sar\u00e0 un piazzamento insufficiente ai fini della qualificazione alle coppe europee dato che la regola \u201cuna citt\u00e0 una squadra\u201d della Coppa delle Fiere sbarr\u00f2 l\u2019accesso ai rossoneri in presenza dei nerazzurri.\nNel corso della stagione il capitano del Milan Gianni Rivera viene premiato con il Pallone d'oro 1969, diventando cos\u00ec il primo italiano a ricevere tale riconoscimento.\nMaglie.\nLa divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con colletto e bordi delle maniche rossi e neri, pantaloncini bianchi e calzettoni bianchi con una riga rossa e nera sul risvolto.\nOrganigramma societario.\nArea direttiva\nArea tecnica\nArea sanitaria"}
{"id": "1753972", "revid": "96368078", "url": "https://it.wikipedia.org/wiki?curid=1753972", "title": "In nome dell'amore (singolo)", "text": "In nome dell'amore \u00e8 una canzone scritta da Paolo Meneguzzi, Luca Mattioni, Dino Melotti e Rosario Di Bella, per il secondo album di Meneguzzi \"Lei \u00e8\", pubblicato nel 2003. Il singolo, uscito nell'ottobre del 2002, anticipa di alcuni mesi la pubblicazione dell'album del cantante ed ha il merito di far conoscere Meneguzzi al grande pubblico, diventando uno dei suoi brani pi\u00f9 conosciuti.\nNell'ottobre del 2004 il singolo \u00e8 stato pubblicato anche in Francia, con il testo tradotto in francese da L\u00e9a Ivanne, e cantato in duetto da Meneguzzi con la cantante francese Oph\u00e9lie Cassy (ex componente delle Diadems). Il disco ottiene un ottimo successo arrivando a raggiungere la decima posizione della classifica dei singoli pi\u00f9 venduti in Francia."}
{"id": "1753973", "revid": "371529", "url": "https://it.wikipedia.org/wiki?curid=1753973", "title": "Sinatra &amp; Strings", "text": "Sinatra &amp; Strings \u00e8 un album del crooner statunitense Frank Sinatra, pubblicato nel 1962 dalla Reprise Records.\nIl disco.\nL'album \u00e8 composto principalmente da ballate, e pu\u00f2 ricordare per stile \"Frank Sinatra Sings for Only the Lonely\". Primo disco di Sinatra con l'arrangiatore Don Costa, \"Sinatra &amp; Strings\" \u00e8 un trionfo di passione e slancio molto superiore al precedente album di Sinatra, \"I Remember Tommy\". Costa stesso definir\u00e0 l'album il suo capolavoro."}
{"id": "1753980", "revid": "24443", "url": "https://it.wikipedia.org/wiki?curid=1753980", "title": "Huayna Picchu", "text": "Il Huayna Picchu o Wayna Pikchu (quechua) \u00e8 il monte che sovrasta Machu Picchu. Il suo nome significa Giovane Vetta.\nPicco molto ripido, poco distante dalla spianata del sito archeologico, ha un sentiero, che pur se stretto e molto ripido permette di raggiungere la vetta - anch'essa ricca di architetture Inca - in circa quaranta minuti senza grandi difficolt\u00e0.\nDalla sua cima si pu\u00f2 osservare l'antica citt\u00e0 inca. Sempre dalla cima un sentiero, percorribile in circa un'ora, porta ai resti di un tempio cerimoniale Inca, il tempio della Luna."}
{"id": "1753984", "revid": "83531", "url": "https://it.wikipedia.org/wiki?curid=1753984", "title": "Verofalso", "text": "Verofalso \u00e8 una canzone scritta da Paolo Meneguzzi, Luca Mattioni, Dino Melotti e Rosario Di Bella, per il secondo album di Meneguzzi \"Lei \u00e8\" pubblicato nel 2003. La canzone viene estratta come secondo singolo dell'album, sulla scia del successo del precedente \"In nome dell'amore\". Il singolo entra nella top 20 dei singoli pi\u00f9 venduti il 3 luglio 2003 e raggiunge il suo apice il 4 settembre raggiungendo la nona posizione."}
{"id": "1754011", "revid": "22475", "url": "https://it.wikipedia.org/wiki?curid=1754011", "title": "\u00c9rez\u00e9e", "text": "\u00c9rez\u00e9e (in vallone \"Erez\u00eaye\") \u00e8 un comune belga di 2.968 abitanti, situato nella provincia vallona del Lussemburgo."}
{"id": "1754018", "revid": "110157", "url": "https://it.wikipedia.org/wiki?curid=1754018", "title": "Hotton", "text": "Hotton (in vallone \"Hoton\") \u00e8 un comune belga di 5.043 abitanti, situato nella provincia vallona del Lussemburgo."}
{"id": "1754019", "revid": "1086846", "url": "https://it.wikipedia.org/wiki?curid=1754019", "title": "Milan Associazione Calcio 1966-1967", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1966-1967.\nStagione.\nNella stagione 1966-1967 Liedholm non siede pi\u00f9 sulla panchina del Milan. L'allenatore \u00e8 stato infatti sostituito nel marzo del 1966 con Giovanni Cattozzo.\nQuest'ultimo lascia spazio ad inizio stagione all'ex giocatore rossonero Arturo Silvestri che condurr\u00e0 il club, che in estate acquista i difensori Roberto Rosato e Angelo Anquilletti, alla conquista della sua prima Coppa Italia. Il successo, che d\u00e0 la possibilit\u00e0 al club di partecipare alla Coppa delle Coppe 1967-1968, \u00e8 ottenuto eliminando , , Torino, e Juventus e battendo il in finale per 1-0 grazie alla rete di Amarildo. Gianni Rivera \u00e8 capocannoniere della manifestazione con 7 reti. In campionato il Milan chiude all'ottavo posto (peggior piazzamento del decennio), mentre in Coppa Mitropa viene eliminato agli ottavi.\nNel 1966 il Milan trasferisce la sua sede da Palazzo Castiglioni in corso Venezia 47 a uno stabile di via Filippo Turati 3, edificio che ebbe questa funzione fino al 2014, quando \u00e8 stata inaugurata Casa Milan, nuova sede della societ\u00e0 rossonera.\nOrganigramma societario.\nArea direttiva\nArea tecnica\nArea sanitaria"}
{"id": "1754022", "revid": "287204", "url": "https://it.wikipedia.org/wiki?curid=1754022", "title": "Veljko Paunovic", "text": ""}
{"id": "1754030", "revid": "92723", "url": "https://it.wikipedia.org/wiki?curid=1754030", "title": "Guardami negli occhi (prego)", "text": "Guardami negli occhi (prego) \u00e8 un singolo del cantante svizzero Paolo Meneguzzi, estratto dalla riedizione del secondo album in studio \"Lei \u00e8\" e pubblicato nel febbraio 2004.\nLa canzone.\nScritto dallo stesso Meneguzzi insieme a Rosario Di Bella, Dino Melotti e Luca Mattioni, il brano \u00e8 stato presentato per la prima volta dal vivo al Festival di Sanremo 2004, nel quale si \u00e8 classificato alla quarta posizione.\nIl singolo entra in classifica il 25 marzo 2004, direttamente alla terza posizione, rimanendo in classifica per tre settimane consecutive."}
{"id": "1754032", "revid": "671029", "url": "https://it.wikipedia.org/wiki?curid=1754032", "title": "La Roche-en-Ardenne", "text": "La Roche-en-Ardenne (in vallone \"Li Rotche\") \u00e8 un comune belga di 4.348 abitanti, situato nella provincia vallona del Lussemburgo."}
{"id": "1754034", "revid": "68105", "url": "https://it.wikipedia.org/wiki?curid=1754034", "title": "T.F.R.", "text": ""}
{"id": "1754038", "revid": "110157", "url": "https://it.wikipedia.org/wiki?curid=1754038", "title": "Manhay", "text": "Manhay (in vallone \"Manh\u00e9\") \u00e8 un comune belga di 3.185 abitanti, situato nella provincia vallona del Lussemburgo."}
{"id": "1754041", "revid": "1305772", "url": "https://it.wikipedia.org/wiki?curid=1754041", "title": "Haly\u010d", "text": "Haly\u010d (; ; ; ; ) \u00e8 una citt\u00e0 dell'Ucraina occidentale situata lungo il fiume Dnestr, facente parte dell'oblast' di Ivano-Frankivs'k. La citt\u00e0, che conta abitanti, ha dato il nome alla regione storica della Galizia e fu capitale del Principato di Galizia-Volinia fino al principio del XIV secolo, quando il privilegio pass\u00f2 a Leopoli.\nOggi Haly\u010d opera come centro amministrativo della rajon omonima nell'oblast' di Ivano-Frankivs'k. \u00c8 situata a nord dal capoluogo Ivano-Frankivs'k e 442 da Kiev, localizzata a est. La popolazione ammontava, secondo il censimento del 2004, a abitanti.\nNome.\nIl nome della citt\u00e0, sebbene riportato in maniera identica nelle moderne lingue slave orientali (\u0413\u0430\u043b\u0438\u0447), \u00e8 pronunciato \"Haly\u010d\" in ucraino e Gali\u010d in russo. La traslitterazione russa non va per\u00f2 confusa con la citt\u00e0 russa di Gali\u010d, situata nell'Oblast' di Kostroma. Volendo fare un quadro generale di altri idiomi, questi possono essere elencati nella seguente maniera: in lingua polacca la denominazione risulta \"Halicz\"; in yiddish \"Helitsh\" o \"Heylitsh\" (\u05d4\u05e2\u05dc\u05d9\u05d8\u05e9); ; ; . Il gran numero di trascrizioni in vari alfabeti testimonia le varie nazionalit\u00e0 che si sono intrecciate con le vicende storiche della citt\u00e0.\nUna leggenda popolare locale vuole che il nome \"Haly\u010d\" derivi dal leggendario \"principe Haly\u010dyna\", primo sovrano di queste terre. Un leggero appiglio a una simile narrazione \u00e8 stato rintracciato nel 1994, anno in cui una serie di scavi ha portato alla luce un kurgan designato dalla gente del posto \"la tomba di Haly\u010dyna\". Nella struttura sono stati trovati alcuni strumenti utilizzati per il rito della cremazione, un'arma di bronzo e un disco d'oro, di certo di propriet\u00e0 di un nobile locale. Max Vasmer e gli studiosi di slavistica moderni generalmente concordano sul fatto che \"Haly\u010d\" sia un aggettivo derivato dal termine slavo orientale che stava per \"taccola\", \"halka\". Tale uccello figurava nello stemma della citt\u00e0 quando faceva parte dell'Impero austro-ungarico (dal 1772).\nStoria.\nOrigini.\nI pi\u00f9 antichi manufatti archeologici ritrovati nei pressi di Haly\u010d risalgono al periodo paleolitico ( anni fa). Alcuni reperti pi\u00f9 recenti testimoniano la presenza di varie culture archeologiche, tanto che si tende a ritenere che il luogo dove oggi sorge l'insediamento \u00e8 stato sempre stabilmente abitato negli ultimi anni. Stando alle ricostruzioni storico-archeologiche, la popolazione di Haly\u010d cominci\u00f2 a crescere in maniera ragguardevole tra l'800 e il 900 d.C.\nLa prima menzione scritta sull'esistenza di Haly\u010d di cui si ha notizia risalirebbe, secondo una parte della storiografia, all'anno 896. Il condizionale \u00e8 d'obbligo, in quanto non per tutti tale data \u00e8 da considerarsi dal valore inequivocabile. Ad ogni modo, la citazione si riscontra nelle \"Gesta Hungarorum\", ovvero cronache di corte del re ungherese B\u00e9la III realizzate all'inizio del XIII secolo. Le cronache descrivono un soggiorno delle trib\u00f9 ungheresi guidate dal principe \u00c1lmos ad Haly\u010d durante il viaggio in terre slave per raggiungere la Pannonia. Un simile evento storico non \u00e8 raccontato in altre fonti. Di seguito il passo:\nLe stesse perplessit\u00e0 accompagnano un'altra data individuata da un altro filone storiografico, il 290 d.C.: secondo questa dottrina, il termine \"Getica\" indicato nell'opera del gotico Giordane individuerebbe l'insediamento situato nell'odierna Ucraina.\nHaly\u010d vecchia: capitale del Principato.\nI dati pi\u00f9 affidabili su Haly\u010d si riscontrano nel Codice Ipaziano, facente parte della Cronaca degli anni passati. Haly\u010d vecchia \u00e8 altres\u00ec indicata come Haly\u010d del Principato (in ucraino: \u041a\u043d\u044f\u0436\u0438\u0439 \u0413\u0430\u043b\u0438\u0447, \"Knyazhyi Haly\u010d\") in alcune fonti ucraine per distinguerla dalla citt\u00e0 odierna. Oggi il sito dove sorgeva l'antico insediamento \u00e8 uno dei punti di interesse per gli studiosi di storia rutena nell'Oblast' di Ivano-Frankivs'k. Situata alla confluenza del Dnestr e dei suoi affluenti, la cittadina fu verosimilmente costruita a seguito dell'unione dei piccoli villaggi esistenti nel XII-XIII secolo (facenti capo a Krylos) sulle rive dei corsi d'acqua. Il centro si svilupp\u00f2 attorno alla Cattedrale della Dormizione e alle camere riservate al principe, fortificate con valli rinforzati e fossati nei pressi del fiume Lukva (affluente del Dnestr).\nLa prima dinastia di Haly\u010d, il cui capostipite fu Vladimir II di Novgorod, costitutiva un ramo della famiglia rjurikide noto come Rostislavi\u010di. L'ultimo esponente della stessa fu Jaroslav Osmomysl (1153-1187), in quanto a seguito della sua deposizione B\u00e9la III d'Ungheria conquist\u00f2 brevemente il principato locale nel 1188: la dinastia dei Rostislavi\u010di si estinse nel 1199. Nello stesso anno, Romano il Grande, anch'egli un rjurikide, riusc\u00ec a congiungere la Galizia alla Volinia nel pi\u00f9 potente principato di Galizia-Volinia. Nel 1141, il principe (knjaz) Vladimirko Volodarovy\u010d (1104-1152), autore dell'unione dei principati concorrenti di Przemy\u015bl, Zvenyhorod e Terebovlja nei territori appartenenti allo stato di Haly\u010dyna, trasfer\u00ec la sua capitale da Zvenyhorod ad Haly\u010d, rendendola la sede definitiva e ampliando notevolmente l'insediamento.\nI mongoli guidati da Batu Khan espugnarono la capitale nel 1241, quando a capo della stessa vi era Danilo di Galizia. Da allora in poi la citt\u00e0 declin\u00f2 costantemente, cedendo in seguito la supremazia alla neonata Leopoli. Gli scavi del 1933\u20131942 (supervisionati da Jaroslaw Pasternak), 1951\u20131952 (M.K. Karger, V. Aulikh) e del 1955 portarono alla luce resti di case, attivit\u00e0 commerciali, fortificazioni e dieci chiese costruite in pietra bianca. Gli scavi di Pasternak hanno permesso di concludere che la Haly\u010d di epoca alto-medievale fosse situata dove si trova l'odierno villaggio di Krylos (situato a 5\u00a0km a sud della moderna Haly\u010d). Nel 1936, Pasternak scopr\u00ec altres\u00ec i resti di una cattedrale a tre absidi dall'XI al XII secolo con la tomba sepolcrale del principe Jaroslav Osmomysl. Si tende a ritenere che la costruzione rinvenuta fosse quella della Dormizione precedentemente nota solo tramite la Cronaca degli anni passati, nota per essere stata un mausoleo dei primi principi galiziani. Le dimensioni della cattedrale (37,5 per 32,4 m, la seconda chiesa medievale pi\u00f9 grande situata sul territorio dell'odierna Ucraina, pi\u00f9 piccola solo della cattedrale di Santa Sofia a Kiev), suggeriscono che Haly\u010d fosse la sede di una diocesi; inoltre, molto probabilmente la cattedrale fu costruita nel 1157 e distrutta nel 1241 dalle orde spedite da Batu Khan, poi edificata di nuovo e menzionata un'ultima volta dalle fonti nel 1576.\nSi ritiene che il primo stile architettonico con cui venne ultimata la chiesa si ispirasse a influenze romaniche occidentali, poi ereditate pi\u00f9 a nord-est. Si ritiene che alcuni costruttori di Haly\u010d fossero stati coinvolti nella realizzazione della cattedrale esistente di Pereslavl' e della chiesa dell'Intercessione sul Nerl'. Risultano ancora visibili le fondamenta della cattedrale dell'Assunta (1157), mentre l'unica chiesa medievale sopravvissuta \u00e8 quella di San Pantaleone, costruita una prima volta a cavallo tra il XII e il XIII secolo e poi modificata in maniera significativa nel XVII secolo: questa fu ricostruita un'ultima volta negli anni '90. Gli scavi archeologici (1989-2005 sotto la direzione di Yuri Lukomsky) eseguiti nei siti di Krylos e Haly\u010d continuano a suscitare interesse.\nHaly\u010d moderna.\nA poco a poco, la vecchia Haly\u010d si spopol\u00f2 al punto che i soli abitanti rimasti a farne parte dalla met\u00e0 del XIV secolo furono il metropolita di Haly\u010d e il suo seguito. La citt\u00e0 odierna si trova a circa dall'antica capitale del principato, nel punto in cui era localizzato il porto fluviale dell'antico insediamento e dove il principe lituano Liubartas costru\u00ec il suo castello di legno nel 1367.\nIl principale monumento storico e una delle principali attrazioni turistiche \u00e8 la chiesa dedicata alla Nativit\u00e0 di Maria: originariamente costruita a cavallo tra il XIV e il XV secolo, ha subito interventi di restauro nel 1825. Affascinante \u00e8 anche un monumento equestre dedicato a Danilo di Galizia e svelato nel 2003 in occasione del 750\u00ba anniversario dell'incoronazione di tale principe come re di Rutenia.\nNel 1349, in seguito alla morte del duca Jurij II di Galizia e alle guerre civili, Haly\u010d venne annessa dal re polacco Casimiro III il Grande. Nel 1367 entr\u00f2 in vigore il diritto di Magdeburgo e, nel medesimo anno, si stabil\u00ec in loco l'appena istituita diocesi cattolica. Cinque anni pi\u00f9 tardi, papa Gregorio XI da Avignone eresse l'arcidiocesi di Haly\u010d, la quale aveva come suffraganee le diocesi di Che\u0142m, Przemy\u015bl e Volodymyr-Volyns'kyj. Nel 1409, Leopoli assorb\u00ec l'arcidiocesi creata quasi mezzo secolo prima.\nDopo la morte del re Casimiro (1370), Luigi I, re di Polonia e Ungheria sottomise la Rutenia Rossa all'autorit\u00e0 di starosti ungheresi nominati dalla corona sotto la supervisione del duca Ladislao II di Opole. I magiari rimasero nella citt\u00e0 fino al 1387, quando la regina Edvige d'Angi\u00f2 annesse nuovamente l'area alla Polonia. Nel Regno di Polonia, la Galizia rimase uno dei principali centri amministrativi del Voivodato di Rutenia. Nel 1564, il sejm di Varsavia cre\u00f2 un sejmik ad Halicz, il quale esercitava le sue funzioni sulla ziemia omonima: quest'ultima si estendeva anche sui distretti (\"powiat\") di Trembowla e Kolomyja.\nDurante la guerra polacco-ottomana (1620-1621), Halicz fu bruciata dai tartari di Crimea (1621) e, nel 1624, l'etmano Stanis\u0142aw Koniecpolski sconfisse i tartari a Martyn\u00f3w, vicino ad Halicz. Nel 1649, la citt\u00e0 affront\u00f2 una seconda distruzione ad opera dei cosacchi guidati da Bohdan Chmel'nyc'kyj, oltre ad una terza nel 1676, quando stava volgendo al termine la terza guerra polacco-ottomana. Nel 1765, Halicz contava 110 abitazioni e 3 chiese: Franciszek Ksawery Potocki fungeva da starosta locale. La citt\u00e0 fu conquistata dalle truppe austriache nel 1772 e rimase parte dell'Impero asburgico fino alla fine del 1918.\nNel 1870, Halicz aveva abitanti, di cui cattolici romani, greco-cattolici e 839 ebrei. Dal 1\u00ba novembre 1918 e fino al mese di maggio del 1919 la citt\u00e0 fu amministrata dagli ucraini. Dopo la guerra polacco-ucraina, Halicz torn\u00f2 temporaneamente in mano alla Seconda Repubblica di Polonia, decisione confermata a Parigi il 25 giugno 1919. Il 16 settembre 1920, quando imperversava la guerra polacco-sovietica, ebbe luogo nei pressi dell'insediamento la battaglia di Dytiatyn; il 15 marzo 1923 la Conferenza degli Ambasciatori riconobbe l'autorit\u00e0 polacca in maniera definitiva sulla parte orientale della Galizia. Fino all'invasione sovietica della Polonia, Halicz rientr\u00f2 nel Voivodato di Stanis\u0142aw\u00f3w e ospit\u00f2 anche gli uffici di una contea.\nAll'inizio di luglio 1941, la citt\u00e0 fu occupata dalle truppe tedesche. La comunit\u00e0 ebraica era numerosa e risiedeva perlopi\u00f9 nel centro della citt\u00e0, sulla riva destra del fiume Dnestr. Nell'autunno del 1941 o 1942, ebrei furono assassinati in un'esecuzione di massa e circa 20-30 ebrei furono annegati nel fiume. Dopo la seconda guerra mondiale, i residenti polacchi furono reinsediati nei cosiddetti territori recuperati e da allora Haly\u010d \u00e8 stata assegnata alla RSS Ucraina, dal 25 agosto 1991 semplicemente Ucraina."}
{"id": "1754045", "revid": "1149807", "url": "https://it.wikipedia.org/wiki?curid=1754045", "title": "Yonkoma", "text": "Un manga \u00e8 un particolare formato di striscia a fumetti diffuso in Giappone, composto appunto da 4 vignette e generalmente utilizzato per racconti umoristici.\nStruttura.\nLo \"yonkoma\" segue una struttura denominata o , che originalmente era utilizzata nella poesia tradizionale cinese per composizioni di quattro versi. Il primo carattere cinese si riferisce all'introduzione o , a cui segue lo sviluppo o , poi la svolta inaspettata o , e il termine o . Una canzone popolare giapponese esemplifica questa struttura:\nNei fumetti \"yonkoma\" questa struttura \u00e8 applicata come segue:\nTipologie.\nLe vignette sono generalmente di uguali dimensioni e disposte verticalmente per essere lette dall'alto verso il basso, prima la colonna di destra, poi quella di sinistra. La tipologia pi\u00f9 comune, soprattutto in presenza di diversi \"capitoli\" si presenta quindi come segue:\n \nUna variante della struttura utilizza solo una delle due colonne per la storia, inserendo alla destra un grande riquadro con un'immagine e il titolo del capitolo. Questo formato \u00e8 utilizzato generalmente per inserire un solo capitolo per pagina.\nUn'altra variante introduce come la precedente un solo capitolo per pagina con un titolo ed un'immagine inseriti in un grande riquadro, ma le vignette sono disposte orizzontalmente da leggere da destra a sinistra in una struttura ibrida 2x2..\nPubblicazioni.\nQuesto formato di fumetti appare in Giappone su ogni tipo di pubblicazione: riviste di manga graphic novel, quotidiani, riviste dedicate ai videogiochi o alla cucina, ecc. Le trame dei racconti si concludono solitamente entro le 4 vignette, ma sono anche possibili sviluppi seriali che si protraggono per diverse uscite, creando una sorta di storia continua. Alcuni yonkoma possono trattare argomenti piuttosto seri, anche se la chiave \u00e8 solitamente umoristica.\nPubblicazioni famose.\nAlcuni dei manga pi\u00f9 famosi realizzati in formato yonkoma sono \"Azumanga dai\u014d\", \"Sazae-san\", \"Nono-chan\", \"Baito-kun\", \"Lucky Star\" e il recente \"Potemayo\". Il formato verticale \u00e8 stato usato in numerosi fumetti online, tra i quali \"Ghastly's Ghastly Comic\", \"Nelshael\" e \"Sexy Losers\", mentre il formato ibrido 2x2 \u00e8 stato usato in \"Megatokyo\" e \"Shortpacked\"."}
{"id": "1754047", "revid": "110157", "url": "https://it.wikipedia.org/wiki?curid=1754047", "title": "Nassogne", "text": "Nassogne \u00e8 un comune belga di 5.045 abitanti, situato nella provincia vallona del Lussemburgo."}
{"id": "1754052", "revid": "110157", "url": "https://it.wikipedia.org/wiki?curid=1754052", "title": "Rendeux", "text": "Rendeux (in vallone \"Rindeu\") \u00e8 un comune belga di 2.274 abitanti, situato nella provincia vallona del Lussemburgo."}
{"id": "1754056", "revid": "767487", "url": "https://it.wikipedia.org/wiki?curid=1754056", "title": "Tenneville", "text": "Tenneville (in vallone \"Tiniveye\") \u00e8 un comune belga di 2.561 abitanti, situato nella provincia vallona del Lussemburgo."}
{"id": "1754061", "revid": "436907", "url": "https://it.wikipedia.org/wiki?curid=1754061", "title": "Baciami (Paolo Meneguzzi)", "text": "Baciami \u00e8 un brano musicale del cantante svizzero di lingua italiana Paolo Meneguzzi, pubblicato il 26 ottobre 2004 come secondo singolo tratto dalla ristampa dell'album \"Lei \u00e8\", originariamente pubblicato nel 2003. La canzone risulta iscritta alla SIAE nella parte musicale a nome di Pablo Meneguzzo, vero del nome dell'artista, insieme a Disi Melotti e Renato Droghetti, mentre il testo \u00e8 stato affidato a Rosario Di Bella."}
{"id": "1754063", "revid": "857138", "url": "https://it.wikipedia.org/wiki?curid=1754063", "title": "Nodo bachmann", "text": "Il nodo bachmann \u00e8 un nodo autobloccante efficace per creare un sistema di salita o di discesa lungo la corda da arrampicata. Questo tipo di nodo si blocca automaticamente sulla corda quando viene caricato di un peso e si libera quando il peso viene tolto. Questo tipo di nodo in particolare viene eseguito intorno ad un moschettone e questo fa in modo che la corda scorra liberamente nella direzione opposta al carico.\nEsecuzione.\nIl nodo bachmann si esegue infilando un'asola di cordino dentro a un moschettone e con il moschettone sotto la corda si passa il cordino sopra la corda e intorno al moschettone ripetendo l'operazione per almeno cinque volte."}
{"id": "1754068", "revid": "22475", "url": "https://it.wikipedia.org/wiki?curid=1754068", "title": "\u00c9talle (Belgio)", "text": "\u00c9talle (in vallone \"Et\u00e5le\") \u00e8 un comune belga di abitanti, situato nella provincia vallona del Lussemburgo."}
{"id": "1754074", "revid": "110157", "url": "https://it.wikipedia.org/wiki?curid=1754074", "title": "Florenville", "text": "Florenville (in vallone \"Floravile\") \u00e8 un comune belga di 10.633 abitanti, situato nella provincia vallona del Lussemburgo."}
{"id": "1754081", "revid": "767487", "url": "https://it.wikipedia.org/wiki?curid=1754081", "title": "Eric Bogle", "text": "Biografia.\nNato in Scozia nel 1944 Bogle emigr\u00f2 in Australia nel 1969.\nFra le sue canzoni:"}
{"id": "1754088", "revid": "371529", "url": "https://it.wikipedia.org/wiki?curid=1754088", "title": "Point of No Return (Frank Sinatra)", "text": "Point of No Return \u00e8 un album del crooner statunitense Frank Sinatra, pubblicato nel 1962 dalla Capitol Records.\nIl disco.\nCome ci viene suggerito fin dal titolo, \"Point of No Return\" \u00e8 l'ultimo album di Sinatra per la Capitol. Il rapporto tra il cantante e la societ\u00e0 si era fatto sempre pi\u00f9 teso, ma il disco non ne risente affatto. Sinatra incise tutto il materiale in due sessioni di due ore ciascuna, tra l'11 e il 12 settembre 1961, per poi abbandonare definitivamente la Capitol e dedicarsi completamente alla sua etichetta, la Reprise Records.\nSinatra chiam\u00f2 nuovamente il vecchio arrangiatore Axel Stordahl, che si rileva pi\u00f9 che all'altezza di gestire un Sinatra pi\u00f9 maturo. Non \u00e8 tutto rosa e fiori, per\u00f2: \"I'll See You Again\" e \"Memories of You\" sono cantate con apatia e malavoglia."}
{"id": "1754089", "revid": "188668", "url": "https://it.wikipedia.org/wiki?curid=1754089", "title": "Green Fields of France", "text": ""}
{"id": "1754090", "revid": "3115", "url": "https://it.wikipedia.org/wiki?curid=1754090", "title": "Catopsis", "text": "Catopsis \u00e8 un genere di pianta appartenente alla famiglia Bromeliaceae, sottofamiglia Tillandsioideae.\nUna delle specie appartenenti a questo genere, \"Catopsis berteroniana\", \u00e8 una pianta protocarnivora.\nDistribuzione e habitat.\nVi appartengono specie epifite, diffuse dalla Florida al Brasile orientale, inclusi i Caraibi.\nTassonomia.\nComprende le seguenti specie:"}
{"id": "1754093", "revid": "113541295", "url": "https://it.wikipedia.org/wiki?curid=1754093", "title": "Palasport Citt\u00e0 di Vicenza", "text": "Il palasport Citt\u00e0 di Vicenza, noto come PalaGoldoni, \u00e8 il principale palazzetto dello sport del capoluogo berico.\n\u00c8 stato inaugurato nel dicembre del 1972 con l'opera \"Madre Coraggio\" di Brecht ed ha ospitato, nello stesso anno i gruppi rock Gentle Giant, Black Sabbath e Jethro Tull. Accanto alle partite di basket delle squadre locali infatti, il nuovo palazzetto si apr\u00ec molto anche alla cultura con la Tosca del soprano Marcella Pobbe e con Giselle di Carla Fracci unito a presenze sportive di rilievo come gli Harlem Globetrotters.\nMa \u00e8 il 13 marzo 1983 la data storica per il palazzetto, giorno in cui la squadra di basket femminile (la Zolu Vicenza) diventa campione d'Europa per la prima volta.\n\u00c8 stato utilizzato principalmente dalla squadra di pallavolo di serie A2 femminile e da tutte le squadre giovanili del gruppo Joy Volley Vicenza (fino al fallimento della societ\u00e0), oltre che per eventi e saggi di ginnastica artistica e ritmica.\nIn questo palazzetto nel 2001 la Veneto Banca Minetti Vicenza vinse\nla Coppa CEV e la Supercoppa Italiana battendo in entrambi casi per 3-0 la Foppapedretti Bergamo.\nOggi il palasport di Vicenza ospita le gare di Anthea Volley Vicenza, club militante in serie B1 femminile."}
{"id": "1754097", "revid": "599013", "url": "https://it.wikipedia.org/wiki?curid=1754097", "title": "Milovan Miro\u0161evi\u0107", "text": ""}
{"id": "1754098", "revid": "15874393", "url": "https://it.wikipedia.org/wiki?curid=1754098", "title": "Southwark cathedral", "text": ""}
{"id": "1754100", "revid": "767487", "url": "https://it.wikipedia.org/wiki?curid=1754100", "title": "Non capiva che l'amavo", "text": "Non capiva che l'amavo \u00e8 un brano musicale scritto da Paolo Meneguzzi, Dino Melotti e Rosario Di Bella, e presentato da Meneguzzi al Festival di Sanremo 2005. Il brano viene eliminato la quarta serata e non si classifica per la serata finale. Tuttavia il singolo ottiene un buon successo discografico, arrivando fino alla settima posizione dei dischi pi\u00f9 venduti in Italia e rimanendo in top 20 per oltre due mesi."}
{"id": "1754102", "revid": "119329509", "url": "https://it.wikipedia.org/wiki?curid=1754102", "title": "Black Sabbath (brano musicale)", "text": "Black Sabbath \u00e8 una canzone del gruppo musicale heavy metal Black Sabbath. Scritta nel 1969, \u00e8 contenuta nell'omonimo album di debutto.\nIl brano.\nOrigine e storia.\nNei concerti Ozzy Osbourne spesso raccontava la storia di come la band aveva cambiato nome da Earth in Black Sabbath: \u00abPrima che noi fossimo i Black Sabbath ci chiamavamo Earth. Quando Geezer not\u00f2 che la gente pagava per spaventarsi guardando film dell'orrore, pens\u00f2 che dovevamo provare a scrivere canzoni che ricreavano quelle atmosfere, quindi cambiammo il nome in Black Sabbath\u00bb.\nLa canzone parla del protagonista che vede Satana durante l'Apocalisse. Proprio il protagonista \u00e8 il suo \"prescelto\", ed \u00e8 paralizzato dalla paura. \nLa canzone \u00e8 stata ideata in seguito ad un sogno fatto da Geezer Butler raccontato ad Ozzy Osbourne.\nQuando il loro nome era ancora Earth, \nLa triade del diavolo.\nLa canzone fa curiosamente parte di una sinistra triade perch\u00e9 si intitola \"Black Sabbath\", \u00e8 contenuta nell'album \"Black Sabbath\" ed \u00e8 opera della band \"Black Sabbath\" (\"Black Sabbath\" - \"Black Sabbath\" - \"Black Sabbath\").\nInoltre il riff principale del brano, costituito da un tritono Sol-Do diesis, viene chiamato \"triade del diavolo\" perch\u00e9 la sua qualit\u00e0 dissonante crea un'atmosfera cupa e sinistra nota nella tradizione musicale occidentale come \"diabolus in musica\"."}
{"id": "1754103", "revid": "76963", "url": "https://it.wikipedia.org/wiki?curid=1754103", "title": "Jacob Georg Christian Adler", "text": "Biografia.\nFiglio dell'archeologo e teologo luterano Georg Christian Adler (1724-1804) e di Johanna Elisa Schultze (1729-1806), nacque in un piccolo paese dello Schleswig-Holstein. Ricevette in famiglia una solida istruzione scolastica primaria. Studi\u00f2 in seguito teologia al \"Christianeum\" di Altona, nei pressi di Amburgo, e successivamente all'Universit\u00e0 Christian Albrecht di Kiel. In seguito frequent\u00f2 i corsi di lingue orientali (Arabo, Siriaco e Ebraico) tenuti dallo studioso Oluf Gerhard Tychsen all\"'Universit\u00e0 B\u00fctzow\"; nel 1778 segu\u00ec Tychsen, che vi si era trasferito, all'Universit\u00e0 di Rostock.\nNel triennio 1780-1782 Adler continu\u00f2 all'estero i suoi studi esaminando testi e codici in Italia, Francia, Paesi Bassi e Belgio. In particolare, rimase a Roma per 15 mesi studiando la lingua copta con monaci egiziani, frequentando il \"Museo Borgiano\" di Velletri, allestito dal cardinale Stefano Borgia, raccogliendo successivamente in due volumi il frutto di questi soggiorni. Nel 1783 Adler fu nominato professore di Lingua siriaca nel \"Friedenskirche\" di Copenaghen, nel 1785 fu predicatore e successivamente professore di teologia. Dal 1792 fu \"Generalsuperintendent\" dello Schleswig-Holstein.\nAdler si spos\u00f2 due volte: "}
{"id": "1754105", "revid": "15874398", "url": "https://it.wikipedia.org/wiki?curid=1754105", "title": "Southwark Cathedral", "text": ""}
{"id": "1754113", "revid": "83531", "url": "https://it.wikipedia.org/wiki?curid=1754113", "title": "Sara (Paolo Meneguzzi)", "text": "Sara \u00e8 una canzone di Paolo Meneguzzi, contenuta nell'album del 2005 \"Favola\" ed estratta come secondo singolo."}
{"id": "1754120", "revid": "173469", "url": "https://it.wikipedia.org/wiki?curid=1754120", "title": "Yolande de Polastron", "text": ""}
{"id": "1754124", "revid": "599013", "url": "https://it.wikipedia.org/wiki?curid=1754124", "title": "Takashi Fukunishi", "text": " \nNel corso della sua carriera ha militato nel J\u00fabilo Iwata (1995-2006), FC Tokyo (2007) e Tokyo Verdy (2008).\nDal 1999 al 2006 ha inoltre fatto parte della nazionale giapponese.\nCarriera.\nClub.\nIn passato ha giocato per J\u00fabilo Iwata (1995-2006) e FC Tokyo (2007).\nNazionale.\nDebutt\u00f2 in Nazionale contro il il 28 agosto 1999. Ha partecipato ai campionati mondiali di e , alla Coppa d'Asia del 2004, e alla Confederations Cup 2003."}
{"id": "1754125", "revid": "124895751", "url": "https://it.wikipedia.org/wiki?curid=1754125", "title": "One (Mary J. Blige)", "text": "One \u00e8 un singolo rock della cantante statunitense Mary J. Blige, cover dell'omonimo brano del 1991 della band irlandese U2. Il singolo, che vede la partecipazione degli U2, \u00e8 stato pubblicato nella primavera del 2006 come secondo estratto dal settimo album della cantante, \"The Breakthrough\", solo in Europa e alcuni mercati minori. Il duetto si \u00e8 rivelato un successo enorme, diventando uno dei pezzi pi\u00f9 venduti sia per la Blige che per gli U2, riuscendo a superare perfino il successo del brano originale. La canzone \u00e8 arrivata al numero 1 in Austria, Norvegia, Spagna e Per\u00f9, ed ha raggiunto posizioni alte in tutte le classifiche europee; ha ricevuto una nomination ai Grammy Awards come Best Pop Collaboration with Vocals.\nVideo musicale.\nIl videoclip della canzone \u00e8 stato diretto da Paul Hunter e mostra un'esibizione live della cantante insieme agli U2. Girato interamente in bianco e nero, il video inizia mostrando alcuni dettagli della location utilizzata per il live: le scale di accesso ai posti per il pubblico, oggetti nei camerini degli artisti come bottiglie d'acqua, microfoni, chitarre, ecc. La band viene gi\u00e0 mostrata sul palco ad esibirsi, mentre la cantante viene ripresa mentre esce dalla macchina e viene accompagnata da una guardia del corpo sul palco. Durante il video, contemporaneamente alle immagini della performance, vengono alternate varie immagini che mostrano dettagli della sala suono, altarini religiosi, ombre di fan che accorrono al concerto. La cantante \u00e8 vestita di jeans stretti e stivali alti, e ha capelli lunghi e perfettamente lisci.\nSuccesso commerciale.\nIl singolo \u00e8 stato pubblicato solo per il mercato europeo, considerata la forte popolarit\u00e0 della band nel Vecchio Continente e anche del loro pezzo originario. La canzone ha avuto successo nella maggior parte delle classifiche in cui \u00e8 entrata, diventando in molti casi il successo pi\u00f9 grande sia nella carriera di Blige che in quella degli U2. Nel Regno Unito la canzone \u00e8 arrivata alla posizione numero 2, contro la 7 della versione del 1992, diventando il singolo della Blige di maggior successo nelle classifiche britanniche; il singolo \u00e8 stato classificato anche al numero 35 tra i singoli che hanno venduto di pi\u00f9 nel 2006 nel Regno Unito. Il brano ha raggiunto la posizione numero 2 in molti altri paesi, tra cui Irlanda e Italia, dove \u00e8 rimasto 4 settimane in top10 ed \u00e8 diventato il successo pi\u00f9 grande della cantante. Come in Italia, anche in Svizzera il singolo ha debuttato al numero 2, ma in questo caso \u00e8 rimasto per ben 14 settimane consecutive nella top10; \"One\" \u00e8 il quarto singolo della cantante ad essere entrato nella top10 svizzera. L'Austria \u00e8 uno dei paesi in cui il pezzo abbia raggiunto il numero 1: entrato in classifica il 28 aprile 2006 al numero 2, la settimana successiva era gi\u00e0 al numero 1, per passare poi un totale di 41 settimane in classifica.\nMa il successo pi\u00f9 grande il singolo l'ha conosciuto in Norvegia, dove \u00e8 rimasto per 6 settimane non consecutive al numero 1, dopo aver debuttato al numero 13, ed ha speso addirittura 30 settimane in top20, di cui 22 solo nella top5; nelle classifiche norvegesi il brano ha vissuto la permanenza pi\u00f9 lunga alla posizione numero 2, dove \u00e8 rimasto per 12 settimane non consecutive. Nei Paesi Bassi il singolo \u00e8 arrivato al numero 2, con un totale di 22 settimane spese in classifica, diventando il quinto singolo della cantante ad entrare nella top10 olandese e riuscendo a superare il successo di \"Family Affair\" del 2001. In Danimarca questo \u00e8 il secondo singolo della cantante ad aver raggiunto la top10, essendo arrivato al numero 7, con 22 settimane passate in top20. La canzone \u00e8 entrata in top10 sia nel Belgio francese che in quello olandese, diventando in entrambi i casi il suo singolo pi\u00f9 famoso, secondo solo a \"Family Affair\" (che raggiunse la top5)."}
{"id": "1754129", "revid": "838137", "url": "https://it.wikipedia.org/wiki?curid=1754129", "title": "Scandalo del calcio tedesco del 2005", "text": "Lo scandalo del calcio tedesco del 2005 ebbe a oggetto la scoperta della corruzione di diversi arbitri per combinare i risultati di alcuni incontri di calcio dei tornei professionistici in Germania.\nA seguito della scoperta di tali \"combine\" da parte della Federazione, l'arbitro Robert Hoyzer confess\u00f2 di avere ricevuto denaro per pilotare, tra maggio e dicembre 2004, il risultato di alcune gare della Coppa nazionale, della seconda divisione e della Lega regionale in concorso con altri colleghi.\nFatti.\nQuattro arbitri, Lutz Michael Fr\u00f6hlich, Olaf Blumenstein, Manuel Gr\u00e4fe e Felix Zwayer, si recarono da alcuni funzionari della DFB perch\u00e9 sospettarono di Robert Hoyzer. La federazione non ag\u00ec immediatamente, ma dopo aver ottenuto alcune prove, l'arbitro coinvolto venne sospeso dall'attivit\u00e0.\nDal materiale raccolto risulta che Hoyzer avesse incontrato a Berlino tre fratelli croati facenti parte di un'organizzazione di scommesse clandestine.\nIl 28 gennaio 2005 vennero arrestati Hoyzer, i tre croati e alcuni giocatori dell'Hertha Berlino, questi ultimi perch\u00e9 sospettati di aver aggiustato il risultato di una gara di Coppa di Germania il 22 settembre 2004, persa 3-2 contro un club di terza divisione (anche se poi verranno scagionati), mentre due degli arbitri che avevano fatto uscire tutto vennero messi sotto scorta e sospesi dalla loro attivit\u00e0 per motivi di sicurezza.\nA quel punto Hoyzer, principale sospettato, decise di collaborare con la magistratura tedesca, tirando fuori il nome di un altro arbitro (anch'esso corrotto) e di alcuni giocatori croati.\nGare sotto inchiesta.\nNB:Le gare in grassetto sono quelle in cui venne provato l'illecito sportivo.\nDecisioni prese.\nGiustizia sportiva.\nA seguito della conclusioni dell'inchiesta penale la federcalcio tedesca prese le seguenti decisioni e squalifiche;\nGiustizia penale.\nNel dicembre 2006 anche la magistratura penale emise le sentenze inappellabili;\nReazioni internazionali.\nLo scandalo fece molto scalpore all'estero visto che mancava poco pi\u00f9 di un anno all'inizio del Campionato mondiale di calcio che si sarebbe svolto proprio in terra tedesca, tanto che\nFranz Beckenbauer - Presidente del comitato organizzativo del mondiale - i massimi dirigenti dello sport tedesco e alcuni ministri del governo dell'epoca auspicarono fin dall'inizio dell'inchiesta la tolleranza zero nei confronti di chi aveva sbagliato."}
{"id": "1754135", "revid": "88740", "url": "https://it.wikipedia.org/wiki?curid=1754135", "title": "Sofia Dorotea di W\u00fcrttemberg", "text": "Biografia.\nPrincipessa di W\u00fcrttemberg.\nSofia Maria Dorotea Luisa Augusta era figlia di Federico II Eugenio di W\u00fcrttemberg e della moglie Federica Dorotea di Brandeburgo-Schwedt. Quest'ultima era figlia di Sofia Dorotea di Prussia e quindi Sofia era discendente degli Hohenzollern.\nChiamata come sua madre, Sofia Dorotea, come era conosciuta in famiglia, era la prima femmina all'interno di una numerosa figliolanza, otto figli, di cui cinque maschi e tre femmine.\nNel 1769, quando aveva dieci anni, si trasfer\u00ec con la famiglia nel castello di Montb\u00e9liard, all'epoca un'enclave del ducato di W\u00fcrttemberg, oggi parte della Franca Contea. Il suo fratello pi\u00f9 giovane, Alessandro di W\u00fcrttemberg, nacque l\u00ec. Montb\u00e9liard era sede di un ramo minore della casata di W\u00fcrttemberg, cui Sofia Dorotea apparteneva. Inoltre esso era un centro culturale, frequentato da molte prestigiose figure politiche e culturali. La residenza estiva della sua famiglia era situata ad \u00c9tupes.\nL'educazione di Sofia fu molto superiore rispetto a quella mediamente fornita ad una principessa della sua epoca, ed ella conserv\u00f2 per tutta la sua vita un grande amore per le arti. A sedici anni parlava tedesco, francese, italiano e latino. All'et\u00e0 di diciassette anni, Sofia era alta, formosa, con guance rosee ed un carattere solare. Era forte ma tenera, premurosa ed ingenua. Venne educata secondo la moda e la raffinatezza francese, secondo i costumi dell'epoca, ma con un'impronta di germanica semplicit\u00e0 borghese. I valori familiari erano apprezzati sopra ogni altra cosa.\nNel 1773 fu tra le principesse prescelte per diventare moglie del granduca Paolo Romanov, ma poich\u00e9 aveva solo tredici anni, venne scelta Guglielmina d'Assia-Darmstadt. Sofia venne pertanto fidanzata a Luigi d'Assia, fratello di Guglielmina. Quando per\u00f2 il granduca Paolo rimase vedovo, nel 1776, Federico II di Prussia (prozio materno di Sofia) propose la principessa di W\u00fcrttemberg come moglie del futuro zar. Luigi ricevette un risarcimento in denaro per la rottura del fidanzamento. Pur essendo diciassettenne, Sofia era deliziata alla prospettiva di poter diventare un giorno imperatrice di Russia. Quando la madre le ramment\u00f2 lo sfortunato destino di alcune sovrane russe, ella le rispose che la sua unica preoccupazione era quella di trovare il proprio posto nel suo nuovo paese rapidamente e con successo.\nL'imperatrice Caterina fu contenta della scelta perch\u00e9 la principessa condivideva con lei lo stesso tipo di educazione, lo stesso nome di battesimo e persino la stessa citt\u00e0 di nascita. Federico II organizz\u00f2 il matrimonio e Sofia fu convocata a Berlino, dove Paolo la raggiunse. I due futuri sposi si incontrarono durante una cena di stato, offerta in onore dell'arrivo del granduca a Berlino. Sofia era ansiosa di piacergli e, avendo appreso che i gusti di Paolo erano difficili, parl\u00f2 con lui di geometria durante il loro primo incontro. Il giorno dopo scrisse una vivace lettera ad un'amica, in cui dichiar\u00f2 di essere \"pazzamente innamorata\" del giovane granduca. D'altronde, Paolo era altrettanto entusiasta di Sofia: \"Ho trovato una donna destinata ad essere esattamente come sognavo dovesse essere\" scrisse a sua madre \" \u00e8 alta, ben fatta, intelligente, sagace e niente affatto timida\". Le prime impressioni di Sofia non avrebbero potuto essere pi\u00f9 entusiastiche: \"Io sono pi\u00f9 che contenta\" scrisse \"Non potrei mai essere pi\u00f9 felice di quanto non lo sia ora, cara amica. Il granduca non potrebbe essere pi\u00f9 gentile di quanto non sia. Mi vanto del fatto che il mio caro promesso sposo mi ama moltissimo, cosa che mi fa sentire molto, molto fortunata\". Dal primo incontro, si era profondamente innamorata del futuro marito. \"Non posso andare a letto, mio caro ed adorato principe, senza dirti ancora una volta che ti adoro e ti amo alla follia\" scrisse a Paolo.\nSubito dopo il suo arrivo a San Pietroburgo nel settembre 1776, si convert\u00ec alla Chiesa ortodossa russa, assunse il titolo di Gran Principessa di Russia, cambiando il nome Sofia Dorotea con quello di Marija F\u00ebdorovna. Il matrimonio si celebr\u00f2 il 26 settembre.\nGran Principessa di Russia e moglie dell'Erede al Trono.\nPaolo era un uomo dal carattere difficile, ma Maria si dimostr\u00f2 completamente soddisfatta del suo destino. \" \"Il mio caro marito \u00e8 un perfetto angelo ed io lo amo alla follia\"\" scrisse ad un'amica. Ella non abbandon\u00f2 mai questi suoi sentimenti e, malgrado quanto accaduto in seguito, e nonostante il carattere scontroso e spesso tirannico di Paolo, lo am\u00f2 davvero.\nDal canto suo, Caterina II, almeno all'inizio, rimase incantata da sua nuora, riguardo alla quale scrisse ad un suo amico: \" Ti confesso che sono infatuata, letteralmente infatuata di questa affascinante principessa. \u00c8 esattamente quanto uno avrebbe potuto sperare: ha la figura di una ninfa, una carnagione di rose e gigli, la pi\u00f9 amabile pelle del mondo, \u00e8 alta e ben fatta. \u00c8 gradevole; la dolcezza, la gentilezza e l'innocenza si riflettono nel suo volto\". Tuttavia, i rapporti tra le due si deteriorarono rapidamente. Nell'acredine esistente tra Caterina e Paolo, Maria F\u00ebdorovna si schier\u00f2 con decisione dalla parte del marito trascurato, mentre le sue buone intenzioni, volte a facilitare il difficile rapporto tra madre e figlio non fecero che aggravare la situazione.\nNel dicembre 1777 Maria partor\u00ec il suo primo figlio, il futuro zar Alessandro I. Solo tre mesi dopo, Caterina sottrasse il neonato ai genitori, di modo da poterlo educare secondo le sue volont\u00e0. Quando nacque un altro maschio, nell'aprile 1779, Caterina si comport\u00f2 allo stesso modo; entrambi furono presi dall'imperatrice Caterina e cresciuti lontano dai genitori. Questa scelta di Caterina deterior\u00f2 definitivamente i suoi rapporti con la nuora, che prese ad odiarla aspramente, dato che i genitori erano solo autorizzati a vedere i figli solo una volta alla settimana. Per i successivi quattro anni la coppia non ebbe figli. Privata dell'occupazione di educare e crescere i suoi primi figli, Maria si occup\u00f2 personalmente dell'arredamento e della decorazione della reggia di Pavlovsk, il regalo fatto da Caterina alla coppia granducale per celebrare la nascita del suo primo nipote. I suoi sforzi avrebbero prodotto una delle pi\u00f9 belle tenute di tutta la Russia.\nPersonalit\u00e0.\nMaria era alta, fiera, fresca, estremamente miope e con un'inclinazione alla corpulenza. Possedeva un portamento indiscutibilmente regale, ed amava lo sfarzo, il cerimoniale e la vita di corte. Era inoltre fortemente attratta da tutti gli intrighi e le macchinazioni che si svolgevano a palazzo.\nParticolarmente consapevole del proprio rango, era capace di gestire l'intera giornata, dalle prime ore del mattino fino a notte inoltrata, indossando gli scomodi abiti di corte, senza cedere alla stanchezza o alla fatica, imponendo implacambilmente lo stesso onere al suo entourage, ed era solita seguire le regole dell'etichetta nei pi\u00f9 intimi dettagli della sua vita domestica. Inoltre, amava l'ordine e la regolarit\u00e0. Nella vita privata, lontano dagli sfarzi della corte, era una donna piuttosto frugale, una virt\u00f9 rara in una principessa dell'epoca, ma questo era dovuto al fatto che ella proveniva da una famiglia numerosa, che per lungo tempo aveva semplicemente costituito un ramo cadetto della casata di W\u00fcrttemberg.\nIl suo temperamento e la sua pazienza le furono utili nel comprendere il giusto modo con cui rapportarsi con il suo difficile marito, contribuendo cos\u00ec a costruire un matrimonio riuscito. La sua parsimonia era tale che, come nuova Gran Principessa, non esit\u00f2 a riutilizzare gli abiti della prima moglie del marito, e giunse a contendere alle dame d'onore persino le pantofole della defunta Natalia.\nMaria fu un'appassionata cultrice delle arti e non disdegn\u00f2 di praticare anche il ricamo. Era abile nel dipingere acquarelli, ed era anche capace di produrre incisioni, disegnare cammei e creare oggetti in avorio ed in ambra, che spesso offriva in dono ai suoi amici pi\u00f9 intimi. Era una musicista dotata, ed una rinomata specialista d'orticoltura, con una passione, durata per tutta la vita, per i fiori e le piante. A Pavlovsk riun\u00ec un circolo letterario, ad imitazione di quello costituito dai suoi genitori ad Etupes, ed era solita organizzare rappresentazioni teatrali per il marito, che amava particolarmente questo genere di divertimento. In aggiunta a tutto ci\u00f2, la Gran Principessa seppe trovare tempo per dedicare energie alle maggiori istituzioni assistenziali ed educative. Ella fiss\u00f2 a San Pietroburgo l'istituto per persone cieche, ed appoggi\u00f2 la carriera della musicista cieca Carlotta Seuerling, la cui madre salv\u00f2 dalla rovina. Energica e decisa, si vantava, spesso pubblicamente, di essere molto pi\u00f9 intelligente di sua suocera, senza mai perdere l'occasione di paragonare il suo impeccabile comportamento con la scandalosa vita privata di Caterina. Fu ugualmente solerte nell'attaccare i due principali favoriti di Caterina, Pot\u00ebmkin e Mamonov.\nMaria Feodorovna incarn\u00f2 nel popolo e nei nobili l'ideale della perfetta consorte imperiale, e Paolo fu per molti anni un marito modello, pazzamente innamorato della donna che aveva sposato.\nTour Europeo.\nMaria e Paolo chiesero a Caterina il permesso di compiere un viaggio nell'Europa Occidentale. Nel settembre 1781, sotto gli pseudonimi di \"il conte e la contessa di Severny\", l'erede al trono e sua moglie partirono per un viaggio che si protrasse per quattordici mesi e li port\u00f2 in Polonia, Austria, Italia, Portogallo, Francia, Belgio, Paesi Bassi e Germania. Parigi, in special modo, impression\u00f2 la coppia. In Austria, l'Imperatore Giuseppe II compar\u00f2 Maria con sua moglie, ritenendo la prima nettamente superiore. Durante la loro visita in Italia, essi dimostrarono di essere molto innamorati, sorprendendo i loro compagni di viaggio quando Paolo e Maria non riuscivano a smettere di baciarsi in pubblico. Lungo la via del ritorno a San Pietroburgo, Maria si rec\u00f2 in W\u00fcrttemberg, a visitare i suoi genitori. Alla fine del 1782, tornarono in Russia, e Maria dedic\u00f2 tutte le sue attenzioni al Palazzo di Pavlovsk, dove diede alla luce Alessandra Pavlovna, la prima delle sei figlie che avrebbe partorito nei successivi dodici anni. Per celebrare la nascita di Alessandra, Caterina II don\u00f2 al figlio e alla nuora il Palazzo di Gatchina, che avrebbe occupato le attenzioni di Paolo sino alla sua ascesa al trono. Questa volta la zarina permise ai genitori di crescere la bimba.\nUltimi anni sotto Caterina II.\nDurante gli ultimi anni di regno di Caterina II, Maria e Paolo furono costretti a vivere in \"esilio\" a Gatchina, privi di un ricco appannaggio. Essi rimasero una coppia devota e amorevole nonostante tutte le avversit\u00e0 della vita. Maria moder\u00f2 gli elementi estremi del carattere del marito, esercitando su di lui una benefica influenza. Nel contempo, continu\u00f2 ad abbellire e ad impreziosire la Reggia di Pavlovsk, e si dedic\u00f2 ad attivit\u00e0 caritative a favore dei suoi abitanti. Si impegn\u00f2 devotamente ad espandere il suo modesto salone letterario, e programm\u00f2 serate teatrali e musicali per la sua famiglia ed i suoi amici. Lei stessa fu un'esperta suonatrice di clavicembalo ed amava leggere e scrivere. Scrisse voluminosi diari che ricordavano la sua vita nei minimi dettagli. Sennonch\u00e9 Nicola I, eseguendo le sue ultime volont\u00e0, bruci\u00f2 tutti questi volumi dopo la morte della madre. Anche la maggior parte delle lettere che Maria scrisse non sono a noi pervenute, dato che usualmente era solita chiedere che esse venissero bruciate.\nLa stretta relazione tra Paolo e Caterina Nelidova, una delle dame di compagnia di Maria, costitu\u00ec la prima crisi nel loro matrimonio. La liaison di Paolo, un attaccamento molto intenso, ma a suo dire puramente platonico, per la Nelidova, fu comunque particolarmente doloroso per Maria, essendo stata l'altra donna una sua cara amica. Di conseguenza i suoi rapporti con la Nelidova si inasprirono per diversi anni. Comunque, pi\u00f9 tardi, Maria cominci\u00f2 ad accettare la tesi di Paolo secondo cui si trattava solo di un'amicizia, ed alla fine ella non solo l'accett\u00f2, ma giunse ad unire le proprie forze con quelle della Nelidova nel tentativo di moderare il temperamento sempre pi\u00f9 nevrotico e dispotico di Paolo.\nImperatrice Consorte di Tutte le Russie.\nDopo aver trascorso vent'anni nell'ombra, la morte di Caterina II nel 1796 consent\u00ec a Maria Feodorovna di acquistare un ruolo predominante come Imperatrice Consorte. Finch\u00e9 Caterina era rimasta in vita, Maria non aveva avuto alcuna possibilit\u00e0 d'interferire negli affari di stato, cos\u00ec come Paolo, anch'egli escluso, ma dopo l'ascesa al trono del marito, ella inizi\u00f2 a prendere parte alla politica, dapprima timidamente, ma in seguito sempre pi\u00f9 risolutamente.\nLa sua influenza sul marito fu grande, ed in generale benefica. Ci\u00f2 nonostante, \u00e8 possibile che ella abusasse di ci\u00f2 per aiutare i suoi amici o danneggiare i suoi nemici.\nMaria continu\u00f2 ad avere un gusto eccezionale in fatto di residenze imperiali. I Palazzi di Pavlovsk, Gatchina, Carskoe Selo, il Palazzo d'Inverno a San Pietroburgo e l'Hermitage vennero sfarzosamente decorati e arredati sotto la sua personale guida. L'Imperatrice amava tutte le arti e le sostenne generosamente. Comunque, il suo lascito pi\u00f9 importante alla Russia fu l'istituzione delle prime scuole per donne, cos\u00ec come di numerose organizzazioni caritatevoli nell'Impero. Queste istituzioni sopravvissero sino alla rivoluzione del 1917. Da Imperatrice, aiut\u00f2 pi\u00f9 che pot\u00e9 i suoi numerosi parenti poveri, alcuni dei quali, ad esempio suo fratello Alessandro di W\u00fcrttemberg (1771\u20131833), vennero invitati in Russia.\nSebbene Paolo e sua moglie non fossero pi\u00f9 cos\u00ec legati come un tempo, tra loro rimase una buona dose di affetto e complicit\u00e0. Il loro rapport\u00f2 soffr\u00ec ulteriormente negli ultimi anni di vita di Paolo. Dopo che Maria partor\u00ec il suo decimo ed ultimo figlio nel 1798, Paolo si innamor\u00f2 della diciassettenne cameriera Anna Lopukhina, anche se assicur\u00f2 a sua moglie che il suo legame era come di natura paterna. Paolo fu Imperatore esattamente per quattro anni, quattro mesi e quattro giorni, venendo assassinato il 12 marzo 1801.\nImperatrice Madre.\nLa notte dell'assassinio del marito Maria Feodorovna pens\u00f2 di imitare l'esempio di Caterina II e tent\u00f2 di proclamarsi Imperatrice. Al figlio Alessandro I occorsero diversi giorni per convincerla ad abbandonare questa pretesa spericolata, che non era sostenuta da alcuna fazione. Successivamente, per qualche tempo, ogni volta che suo figlio veniva a farle visita, l'Imperatrice Madre avrebbe posto uno scrigno tra loro, contenente la camicia da notte macchiata di sangue che Paolo indossava la notte in cui era stato assassinato, quale segno di silenzioso rimprovero. Tuttavia i rapporti tra madre e figlio migliorarono grazie al fatto che, sotto il nuovo Imperatore, Maria, rimasta vedova all'et\u00e0 di soli quarantuno anni, si vide riconfermata nel ruolo di prima donna della corte russa. Nelle cerimonie pubbliche, l'Imperatrice Madre Maria era solita prendere il braccio dell'Imperatore mentre l'Imperatrice Consorte Elisabetta doveva camminare dietro di loro. Quest'usanza di dare diritto di precedenza all'Imperatrice Vedova sull'Imperatrice Consorte fu introdotta con lei e divenne tipica della sola corte russa.\nMaria non solo deteneva la pi\u00f9 alta posizione femminile a Corte, ma presiedeva tutte le organizzazioni caritative dell'Impero, controllava la banca dei prestiti e godeva di numerose e cospicue rendite. Questi ricchi appannaggi le consentirono di vivere in grande stile. I suoi appartamenti erano arredati con sfarzo e gran gusto. Perpetuando la tradizione di Caterina II, assisteva alle parate in uniforme militare, portando il cordone di un ordine sul petto. La sua eleganza e la sua raffinatezza, i grandiosi ricevimenti dove si presentava vestita sontuosamente, circondata da un esercito di dame di palazzo, ciambellani e funzionari, erano in evidente contrasto con la semplice vita di corte di suo figlio Alessandro, i cui modi ritirati e la cui riservata moglie non erano all'altezza di competere con la vita sfarzosa dell'Imperatrice Madre, improntata allo stile dell'epoca di Caterina II.\nIl futuro delle sue figlie e l'educazione dei suoi tre figli pi\u00f9 giovani occuparono l'attenzione di Maria durante i primi anni della sua vedovanza. Ella fu una buona ed amorevole madre, e nonostante il fatto che Caterina le avesse sottratto i suoi primi figli nei loro primi anni, Maria riusc\u00ec a mantenere un rapporto stretto con loro, cos\u00ec come con tutti gli altri suoi figli, che le furono sinceramente attaccati. Suo figlio Alessandro le permise di avere un controllo totale sull'educazione dei suoi fratelli pi\u00f9 piccoli, il futuro Nicola I e il granduca Michele. Maria Feodorovna prov\u00f2 invano a sorpassare l'educazione che Caterina II aveva fornito ai suoi primi due figli, ma non scelse certamente gli insegnanti migliori per quelli pi\u00f9 giovani. Una volta che tutti i suoi figli furono cresciuti, l'Imperatrice Madre mantenne una fitta corrispondenza con loro, ma essendo dotata di un carattere freddo, pu\u00f2 darsi che essa sia stata di tipo distaccato e remoto.\nLa posizione di grande rilievo occupata dall'Imperatrice Madre rese il suo Palazzo di Pavlovsk un luogo obbligatorio da visitare per i grandi personaggi di San Pietroburgo, ma i suoi tentativi di avere maggior influenza politica sul governo del figlio non ebbero molto successo. Maria si oppose veementemente a qualsivoglia tentativo compiuto dal figlio per arrivare ad un accordo con Napoleone Bonaparte. In questo, ella mantenne la sua altezzosa e categorica opinione. Quando l'Imperatore francese si offr\u00ec di sposare la sorella pi\u00f9 giovane di Alessandro, Anna Pavlovna, Maria si oppose fortemente a questa proposta. La sua corte fu il centro del sentimento anti-napoleonico durante le Guerre Napoleoniche e l'Imperatrice Madre fu un'acerrima nemica di Bonaparte.\nAnche dopo aver superato la cinquantina Maria mantenne numerose tracce della sua bellezza giovanile. Di robusta costituzione, ella sopravvisse a cinque dei suoi dieci figli, incluso il suo primogenito Alessandro e sua moglie Elisabetta, assistendo all'ascesa al trono del suo terzo maschio, Nicola I, e fu una figura influente nella prima educazione di suo nipote, il futuro Alessandro II.\nL'Imperatrice Madre Maria Feodorovna mor\u00ec a Pavlovsk il 5 novembre del 1828, all'et\u00e0 di sessantanove anni. Dopo la sua morte, la sua memoria fu riverita da figli e nipoti. Le successive Imperatrici si rifecero alla sua figura, prendendola a modello. Il suo Palazzo di Pavlovsk, in cui visse cos\u00ec a lungo ed in cui lasci\u00f2 un notevole segno, venne mantenuto dai suoi discendenti nello stato in cui lei l'aveva lasciato, quasi fosse un museo di famiglia, dapprima dal suo ultimo figlio maschio, Michele, ed in seguito dal ramo Kostantinovich della famiglia imperiale che l'eredit\u00f2 e lo conserv\u00f2 sino alla Rivoluzione Russa.\nDiscendenza.\nSofia e Paolo ebbero dieci figli:"}
{"id": "1754136", "revid": "6923", "url": "https://it.wikipedia.org/wiki?curid=1754136", "title": "Honda CBR125R", "text": ""}
{"id": "1754137", "revid": "899609", "url": "https://it.wikipedia.org/wiki?curid=1754137", "title": "In nome dell'amore", "text": ""}
{"id": "1754139", "revid": "110157", "url": "https://it.wikipedia.org/wiki?curid=1754139", "title": "Habay", "text": "Habay (in vallone \"Hab\u00e2\") \u00e8 un comune belga di 7.903 abitanti, situato nella provincia vallona del Lussemburgo."}
{"id": "1754144", "revid": "767487", "url": "https://it.wikipedia.org/wiki?curid=1754144", "title": "Carlos Ischia", "text": ""}
{"id": "1754145", "revid": "110157", "url": "https://it.wikipedia.org/wiki?curid=1754145", "title": "Meix-devant-Virton", "text": "Meix-devant-Virton (in vallone \"M\u00e9ch-divant-Vierton\") \u00e8 un comune belga di 2.675 abitanti, situato nella provincia vallona del Lussemburgo."}
{"id": "1754149", "revid": "110157", "url": "https://it.wikipedia.org/wiki?curid=1754149", "title": "Musson", "text": "Musson \u00e8 un comune belga di 4.232 abitanti, situato nella provincia vallona del Lussemburgo."}
{"id": "1754153", "revid": "118031", "url": "https://it.wikipedia.org/wiki?curid=1754153", "title": "Pesce Milione", "text": ""}
{"id": "1754162", "revid": "173469", "url": "https://it.wikipedia.org/wiki?curid=1754162", "title": "Rouvroy (Belgio)", "text": "Rouvroy (in vallone \"Rovroe-e-G\u00e5me\") \u00e8 un comune belga di 2.082 abitanti, situato nella provincia vallona del Lussemburgo. \u00c8 il comune pi\u00f9 meridionale del Belgio.\nGeografia fisica.\nFrazioni del comune.\nCouvreux, Dampicourt (sede), Harnoncourt, Lamorteau, Montquintin, Rouvroy e Torgny.\nComuni limitrofi.\nIl comune \u00e8 parzialmente delimitato dalla frontiera franco-belga, che lo separa dai dipartimenti della Meurthe e Mosella a sud e della Mosa ad ovest, entrambi situati in Lorena.\nConfina con:"}
{"id": "1754163", "revid": "1784492", "url": "https://it.wikipedia.org/wiki?curid=1754163", "title": "Mario Galinovi\u0107", "text": "Carriera.\nNazionale.\n\u00c8 stato convocato per Euro 2008."}
{"id": "1754168", "revid": "110157", "url": "https://it.wikipedia.org/wiki?curid=1754168", "title": "Saint-L\u00e9ger (Belgio)", "text": "Saint-L\u00e9ger o Saint-L\u00e9ger-en-Gaume \u00e8 un comune belga di 3.225 abitanti, situato nella provincia vallona del Lussemburgo."}
{"id": "1754169", "revid": "15874969", "url": "https://it.wikipedia.org/wiki?curid=1754169", "title": "Saint-L\u00e9ger-en-Gaume", "text": ""}
{"id": "1754171", "revid": "767487", "url": "https://it.wikipedia.org/wiki?curid=1754171", "title": "La conquista dell'aria", "text": "La conquista dell'aria \u00e8 un film del 1939 diretto da Romolo Marcellini.\nNote.\nFilm nato da un'idea di Alexander Korda, prodotto da una collaborazione italo-inglese, su la nascita dell'aviazione. Realizzato con sequenze di montaggio tra cui scene tratte dal film \"Conquest of the Air\" prodotto dallo stesso Korda nel 1936.\nLa versione inglese, regia di Korda del 1940, era interpretata da Laurence Olivier.\nLa critica.\nMino Doletti su Film del 3 febbraio 1940 \"Da Icaro in poi abbiamo qui tutta la storia del volo, del volo come aspirazione e come conquista... Senza distinzioni di confini o di bandiera l'epopea della difficile conquista trova nei duemila metri di pellicola la sua cronaca sublime\"."}
{"id": "1754172", "revid": "110157", "url": "https://it.wikipedia.org/wiki?curid=1754172", "title": "Tintigny", "text": "Tintigny (in vallone \"Tintn\u00ee\") \u00e8 un comune belga di 3.739 abitanti, situato nella provincia vallona del Lussemburgo."}
{"id": "1754173", "revid": "26751", "url": "https://it.wikipedia.org/wiki?curid=1754173", "title": "Paepalanthus", "text": ""}
{"id": "1754174", "revid": "24115157", "url": "https://it.wikipedia.org/wiki?curid=1754174", "title": "Battimento (fisica)", "text": ""}
{"id": "1754176", "revid": "1003477", "url": "https://it.wikipedia.org/wiki?curid=1754176", "title": "Virton", "text": "Virton (in vallone \"Vierton\", in tedesco \"Wirten\") \u00e8 un comune belga di 11.228 abitanti, situato nella provincia vallona del Lussemburgo.\nDiede i natali, il 14 dicembre 1737, al feldmaresciallo austriaco Maximilien de Baillet-Latour."}
{"id": "1754179", "revid": "729019", "url": "https://it.wikipedia.org/wiki?curid=1754179", "title": "Aeroporto di Burgas", "text": "L'Aeroporto di Burgas (in bulgaro: \u041b\u0435\u0442\u0438\u0449\u0435 \u0411\u0443\u0440\u0433\u0430\u0441, Letishte Burgas) sito nella localit\u00e0 di Sarafovo \u00e8 l'aeroporto di Burgas, centro turistico sul Mar Nero in Bulgaria. Nel 2007 con un movimento di 16.114 aerei e con quasi 2 milioni di passeggeri \u00e8 il secondo scalo della Bulgaria dopo quello di Sofia.\nOpera soprattutto voli stagionali estivi, con destinazioni in tutta l'Europa, Israele e Russia, mentre lungo tutto il corso dell'anno le basi sono solamente Londra (Aeroporto di Londra-Luton con Wizz Air) e Mosca."}
{"id": "1754182", "revid": "726373", "url": "https://it.wikipedia.org/wiki?curid=1754182", "title": "Cuore di Corvo", "text": "Cuore di Corvo \u00e8 un libro di David Gemmell, il terzo della \"Saga dei Rigante\"\nI quattro libri dei Rigante sono divisi in due mini serie. La prima \u00e8 formata da \"Spada nella Tempesta\" e \"Falco di mezzanotte\", i primi due libri della serie. La seconda invece \u00e8 ambientata circa ottocento anni dopo i primi due libri e riguarda il suddetto \"Cuore di corvo\" e il successivo \"Cavalca la tempesta\".\nI quattro libri si possono leggere anche separatamente.\nTrama.\nLa storia \u00e8 ambientata ottocento anni dopo che Connavar ed il figlio illegittimo Flagello sconfissero l'esercito di Stone (la storia \u00e8 narrata nei primi due libri della saga). Da allora i Rigante hanno perso la loro libert\u00e0 e sono sotto il dominio dei Varlish, un'altra popolazione che aveva invaso le highlands.\nDopo la ribellione risalente a poco pi\u00f9 di una decina di anni prima, il clan rigante \u00e8 stato considerato fuorilegge, e tutti i Rigante sono costretti a rinnegare le proprie origini. Tutti i Rigante che non avevano accettato quelle dure condizioni si erano rifugiati a nord, ed erano chiamati Rigante Neri.\nKaelin Ring (Cuore di Corvo) \u00e8 un Rigante di circa quindici anni, e risente sempre di pi\u00f9 della dominazione varlish. Durante la ribellione il padre Lanovar Ring, allora capo dei Rigante, era stato ucciso a tradimento dal Moidart, il governante delle Highlands. Da allora, siccome pochi giorni dopo viene uccisa anche la madre, viene adottato dalla zia, Maev ring. Il suo idolo e Jaim Grymauch, un gigantesco guerriere Rigante ossessionato dal ricordo di Lanovar, allora suo migliore amico, perch\u00e9 non era riuscito a salvarlo. Inoltre Kaelin si incontra spesso con la Wird, una donna molto saggia e sacra ai Rigante. \u00c8 lei che spesso lo aiuta in decisioni importanti oppure lo avverte di qualche pericolo.\nUn giorno una ragazza varlish innamorata di lui, Chara Ward, gli chiede di andare ad una delle feste cittadine con lui. Kaelin accetta.\nL'idea di Chara Ward non piace molto al sergente Bindoe, il quale, dopo averla allontanata da Kaelin prima della festa, la stupra e la uccide assieme al nipote, Luss Campion. Per vendicarla, Kaelin prende le vecchie pistole del padre e si incammina nella notte per fermare Bindoe e Luss prima che passino il confine. Li trova e li uccide.\nLa zia Maev, dopo aver scoperto l'accaduto, preoccupata per Kaelin, chiede a Grymauch di portarlo a vivere dai Rigante Neri, dove Jaim ha molti amici, in modo da tenerlo pi\u00f9 lontano dai Varlish. Jaim \u00e8 d'accordo e parla con Kaelin, il quale \u00e8 ben contento di lasciare Eldacre, la citt\u00e0 dove aveva vissuto fino a quel momento.\nL\u00ec Kaelin inizia a dirigere una fattoria di propriet\u00e0 di Maev. Dopo qualche tempo arrivano Call Jace (il capo dei Rigante Neri) assieme ai figli per il \"tributo\".in altre parole periodicamente la fattoria deve donare due capi di bestiame ai Rigante Neri, altrimenti loro rubano le mandrie. \u00c8 l\u00ec che Kaelin vede per la prima volta Chara Jace, la figlia di Call, e se ne innamora. Call, arrabbiato per come Kaelin guarda la figlia, risponde male al ragazzo, il quale prima gli tira tre pugni, poi spara al figlio Bael hc era intervenuto per difendere il capo dei Rigante. Bael sopravvive, ma \u00e8 infuriato con Kaelin. Dopo che gli altri fattori gli hanno spiegato la situazione e la storia del tributo, Kaelin, invitato da Call, decide di recarsi nei territori dei Rigante Neri, e, circa a met\u00e0 del viaggio, incontra Chara, la quale lo accompagna fino ai territori dei Rigante. Durante il viaggio Chara si innamora di Kaelin.\nArrivati nei territori dei Rigante, Bael sfida Kaelin a duello. Durante lo scontro la spada di Kaelin si rompe e Bael evita di ucciderlo facendo finire il duello."}
{"id": "1754185", "revid": "110157", "url": "https://it.wikipedia.org/wiki?curid=1754185", "title": "L'Arianna", "text": "L'Arianna \u00e8 una tragedia per musica composta da Claudio Monteverdi su libretto di Ottavio Rinuccini. Fu rappresentata per la prima volta al Palazzo Ducale di Mantova il 28 maggio 1608 con Francesco Rasi.\nLa tragedia.\nArticolata in un'unica soluzione con un'introduzione a mo' di prologo (il tutto per una durata di circa due ore e mezzo), l'opera fu commissionata a Monteverdi (al tempo \"maestro di musica\" alla corte del \"Serenissimo Duca di Mantova\") per i festeggiamenti delle nozze di Francesco IV Gonzaga, figlio di Vincenzo I Gonzaga, con Margherita di Savoia.\nTratta il mito di Arianna e i personaggi rappresentati sono, oltre a quello della protagonista, Teseo, Dorilla, Bacco, Giove, un consigliere di Teseo, un messaggero e un coro di pescatori. Nel prologo figurano Apollo, Venere e Amore.\nComposta nello stile della monodia \"accompagnata\", \u00e8 la seconda opera di questo autore e segue di pochi mesi la rappresentazione della \"Favola di Orfeo\": rientra a tutti gli effetti nel novero delle prime opere liriche composte e rappresentate agli albori del XVII secolo sull'onda dei mutamenti introdotti in campo musicale dal \"recitar cantando\" e dagli studi portati avanti a Firenze dalla Camerata Fiorentina conosciuta come Camerata de' Bardi.\nTutte le vocalit\u00e0 sono sconosciute, eccetto quella della protagonista, Arianna, affidata ad un registro sopranile.\nIl \"Lamento di Arianna\".\nLa partitura dell'\"Arianna\" monteverdiana \u00e8 andata perduta: ne resta solo la celebre aria conosciuta come \"Lamento di Arianna\", che \u00e8 uno dei momenti centrali dell'atto unico ed \u00e8 rappresentata nella scena sesta (stando al libretto originale).\nSi sa che Monteverdi pubblic\u00f2 la partitura solo nel 1623 in una versione per soprano e basso continuo. Una versione polifonica a cinque voci dello stesso brano fu inclusa nel 1614 nel \"VI Libro de' madrigali\" mentre una versione per voce sola e basso continuo ma con testo in lingua latina \u00e8 contenuta nel \"Pianto della Madonna\" della raccolta \"Selva morale e spirituale\" del 1641.\nIl \"Lamento di Arianna\" \u00e8 considerato uno degli esiti pi\u00f9 alti del cosiddetto declamato arioso elaborato da Monteverdi e continu\u00f2 ad essere oggetto di studio anche nei secoli successivi la morte del compositore. Si apre con l'invocazione \"Lasciatemi morire\":\nIl musicologo M. G. Genesi ne ha realizzato una ricostruzione per due soli (Arianna -S, Dorilla-MS), coro a cinque voci e basso continuo essenziale barocco che annette al lamento i recitativi e la parte corale.\nIl soggetto dell'opera monteverdiana, trattato in un proprio libretto da Vincenzo Cassani, \u00e8 stato musicato oltre un secolo dopo da Benedetto Marcello in una versione che porta il medesimo titolo di \"Arianna\".\nNel 1908 avviene la prima nel Philharmonie Berlin nell'armonizzazione ed orchestrazione di Ottorino Respighi e nel 1995 al Royal Opera House, Covent Garden di Londra nella revisione e libretto di Alexander Goehr con Susan Graham."}
{"id": "1754190", "revid": "103483", "url": "https://it.wikipedia.org/wiki?curid=1754190", "title": "Test cross", "text": ""}
{"id": "1754196", "revid": "120058971", "url": "https://it.wikipedia.org/wiki?curid=1754196", "title": "Societ\u00e0 psicoanalitica italiana", "text": "La Societ\u00e0 Psicoanalitica Italiana \u2013 acronimo SPI \u2013 \u00e8 una associazione scientifico-professionale, la pi\u00f9 antica societ\u00e0 italiana di psicoanalisi.\nBreve storia dell'associazione.\nLa \"SPI\" fu fondata nominalmente a Teramo il 7 giugno 1925 dallo psichiatra italiano Marco Levi Bianchini, libero docente presso l'Universit\u00e0 di Napoli e direttore dell'ospedale psichiatrico di Teramo. Ma fu costituita effettivamente solo nel 1932 dallo psicoanalista triestino Edoardo Weiss - che nello stesso anno, fonda la \"Rivista italiana di psicoanalisi\" - e da alcuni suoi allievi.\nNel 1936 la SPI entra a far parte \u2013 in qualit\u00e0 di societ\u00e0 componente\u00a0\u2013 dell'International Psychoanalytical Association (IPA).\nA causa della promulgazione delle Leggi razziali fasciste, la SPI si scioglie nel 1938. Fu ricostituita la terza volta nel 1946, essendo ormai decaduto il regime fascista di Mussolini, dagli allievi di Weiss, Nicola Perrotti ed Emilio Servadio, e da Cesare Musatti, allievo di Vittorio Benussi.\nNel 1948 Nicola Perrotti fonda la rivista \"Psiche\", ma \u00e8 solo nel 1991 che la rivista diventa ufficialmente una pubblicazione della SPI.\nIl primo sviluppo dell'associazione avviene negli Cinquanta, grazie a figure di spicco nel panorama psicoanalitico dell'epoca come appunto Cesare Musatti, Nicola Perrotti, Claudio Modigliani, Emilio Servadio e Alessandra Tomasi Di Palma.\nL'evoluzione della societ\u00e0 tra gli anni Sessanta e Settanta avviene nelle discussioni sull'utilit\u00e0 o meno dei manicomi, con la promulgazione infine della Legge 180 per opera di Franco Basaglia, ma anche grazie al mutato atteggiamento nella comprensione e nel modo di rapportarsi al disagio psichico.\nTali sviluppi sono caratterizzati dai cambiamenti dello statuto dell'associazione avvenuti nel 1961, 1974 e 1992.\nAttualmente la SPI, con 942 soci, \u00e8 in Europa la seconda societ\u00e0 di psicoanalisi per grandezza. L'assetto odierno vede l'associazione suddivisa in due settori principali: quello scientifico (11 centri coordinati dalla commissione scientifica nazionale) e quello formativo (4 sezioni locali coordinate dalla commissione nazionale).\nLa SPI fa inoltre parte della European Psychoanalytical Federation (EPF), associazione che raccoglie le societ\u00e0 europee che appartengono all'IPA (\"International Psychoanalytical Association\").\nPremio Cesare Musatti.\nLa SPI istituisce il 30 maggio 1997 il premio Cesare Musatti, che attribuisce: \"[...] un pubblico riconoscimento a figure italiane o straniere del mondo della cultura e del giornalismo che hanno contribuito, con la loro ricerca in ambiti affini a quelli della Psicoanalisi e con la qualit\u00e0 dei loro scritti, anche di alta divulgazione o in ambito giornalistico, allo sviluppo della Psicoanalisi e alla diffusione delle sue caratteristiche e finalit\u00e0 nel mondo culturale, nonch\u00e9 a una corretta interpretazione\"."}
{"id": "1754199", "revid": "767487", "url": "https://it.wikipedia.org/wiki?curid=1754199", "title": "Welcome to the Show", "text": "Welcome to the Show \u00e8 il quindicesimo album della band rock britannica Barclay James Harvest, pubblicato nel 1990."}
{"id": "1754204", "revid": "15875371", "url": "https://it.wikipedia.org/wiki?curid=1754204", "title": "Palazzo della Provincia (Grosseto)", "text": ""}
{"id": "1754209", "revid": "767487", "url": "https://it.wikipedia.org/wiki?curid=1754209", "title": "Distretto di Palakkad", "text": "Palakkad \u00e8 un distretto dell'India di 2.617.072 abitanti, che ha come capoluogo Palakkad."}
{"id": "1754215", "revid": "15875464", "url": "https://it.wikipedia.org/wiki?curid=1754215", "title": "Bastenaken", "text": ""}
{"id": "1754218", "revid": "119692030", "url": "https://it.wikipedia.org/wiki?curid=1754218", "title": "Distretto di Thrissur", "text": "Thrissur \u00e8 un distretto dell'India di 2\u00a0975\u00a0440 abitanti, che ha come capoluogo Thrissur.\nNel territorio del distretto scorre il fiume Karuvannur."}
{"id": "1754220", "revid": "110157", "url": "https://it.wikipedia.org/wiki?curid=1754220", "title": "M\u00fchlenbecker Land", "text": "M\u00fchlenbecker Land \u00e8 un comune di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nStoria.\nIl comune venne formato il 26 ottobre 2003 dalla fusione dei comuni di M\u00fchlenbeck, Schildow, Sch\u00f6nflie\u00df e Z\u00fchlsdorf. Il nome del nuovo comune significa \"Regione di M\u00fchlenbeck\", con riferimento al centro abitato pi\u00f9 importante.\nGeografia antropica.\nIl comune di M\u00fchlenbecker Land \u00e8 suddiviso nelle frazioni (\"Ortsteil\") di M\u00fchlenbeck, Schildow, Sch\u00f6nflie\u00df e Z\u00fchlsdorf."}
{"id": "1754224", "revid": "287204", "url": "https://it.wikipedia.org/wiki?curid=1754224", "title": "Muhlenbecker Land", "text": ""}
{"id": "1754225", "revid": "2184720", "url": "https://it.wikipedia.org/wiki?curid=1754225", "title": "Grande (Paolo Meneguzzi)", "text": "Grande \u00e8 una canzone scritta da Gatto Panceri, Danilo Melotti e Paolo Meneguzzi e presentata da Meneguzzi al Festival di Sanremo 2008, dove si \u00e8 classificato al sesto posto. Il singolo \u00e8 stato poi inserito nell'album \"Corro via\". Nella serata dei duetti, Meneguzzi ha eseguito il brano con Tony Hadley, ex-cantante degli Spandau Ballet.\nIl video.\nEsistono due versioni del video di \"Grande\". La prima versione, destinata all'Italia \u00e8 stata girata in Svizzera e vede Meneguzzi eseguire il brano insieme al suo gruppo, in mezzo agli alberi. Alternativamente vengono mostrate alcune sequenze di due adolescenti alle prese con lo studio, che improvvisamente si ritrovano negli stessi ambienti in cui era stato mostrato il cantante. Nel brano viene fatto ampio ricorso ad inquadrature aeree che mostrano la spettacolarit\u00e0 del posto, passando dalle vallate, agli strapiombi, ai fiumi.\nLa seconda versione mostra il cantante steso sul letto di una camera d'albergo, completamente nudo, e coperto soltanto dalle lenzuola, mentre intorno a lui va e viene una ragazza, di cui non viene mai mostrato il volto. Questo video, destinato soltanto al mercato sudamericano \u00e8 diventato di pubblico dominio, in quanto postato da un utente su YouTube."}
{"id": "1754226", "revid": "15875599", "url": "https://it.wikipedia.org/wiki?curid=1754226", "title": "Muehlenbecker Land", "text": ""}
{"id": "1754227", "revid": "88740", "url": "https://it.wikipedia.org/wiki?curid=1754227", "title": "M\u00fchlenbeck", "text": "M\u00fchlenbeck \u00e8 una frazione del comune tedesco di M\u00fchlenbecker Land, nel Brandeburgo.\nStoria.\nM\u00fchlenbeck fu citata per la prima volta nel 1224, e costituiva un piccolo centro rurale.\nIl 26 ottobre 2003 il comune di M\u00fchlenbeck fu fuso con i comuni di Schildow, Sch\u00f6nflie\u00df e Z\u00fchlsdorf, formando il nuovo comune di M\u00fchlenbecker Land."}
{"id": "1754230", "revid": "287204", "url": "https://it.wikipedia.org/wiki?curid=1754230", "title": "Muhlenbeck", "text": ""}
{"id": "1754234", "revid": "45474734", "url": "https://it.wikipedia.org/wiki?curid=1754234", "title": "Muehlenbeck", "text": ""}
{"id": "1754239", "revid": "1784492", "url": "https://it.wikipedia.org/wiki?curid=1754239", "title": "Danijel Pranji\u0107", "text": "Caratteristiche tecniche.\nTerzino sinistro, di spinta in grado di coprire qualsiasi posizione lungo la fascia.\nIn possesso di una discreta tecnica individuale, si distingue per intelligenza tattica, visione di gioco, precisione nei cross e una spiccata versatilit\u00e0 che gli consente di adattarsi anche a vertice basso di centrocampo.\nPur soffrendo - per sua stessa ammissione - in fase di non possesso, il CT Slaven Bili\u0107 in nazionale lo ha utilizzato da terzino basso con licenza di difendere, con ottimi risultati.\nCarriera.\nGiocatore.\nClub.\nMuove i suoi primi passi nel settore giovanile del , prima di approdare alla . Esordisce nelle competizioni europee il 12 agosto 2004 in Dinamo Zagabria- (4-0), partita valida per i preliminari di Coppa UEFA.\nA fine stagione viene tesserato dall', in Olanda. Esordisce con gli olandesi il 13 agosto 2005 in -Heerenveen (2-2), da titolare. Nel 2008 il tecnico Trond Sollied lo adatta a coprire zone pi\u00f9 avanzate del campo, in modo da risultare pi\u00f9 incisivo in zona d'attacco.\nLa scelta ripaga il tecnico, il croato a fine stagione segner\u00e0 16 reti in campionato (alle spalle di El Hamdaoui, Su\u00e1rez e Berg) in 30 presenze, sollevando inoltre la Coppa d'Olanda (segnando una tripletta contro l'Haaglandia ai sedicesimi), vinta ai calci di rigore contro il .\nIl 22 giugno 2009 passa per 7,7 milioni di euro ( euro sono stati sborsati dal croato affinch\u00e9 la trattativa andasse in porto) al , a cui si lega per mezzo di un contratto triennale. Esordisce con i bavaresi l'8 agosto contro l'. Il 15 settembre esordisce in Champions League contro il (0-3 il finale), incontro valido per la prima giornata della fase a gironi.\nTermina l'annata - conclusasi con la vittoria del titolo e della Coppa di Germania - con 31 presenze complessive. A questo successo segue quello della Supercoppa di Germania, conquistata grazie al successo ottenuto per 2-0 ai danni dello . Con l'arrivo di Jupp Heynckes sulla panchina dei tedeschi viene relegato ai margini della rosa.\nIl 13 luglio 2012 passa a parametro zero allo , firmando un triennale. Il 22 gennaio 2013 passa in prestito con diritto di riscatto al . Esordisce nella Liga quattro giorni dopo contro il , sostituendo Mario Bermejo al 55'. Partito titolare, un successivo calo di rendimento - dovuto al fatto di giocare fuori ruolo a destra, fascia non di sua competenza - lo relega in panchina con il passare delle giornate.\nFinito fuori dai progetti tecnici della societ\u00e0 - anche a causa dell'elevato ingaggio percepito dal laterale sinistro - il 30 agosto 2013 rescinde il contratto che lo legava ai lusitani.\nIl 2 settembre 2013 il ne annuncia l'ingaggio per tre stagioni. Elemento chiave della mediana allenata da Giann\u012bs Anastasiou, conclude la stagione con 35 presenze e 5 reti - di cui una nel derby di Atene vinto 3-0 contro l' - sollevando la Coppa di Grecia.\nIl 10 settembre 2016 firma un biennale con il , in Slovenia. Il 21 luglio 2017 viene tesserato dall'.\nNazionale.\nEsordisce in nazionale il 16 novembre 2004 in -Croazia (1-0), subentrando al 59' al posto di Marko Babi\u0107. In precedenza aveva preso parte agli Europei Under-21 2004 con la selezione giovanile.\nIl 5 maggio 2008 viene incluso da Slaven Bili\u0107 nella lista dei 23 convocati per gli Europei 2008 disputati in Austria e Svizzera. Il suo contributo lungo la fascia - seppur venga utilizzato da terzino basso, ruolo non suo - risulta determinante nel corso della manifestazione, riuscendo a mettere a segno due assist decisivi nelle vittorie contro Germania e Polonia.\nIl 28 settembre 2012 annuncia il proprio addio alla nazionale in segno di protesta per la convocazione di Sammir, di origini brasiliane. Il 10 settembre 2013 - complice il grave infortunio occorso a Ivan Strini\u0107 - il CT Niko Kova\u010d lo richiama in nazionale per disputare i play-off validi per l'accesso alla fase finale dei Mondiali 2014 con l'Islanda.\nAllenatore.\nNel luglio 2020 assume l'incarico di giocatore-allenatore dell'.\nIl 14 giugno 2021 viene ufficializzato come nuovo allenatore del . Il 10 agosto rescinde consensualmente il contratto che lo legava al club zagabrese, chiudendo cos\u00ec l'avventura sulla panchina dei \"Ljubi\u010dastih\" senza aver guidato la squadra in una partita ufficiale.\nStatistiche.\nPresenze e reti nei club.\n\"Statistiche aggiornate al 18 maggio 2019.\""}
{"id": "1754245", "revid": "599013", "url": "https://it.wikipedia.org/wiki?curid=1754245", "title": "Gas illuminante", "text": "Il termine gas illuminante (o gas di citt\u00e0) si riferisce al gas ottenuto per distillazione del litantrace, che opportunamente scaldato si trasforma in carbone spugnoso (detto coke), liberando nel contempo una miscela di gas che (opportunamente depurata) poteva essere utilizzata per l'illuminazione. Questo processo di produzione fu messo a punto da Samuel Clegg.\nLa composizione tipica della miscela di gas cos\u00ec prodotta era: 50% di idrogeno, 35% metano, 10% monossido di carbonio e 5% etilene.\nStoria.\nIl gas illuminante veniva impiegato per l'illuminazione pubblica notturna, distribuito lungo le strade tramite sistemi di tubazioni. Inizialmente i lampioni contenevano unicamente dei bruciatori (o \"becchi\") dai quali fuoriusciva il gas e dava origine a una fiamma per diffusione. La luminosit\u00e0 era prodotta in massima parte dalle impurit\u00e0 carboniose (o \"polverino\") sospese nel gas, che incendiandosi emettevano una luce brillante caratteristica.\nPoich\u00e9 queste impurit\u00e0 erano causa di incrostazioni e depositi lungo le tubazioni e i becchi stessi, e obbligavano per questo i gasisti a quotidiane operazioni di manutenzione, si misero a punto tecniche di depurazione sempre pi\u00f9 perfezionate.\nLa diffusione della corrente elettrica favor\u00ec l'uso dell'illuminazione elettrica, per cui il gas, purificato quasi completamente dalle particelle di carbonio, trov\u00f2 altri impieghi, per esempio nelle cucine, negli scaldacqua, nei ferri da stiro, nei tostacaff\u00e8, ecc.\nI lampioni vennero dotati di combustori \"a reticella\" con luminescenza termoindotta di alcuni materiali combustori che grazie al consumo ridotto garantivano un'efficienza decine di volte superiore a quella ottenibile con la fiamma libera del gas illuminante.\nLa successiva distribuzione di gas naturale, in prevalenza metano, ha portato alla scomparsa del primitivo uso del \"gas di citt\u00e0\". Ancor oggi in diverse citt\u00e0 \u00e8 possibile vedere i tipici scheletri metallici dei vecchi gasometri."}
{"id": "1754248", "revid": "1318658", "url": "https://it.wikipedia.org/wiki?curid=1754248", "title": "Corro via", "text": "Corro via \u00e8 il sesto album italiano di Paolo Meneguzzi.\nIl disco.\nNell'album sono inseriti i due brani che il cantante italo-svizzero ha portato rispettivamente a Sanremo (\"Grande\") e all'Eurovision Song Contest per la Svizzera (\"Era stupendo\").\nTutti i brani dell'album vedono la partecipazione di Gatto Panceri per la composizione di musiche e testi, ad eccezione di \"Era stupendo\" (scritta da Paolo Meneguzzi e Vincenzo Incenzo)."}
{"id": "1754249", "revid": "125323069", "url": "https://it.wikipedia.org/wiki?curid=1754249", "title": "Sinfonia n. 1 (Brahms)", "text": "La Sinfonia n. 1 in do minore Op. 68 \u00e8 una sinfonia di Johannes Brahms. \nI primi appunti scritti da Brahms per questo primo lavoro sinfonico risalgono a quattordici anni prima della prima esecuzione del lavoro, cio\u00e8 al 1862. \nLa prima esecuzione, diretta da Felix Otto Dessoff, fu fatta il 4 novembre 1876 nel Badisches Hoftheater di Karlsruhe, in Germania. \nUn'esecuzione tradizionale dura approssimativamente 45-50 minuti.\nStoria.\nLe prime tracce del primo tempo di questa sinfonia sembrano risalire agli anni che Brahms trascorse a D\u00fcsseldorf, quindi tra il 1855 ed il 1856, gli stessi in cui compose il Concerto n. 1 per pianoforte ed orchestra.\nNaturalmente, conoscendo noi solo quello che Brahms ha voluto farci arrivare, il riferimento proviene dalle lettere. Il primo tempo, senza per\u00f2 l'introduzione lenta, fu completato solo sei anni dopo, nel 1862. Da questo momento, per ben quattordici anni, Brahms si dedic\u00f2 costantemente alla composizione di questa sinfonia; mentre lavorava naturalmente anche ad altre opere, fra mille indecisioni, ripensamenti e correzioni, elaborava, limava e migliorava questa sinfonia che in piccola parte reca traccia dell'enorme travaglio rappresentato per l'autore.\nIn realt\u00e0 la prima sinfonia vede corpo tra il 1874 ed il 1876, considerando che il lavoro a tempo pieno di Brahms su di essa avveniva soprattutto durante le vacanze estive e quindi sono le tre estati dal '74 al '76 quelle in cui arriva a completare l'opera (pi\u00f9 in particolare tra l'agosto ed il settembre del 1876 che trascorse nell'isolamento del Mar Baltico, a Sassnitz, sull'isola di R\u00fcgen, in un contesto naturale del tutto congeniale. \nSi ritiene comunque che siano stati effettuati tagli e aggiustamenti anche nei mesi immediatamente successivi (ottobre 1876).\nLa prima esecuzione avvenne come collaudo generale il 4 novembre 1876 a Karlsruhe e fu diretta da Otto Dessoff. Soltanto tre giorni dopo Brahms diresse la prima esecuzione a Mannheim. Successivamente le esecuzioni pi\u00f9 importanti furono a Lipsia, a Breslavia (sempre dirette dal compositore) e a Cambridge (diretta da Joseph Joachim). La sinfonia ebbe ovunque un successo molto caldo, nonostante le critiche dei neo-tedeschi che vedevano nella Prima di Brahms un atto di orgoglio, come una forza restauratrice rispetto al mondo del poema sinfonico.\nIn ogni caso la grande prima di questa sinfonia si tenne ovviamente a Vienna il 17 dicembre 1876. A questo punto si scatenarono i commenti: da una parte i brahmsiani come Eduard Hanslick (il quale la dichiar\u00f2 l'opera che finalmente avrebbe avuto la capacit\u00e0 di continuare la strada che si era interrotta con i neo-tedeschi), dall'altra la critica pi\u00f9 famosa fu quella di Hans von B\u00fclow che rinomin\u00f2 la sinfonia \u201cdecima di Beethoven\u201d, come se Brahms fosse il degno erede di quest'ultimo.\nOvviamente \u00e8 una sinfonia che vede il pensiero beethoveniano nel proprio centro, e lo si pu\u00f2 notare dalla scelta del Do minore, e da riferimenti molto evidenti al percorso della Quinta sinfonia di Beethoven, cominciando in Do minore e finendo in Do Maggiore come in uno sforzo, in una conquista). Mentre per\u00f2 la sinfonia beethoveniana ha una sorta di percorso ascensionale molto continuo, Brahms gi\u00e0 dalla prima propone un altro tipo di scrittura: primo e ultimo tempo in relazione con questo problema evolutivo, mentre i due tempi centrali, a differenza di quanto aveva fatto Beethoven, sono piuttosto dei tempi parentetici, che paiono non partecipare a questo grande sforzo drammatico che si attua nel 1\u00b0 e nel 4\u00ba tempo. Innanzitutto lo possiamo notare dall'assenza di scherzo: Beethoven dalla Seconda sinfonia in poi aveva sostituito il minuetto settecentesco con il tempo di scherzo, sempre pi\u00f9 immesso nel problema drammatico della sinfonia; addirittura nella Quinta e nella Sesta Beethoven aveva collegato lo scherzo al Finale, trasformando il tutto in un percorso continuo, dove tutto converge verso l'ultimo tempo.\nBrahms invece intende i tempi centrali della sinfonia come una parentesi, come un momento sospensivo del problema che sta ad arco tra il primo e l'ultimo tempo. Questo vale nella prima, ed \u00e8 emblematico quello che accade nel terzo tempo, che infatti non partecipa all'impegno drammatico.\nPur essendo una \u201cprima\u201d non ne ha assolutamente il carattere, e ci\u00f2 \u00e8 dovuto al lavoro colossale che Brahms ha fatto durante gli anni '50 e '60 sulle forme della musica da camera, sulle grandi opere corali (una su tutte il \"Deutsche Requiem\") e preparandosi al confronto con l'orchestra.\nQuesto per dire che quando compare, la Prima sinfonia non risulta tale, \u00e8 un po' come il Titano di Mahler, lo sbocco, la conclusione, di tutta la fase giovanile di Brahms.\nOrchestrazione.\nLa sinfonia \u00e8 orchestrata per due flauti, due oboi, due clarinetti, due fagotti, un controfagotto, quattro corni, due trombe, tre tromboni, timpani e archi.\nStruttura.\nLa sinfonia \u00e8 strutturata nei quattro movimenti tipici della sinfonia classica:\nLa Prima sinfonia \u00e8 un'opera in quattro tempi, i quali sembrano procedere in una dimensione schubertiana dal punto di vista tonale, come una progressione di terze: il primo tempo \u00e8 in Do minore, il secondo in Mi Maggiore, il terzo in Lab Maggiore (enarmonicamente possiamo intenderlo come Sol#), mentre l'ultimo tempo \u00e8 in Do Maggiore.\nAnalisi: il primo tempo.\nSull'esempio della Settima di Beethoven, Brahms crea una gigantesca introduzione di 37 battute. Tutta questa sezione, che mostra la preparazione tematica al primo tempo, \u00e8 indicata col tempo \u201cUn poco sostenuto\u201d.\nTema.\nSembra l'antefatto del tema e in questa introduzione possiamo vedere un \u201cserbatoio\u201d di tutti gli incisi che poi sono combinati nel tema. In realt\u00e0 il processo compositivo \u00e8 partito dal tema e questa introduzione rappresenta una sorta di giustificazione di come il compositore sia arrivato a scrivere il tema; probabilmente \u00e8 anche per questo che non ha voluto ci arrivassero gli abbozzi: tutto ci\u00f2 che noi vediamo \u00e8 ci\u00f2 che Brahms ha deciso di farci vedere: il suo lavoro \u00e8 gi\u00e0 testimoniato da questa formidabile introduzione che si apre in modo memorabile, con un gesto di potenza beethoveniana. Quello che ascoltiamo nelle prime 8 misure \u00e8 un tema estremamente complesso.\nL'inizio si svolge su un pedale di tonica dei timpani, dei contrabbassi e del controfagotto che danno la pulsazione del 6/8. La scrittura si pu\u00f2 definire in doppio coro dove un coro \u00e8 costituito dagli archi e un altro dai legni con il sostegno di due dei corni (mentre gli altri due assecondano il pedale). In questa struttura a doppio coro sono gi\u00e0 individuabili degli incisi molto significativi:\nUn'ascesa cromatica nei violini, alla quale nei fiati corrisponde una discesa sempre cromatica.\nLe prime tre note dei violini rappresentano gi\u00e0 uno dei sette incisi tematici che andremo ad individuare, mentre il secondo si identifica nel gesto coi sedicesimi in scala, riprodotto a battuta 4 anche dai legni.\nIl terzo inciso \u00e8 il salto d'ottava sui sedicesimi di violini primi e secondi a battuta 5.\nA battuta 9 parte un secondo periodo (b) con il ritorno al 6/8 costituito dagli elementi:\nA battuta 13 questo processo si ripete: ritroviamo nell'ordine gli elementi 4, 5 e 6 (quest'ultimo rappresentato dalla scala discendente delle battute 19 e 20 di flauto, fagotto e violini, la quale conclude questo periodo).\nA 21 troviamo una terza sezione che si porta fino a battuta 24, caratterizzata da un elemento che chiameremo 7, che nuovo non \u00e8, derivando dal 3 di battuta 5, il salto d'ottava in sedicesimi, rappresentato dalla figura in arpeggio di Mib degli archi.\nTutto questo passaggio, armonicamente molto sottile, scuro e ambiguo, \u00e8 in realt\u00e0 sospeso tra maggiore e minore, e pi\u00f9 precisamente tra Mib M e Do m.\nA battuta 25 segue per quattro misure una ripetizione variata delle prime quattro battute di a, quindi limitata agli elementi 1 e 2: l'ascesa cromatica e la scala ascendente.\nL'introduzione si conclude con una sezione che possiamo chiamare d, che copre le misure 29-37, con l'oboe ed i violoncelli che ripetono questa frase simmetricamente.\nIn questa sezione si riprendono nell'ordine gli incisi 5, 7 e 6.\nGi\u00e0 facendo un piccolo riassunto di queste prime 37 battute notiamo l'incredibile densit\u00e0 e complessit\u00e0 del pensiero di Brahms. Sette diversi incisi significativi vengono esposti e bilanciati nell'introduzione, anche se esposto in modo disarticolato, per essere poi strutturati nel primo tema; tutto ci\u00f2 che \u00e8 comparso finora sar\u00e0 fondamentale e diversamente combinato in tutto il materiale tematico seguente.\nA questo punto parte l'Allegro con il primo tema, di grande complessit\u00e0 e di matrice beethoveniana; non \u00e8 un tema cantabile. Il primo tempo di questa sinfonia \u00e8 un'innervatura formale sulle cellule minime fra le pi\u00f9 compatte e capillari che esistano. Non ci saranno sorprese, ma solamente modi mirabili di combinare tutto ci\u00f2 che abbiamo gi\u00e0 sentito nelle prime 37 battute.\nPossiamo stabilire dove cominci il primo tema soltanto valutando l'uso che ne fa Brahms nella ripresa. Sembra quasi che ci sia una sorta di introduzione interna, comprendente le battute 38-42, e che il primo tema vero e proprio parta dal f degli archi di battuta 42.\n\u00c8 un tema frazionato tra archi e fiati con una scrittura complessissima.\nLe battute 38 e 39 riprendono l'elemento 1 (l'ascesa-discesa del semitono), mentre a 40 troviamo l'inciso 2 capovolto, imitato prontamente dai violini.\nLa figurazione dei violini di 42 altro non \u00e8 che il 7 ascoltato a battuta 21, mentre nelle stesse misure compaiono nel fagotto gli elementi 1 e 2.\nQuesta sezione termina a 51, quando vengono esposti gli elementi 4 (progressione delle settime) e 5 (scala discendente). L'intera sezione tematica \u00e8 organizzata in un primo grande periodo divisibile in tre frasi da 38 a 70; una specie di espansione di unificazione e di diversa organizzazione degli incisi presenti nell'introduzione, che conferisce una natura muscolosa al brano, fortemente caratterizzata dal ritmo.\nA 70 tutti gli incisi vengono costantemente variati fino ad arrivare all'episodio di transizione di battuta 111, dove comincia appunto un processo modulante (fino ad ora la tonalit\u00e0 si era mantenuta piuttosto stabilmente su Do m).\nPossono essere isolati diversi periodi:\nComincia il capillare processo di transizione che per\u00f2 non si identifica con un proprio tema. La transizione copre le battute 111-121, fino alla nona di dominante di battuta 120 che porta ad un'affermazione di Mib M, identificandosi quindi con un processo tradizionale della forma sonata, che contrappone Mib M alla tonalit\u00e0 principale di Do m.\nQuesta transizione, molto breve, si compie in due fasi: 111-116 e 116-121 ed \u00e8 basata sugli elementi 7 (arpeggio), 1 (semitono), 5 (iterazione del semitono) e nuovamente l'arpeggio.\nConverge su un accordo di nona di dominante e in modo piuttosto obliquo scende su Mib M, con una settima di Mib. In realt\u00e0 si parte su una dominante di Mib.\nDa 121 a 129 si ha un primo periodo in cui compaiono gli incisi 1,7 e 5 diversamente organizzati: il primo nell'oboe, l'arpeggio nei violoncelli e l'ultimo nei fiati. Molti commentatori fanno partire il secondo tema con la figura dell'oboe di battuta 130, ma essa non si configura come un secondo tema, come un'alternativa al primo, e all'ascolto pare che il secondo tema cominci a 161, quando appare la prima cosa di carattere ritmico diverso dal primo tema.\nInterpreteremo questa sezione come un secondo tema composto da due immagini:\nConsiderando il tutto scolasticamente la struttura risulterebbe tritematica con tonalit\u00e0 principali di Do m, Mib M e Mib m. Le funzioni dei tempi per\u00f2 non sono quelle delle sinfonie di Haydn, perch\u00e9 tutto viene fuso in un discorso unico e continuo, \u00e8 tutta storia degli stessi elementi. Sempre scolasticamente quello di 161 dovrebbe rappresentare un tema di coda, ma come vedremo in seguito risulta una delle cose maggiormente usate nello sviluppo e quindi in realt\u00e0 funziona pi\u00f9 da secondo tema, perch\u00e9 lo sviluppo si svolge principalmente su di esso oltre che naturalmente sul primo tema.\nRiassumendo il tutto in modo schematico e chiaro troviamo che la sezione del secondo tema comincia a 130 ed \u00e8 composta da due frasi: 130-156 con l'oboe, e 161-169 con un terzo tema in ff.\nAbbiamo detto che la figura C risulta nuova all'ascolto, ma avendoci Brahms abituato al suo modo di lavorare possiamo andare a verificare come le note polari di questa zona, quelle su cui il compositore ha posto degli accenti, rimandino alla figura 1 dell'introduzione e tutta la struttura del tema risulti una specie di diversa elaborazione del tema dell'introduzione. Questo terzo tema vede una sua prima frase tra 161 e 169 e una seconda fra 169 e 176, dove ricompare l'inciso dell'arpeggio in inversione.\nL'esposizione si chiude in Mib M con due frasi (177-185/186-189 ed \u00e8 interamente costruita sull'inciso di C, che potremmo chiamare 9 se identifichiamo con 8 quello dell'oboe. Si noti come il 9 si contragga in modo molto ingegnoso su una terza minore discendente che in due sole battute si riaggancia all'inizio che vale il primo tema includente la propria introduzione.\nNon si parla di un vero e proprio tema di coda in quanto solitamente con questa nomenclatura si intenderebbe un tema con funzione liquidatoria, che serve per chiudere un periodo; in questo caso invece quello che identifichiamo tema di coda \u00e8 immesso direttamente nel discorso, funzionando quasi da secondo tema e portando verso il ritornello prima e lo sviluppo poi.\nSviluppo e ripresa.\nLo sviluppo copre la sezione da 189 a 343; per il tipo di lavoro capillare sulle cellule e per il contrappunto incessante presenta una densit\u00e0 degna del primo tempo della sinfonia Eroica di Beethoven.\nSi ricordi che l'esposizione era terminata in Mib e si noti come lo sviluppo parta, subito modulato, addirittura su un pedale di Si, con una scrittura a canone basata sull'elemento 7. La prima parte si pu\u00f2 delimitare fino al tremolo degli archi di 197. Da questo punto compare ancora l'inciso dell'arpeggio, unito all'1, la testa dell'introduzione (nei violini si-do-do#).\nA 215 l'elemento 1, l'arpeggio e il tema dell'oboe (che avevamo chiamato B o 8) sono sovrapposti. Possiamo tranquillamente sostenere che questo momento rappresenta l'unica comparsa del secondo tema all'interno dello sviluppo, perch\u00e9 da 225 si riafferma prepotentemente il tema C, sviluppato in una sorta di canone in scrittura corale. Tutta questa sezione dominata dalla figura che era il \u201ctema di coda\u201d termina a battuta 273 ed \u00e8 dominata dagli elementi 9 e 5.\nAlle battute 251 e 252 c'\u00e8 un famoso esempio di falsa relazione, che conferisce a questo momento un effetto molto dissonante e che si motiva con l'enfatizzazione del semitono derivata dall'introduzione: in fiati partono in Do M mentre gli archi si trovano in Sib M.\nAlla misura 273 con i violini si torna a lavorare sul primo tema ed in modo particolare sugli incisi 1 e 2: tutto questo movimento del primo tema arriva fino alla battuta 319 con due frasi: 273-297 e 297-319.\nDa 321 finalmente comincia l'ultima sezione dello sviluppo che copre 20 battute, occupate dal tema A, l'inciso 2 e dal tema C, il tutto svolto su un gigantesco pedale di sol dato dai timpani e dal controfagotto che rinforza i contrabbassi: \u00e8 il momento culminante dello sviluppo, in una convergenza del primo tema col tema di coda che rappresenta una sorta di sintesi. A 335 (sul ff) dove volge a Si m, torna il tema A senza C, ma nella ritmica della scala di fagotto, controfagotto, viole, violoncelli e contrabbassi, la ritmica dell'inciso 2 rovesciato.\nDopo Si m si converge verso Sol come dominante di Do e a 342 si innesta la ripresa del primo tema, che comincia senza quella che ne avevamo definito l'introduzione (come se riprendesse quindi da battuta 41).\nDal punto di vista drammaturgico, la tensione fortissima di questo sviluppo \u00e8 provocata da una sorta di tentativo di fusione tra la figura dell'introduzione o primo tema (ascesa cromatica di semitono) e il \u201ctema di coda\u201d.\nIl momento culminante \u00e8 la sorta di prova d'incastro nel ff tra il tema A ed il tema C, dopodich\u00e9 tutto precipita verso la ripresa con la ricomparsa del tema principale.\nQuest'ultima copre le battute 342-494 ed \u00e8 perci\u00f2 molto abbreviata rispetto all'esposizione. Ne ritroviamo tuttavia le sezioni principali: la sezione del primo tema fino a 383, la transizione 384-394, la sezione del secondo tema esposta allo stesso modo (394 come 121, 403 come a 130 e 418 come 143) e alla fine l'intera sezione di coda C con la sua preparazione a 430 fino alla 458. Il tutto risulta per\u00f2 all'interno della conquista della tonalit\u00e0 di Do m gi\u00e0 dalla misura 434.\nProseguendo con l'analisi si pu\u00f2 notare come a 458 ci sia una sorta di estensione di questo tema fino ad entrare in fase di coda alla 462, misura che in realt\u00e0 \u00e8 un'estensione di codetta poich\u00e9 la coda vera e propria sarebbe pi\u00f9 appropriato farla cominciare da 495 con il cambiamento di tempo (\u201cMeno allegro\u201d), svolta sugli incisi 1 (violini e legni), 2 e 7.\nOvviamente tutto l'assetto della ripresa esclude l'apertura a Mib e fa convergere tutto il materiale su Do m.\nRisulta per\u00f2 molto significativo il fatto che l'intera parte da 475 in poi moduli verso Fa e che alla 495, dal \u201cMeno allegro\u201d, in realt\u00e0 la coda si svolga in Do M. Il raggiungimento del maggiore sembra una sorta di pacificazione, ma il senso che se ne ricava \u00e8 quello di una conquista accantonata, rimandando il problema al finale.\nAnche se le coda risulta essere in Do M non si pu\u00f2 parlare di una soluzione catartica: il linguaggio appare disarticolato negli incisi, sospendendo il discorso drammatico; tutto precipita in una sorta di amarezza e la tonalit\u00e0 di Do M appare come un miraggio, un qualcosa ancora da conquistare, e permane un'eco dei conflitti fra questi temi.\nIl secondo tempo.\nIl secondo tempo della Prima sinfonia, un \u201cAndante sostenuto\u201d, \u00e8 una delle forme tripartite di Brahms, come nel 1\u00ba Concerto per pianoforte e orchestra, ed \u00e8 facilmente riconducibile ad una forma di Lied (A-B-A con coda), anche se in realt\u00e0 le trasformazioni delle cellule interne contribuiscono a rendere la forma molto pi\u00f9 complessa.\nSappiamo dalle lettere e da vari riferimenti che in origine questo tempo era in cinque sezioni: Brahms lo ha tagliato e purtroppo non ne abbiamo la prima versione. Partendo da forme molto semplici il compositore arriva a qualcosa di molto complesso con un lavoro interno sugli incisi. In questo secondo tempo troviamo una particolarit\u00e0 che Brahms attuer\u00e0 raramente, vale a dire l'investitura del primo violino di una funzione concertante. L'intero movimento, per il carattere molto lirico, sognante e molto struggente sembra come una parentesi rispetto al primo, come se i problemi ed il dramma appena vissuti nel primo tempo venissero accantonati, anche se comunque i due tempi sono collegati da alcune relazioni tematiche.\nTema.\nLa sezione del primo tema copre le prime 27 battute, divisibili in due sezioni (1-17/17-27), delle quali se consideriamo la prima notiamo che ci sono degli incisi significativi che ruotano tutti attorno all'ascesa cromatica di tre-quattro suoni e quindi sono inequivocabilmente modellati sull'inizio dell'introduzione del primo tempo. La prima battuta (do-do#-re-mi) vede appunto lo stesso tipo di configurazione, variato, della struttura del primo tempo. Figure significative sono l'arpeggio e la scala discendente.\nPossiamo isolare quattro elementi significativi imparentati tra di loro:\nL'elemento cromatico ricompare nei violini alle battute 9-1.\nA 17 l'oboe enuncia una variante di quello che abbiamo gi\u00e0 ascoltato, e fino alla 23 il tutto si costruisce sull'ascesa cromatica di tre suoni, sulla nota ribattuta e sulla scala. A 29 ricompare nei violini l'elemento cromatico.\nDa 27 a 38, sempre sulla figura del primo tema, si svolge quella che possiamo definire una transizione, caratterizzata dagli incisi 3 e 4, e che modula da Mi M si passa a Do# m, la tonalit\u00e0 nella quale si svolge la sezione B (38-66), costruita sugli stessi elementi3 (tanto da sembrare una variazione di A) e tonalmente molto instabile (si muove fin verso Lab); questa sezione giunge al termine sul rullo dei timpani che porta al pp e a un ritorno a Mi M, dove il primo tema ritorna riscritto: l'elemento della nota ribattuta \u00e8 al flauto clarinetto e fagotto mentre \u00e8 uguale l'elemento dell'arpeggio in terzine (nel tema a battuta 6 ai violoncelli).\nTutto questo si svolge su due frasi (66-90/90-99), soltanto che a 90 quella che era stata la variazione di A, cio\u00e8 la figura dell'oboe, viene svolta dal corno mettendo contemporaneamente in luce la voce del primo violino che funziona da variante timbrica e la decora.\nCoda.\nDopodich\u00e9 a 100 (vedi figura a lato), fino a 128, si ha la coda, svolta in Mi M sulla figura del tema principale, comunque con richiami evidenti anche al B, come notiamo dalle note puntate ribattute del flauto a 100 e dei violini e nelle viole (richiamo di battuta 39).\nQuesta coda \u00e8 una specie di meravigliosa sintesi degli elementi che erano gi\u00e0 gemellati tra loro: nota ribattuta ed ascensione semitonale. Perci\u00f2 rappresenta una convergenza di tutto questo materiale, fuso con un senso di grande pacificazione; l'intera sezione viene decorata dal violino solista fino al mi acuto che conclude sull'arpeggio nell'ultima battuta, sul pedale delle trombe e timpani col pizzicato degli archi.\nIl terzo tempo.\nLa distanza grande ed incolmabile di Brahms dalle sinfonie di Beethoven si pu\u00f2 cogliere dal terzo tempo. Come gi\u00e0 avevamo detto, in Beethoven dalla seconda sinfonia in poi questo momento era rappresentato dallo Scherzo, pezzo quindi dal carattere molto dinamico, a volte drammatico, a volte incisivo. Episodicamente aveva recuperato il Minuetto nell'Ottava, aveva complicato invece lo Scherzo della Quarta facendolo diventare pentapartito anzich\u00e9 tripartito. Rest\u00f2 invece Minuetto nelle sinfonie di Schubert e di Schumann.\nIn questa sinfonia il terzo tempo \u00e8 una specie di intermezzo molto snervato, privo di carattere: non \u00e8 riconducibile allo scherzo se non per la sua forma tripartita, non diversa da quella del secondo tempo (quindi A-B-A con una coda).\nLa tonalit\u00e0 \u00e8 di Lab, considerato Sol# enarmonica mente nell'ascensione di terze rispetto al Mi M del secondo tempo.\nLa prima sezione A (battute 1-70) si muove intorno a Lab e Fa m (gi\u00e0 da battuta 5), e alla dominante dalla 10 (Mib M).\nPossiamo distinguere al suo interno varie sezioni:\nA 26 ricompare il Fa m mentre a 33 ricomincia il B. C'\u00e8 una battuta di conclusione (45) dopodich\u00e9 comincia una nuova figura (\u201cc\u201d), ansiosa, in Fa m, che si muove su una figurazione di note ribattute derivata dal secondo tempo.\nTra 62 e 70 tutto si conclude con un ritorno alla figura di a, convergendo su Lab, la tonalit\u00e0 principale. La struttura fino a qui pu\u00f2 essere quindi ricapitolata schematicamente: a-b-a-b-c-a'.\nDa battuta 71 parte la sezione che chiameremo B e che deriva da A per la figurazione in note ribattute e per il profilo melodico dei legni. Troviamo un gioco armonico di grande raffinatezza, poich\u00e9 il mi viene interpretato come enarmonico re# e attraverso di esso ci si sposta verso Si M, tonalit\u00e0 della sezione centrale, al passaggio in 6/8 che copre le battute 71-114.\nQuesta zona funziona da Trio (in due frasi: 71-86 e 87-108) ed \u00e8 ritornellata internamente.\nAlla battuta 115 si ritorna alla sezione principale in Lab con il 2/4 -ma in forma abbreviata perch\u00e9 se la prima volta l'A occupava 70 battute, ora copre la sezione da 115 a 154- (dopo alcune battute, 109-114, che possiamo definire di preparazione, nelle quali si era riaccennato al tema a), tuttavia in una mirabile sovrapposizione del tema iniziale a con la nota ribattuta che aveva caratterizzato il B.\nQuesta parte rappresenta una commistione tra i due elementi (b=126-138;a= 139-149; di nuovo il b, anche se solo accennato=150-154). La prima sezione torna effettivamente alla battuta 215.\nLa coda (\u201cpi\u00f9 tranquillo\u201d) che parte a 155 \u00e8 un altro gioiello formale dove Brahms crea una sintesi A e di B, la sezione principale e quella di contrasto, dominata da B con elementi di A (a cominciare dall'arpeggio che poi la chiude) e sfuma molto velocemente.\nQuesto tempo non ha un carattere \u00e8 forte e quindi la funzione beethoveniana dello Scherzo che gi\u00e0 prepara ed introduce l'ultimo tempo, e dal punto di vista della drammaturgia della sinfonia costituisce un momento di alleggerimento, quasi di distensione, prima di affrontare il Finale, risoluzione di tutti i contrasti che sono stati accumulati e non risolti nel primo tempo. Le sue parentele sono con il secondo tempo, come se fossero una coppia che separa primo e ultimo, i quali sono fortemente collegati tra di loro.\nIl finale.\nIl Finale della Prima sinfonia ha una forma molto ardita, probabilmente la pi\u00f9 eterodossa che Brahms abbia scritto nelle sinfonie, e risulta difficile isolarne le parti generali. Alcuni hanno azzardato che sia una delle punte pi\u00f9 spinte verso il mondo dei suoi \u201cnemici\u201d neotedeschi, poich\u00e9 le figure sonore che vi compaiono assumono un'evidenza quasi simbolica, potremmo quasi attribuirle ad un poema sinfonico.\nEccezion fatta per il celebre richiamo alla Nona di Beethoven, ci sono concreti riferimenti a un certo mondo sonoro tedesco come il corale e lo squillo del corno evocativo della natura.\n\u00c8 una forma simmetrica rispetto a quella del primo tempo, con una grande introduzione iniziale che copre le prime 61 battute, che instaura con la forma sonata un rapporto simile a quello che abbiamo visto all'inizio della sinfonia tra introduzione e primo tempo stesso.\nDal punto di vista tonale l'introduzione parte in Do m ed \u00e8 costituita da due sezioni molto ben distinte e contrassegnate da un cambiamento di tempo: le prime 29 battute sono qualificate \u201cAdagio\u201d, mentre da 30 a 61 abbiamo un \u201cPi\u00f9 andante\u201d che risulta essere in Do M.\nLa prima parte dell'introduzione \u00e8 caratterizzata da un fortissimo cromatismo, una torsione cromatica che deriva dall'inciso 1 dell'introduzione del primo tempo, mentre la seconda parte ha un evidente configurazione diatonica in cui i temi sono chiari, come scritti in caratteri cubitali, scarsamente cromatici. Si vengono a contrapporre perci\u00f2 le figure di un'oscurit\u00e0 tenebrosa, di un tormento interiore, a simboli potremmo dire di verit\u00e0 assoluta (lo squillo del corno e il corale); due valori, oltre che due temi ai quali sar\u00e0 poi affidata la soluzione catartica della sinfonia.\nL'inizio in Do m vede una torsione cromatica dei bassi e simmetricamente segue la stessa cosa eseguita dai violini che per\u00f2 la rovesciano in su. Possiamo identificare tre incisi, all'interno di un gruppo a che \u00e8 circoscritto alle prime 5 battute:\nla discesa dei bassi(1), la figura dei violini di battuta 2 (2) e il movimento cromatico dei violini dopo il secondo rullo dei timpani alla quarta misura (3).\nA battuta 6 comincia una nuova sezione b che si estende fino a 12, contrassegnata dall'elemento 4 (ottavi pizzicati degli archi), chiaramente di derivazione da 2 data la relazione cromatica.\nAlla dodicesima misura viene ripresa la figura iniziale a, mentre il b ritorna alla 16.\nLe battute 20-29 sono basate sugli incisi 2 e 3 di a, configurati come soluzione di coda di questa sezione che chiameremo c.\nA questo punto, sul rullo dei timpani, con un effetto quasi teatrale, plateale, un po' raro in Brahms, compare un nuovo tema con lo squillo del corno, evocativo di paesaggi alpestri.\nLa sezione del \u201cpi\u00f9 andante\u201d che parte proprio da questo, pu\u00f2 essere divisa in tre parti: 36-46 (in Do M), 47-52 (in La M) e 53-60 (nuovamente in Do M). \u00c8 costituita da due segnali emblematici: lo squillo del corno a cui abbiamo appena accennato (con il tremolo degli archi che quasi ricorda il \"Tannh\u00e4user\") che risulta incorniciare, in quanto prima lo precede e poi lo segue, il corale, con tutta la simbologia che si porta dietro, eseguito da tromboni, corni, fagotti e controfagotto a battuta 47.\nPur essendo sia l'\u201dAdagio\u201d che il \u201cpi\u00f9 andante\u201d classificati come introduzione noteremo che in realt\u00e0 questa \u00e8 una denominazione impropria, poich\u00e9 la forma sonata ne riutilizza i temi al suo interno.\nIl primo tema della forma sonata parte in Do M con un tema diatonico, nel quale molti commentatori vedono una reminiscenza del tema della gioia del Finale della Nona sinfonia di Beethoven, pi\u00f9 precisamente nella sua terza battuta. Dobbiamo precisare che il richiamo \u00e8 voluto, l'intenzione di Brahms era quella di farlo riconoscere a chiunque.\n\u00c8 il primo tema della forma sonata, la cui sezione copre le battute 62-94 (a sua volta divisibile in una nuova sezione da 78 quando viene ripreso) dopodich\u00e9 comincia la transizione.\nA 94 comincia una transizione che arriva alla misura 118 in tre fasi: 94-102 basata ovviamente sulla testa del tema alternata all'inciso 3 dell'introduzione e all'inciso 2, 102-114 con una nuova immagine basata sull'arpeggio (facilmente riconducibile al primo tempo), 114-118 sempre in fase di transizione c'\u00e8 una ricomparsa come citazione e reminiscenza del tema del corno, suonato per\u00f2 dal flauto e ripreso dal corno.\nViene cos\u00ec raggiunta la dominante ed eseguito un secondo tema in Sol M (118), svolto su un basso ostinato che riprende l'inciso 1 dell'introduzione, seppur trasposto in tonalit\u00e0 diversa, in un modo di agire barocco.\nC'\u00e8 un gusto ancora pi\u00f9 straordinario se guardiamo la battuta 119 o flauto e oboe a 125 che ne eseguono l'inversione.\nAlla 118 viene raggiunta la dominante con un nuovo tema annunciato dai violini su un basso ostinato che deriva appunto dalla prima battuta dell'introduzione. Questa sezione molto ampia del secondo tema conduce allo sviluppo, che pu\u00f2 essere fatto iniziare alla 186.\nA 132 compare una figura che deriva direttamente da B di 118 (oboe) e viene ulteriormente variata in seguito, precisamente alla battuta 142. Successivamente questa sezione si divide in pi\u00f9 frasi che possiamo elencare: 148-155, 156-163, 164-175, 176-182 e le battute finali 183-185 dove c'\u00e8 la discesa con la quale comincia in modo assai strano lo sviluppo. Tutto il materiale che si anima in questa parte deriva da B, ma pi\u00f9 indirettamente elabora la sezione c dell'introduzione, particolarmente la sua parte finale, quella che era rappresentata dalle battute 27-29.\nDal punto di vista tonale, partendo dalla dominante a 118, si passa in La M a 148, Si M a 156,Mi m a 176 e l'ultima parte (183-185) rappresenta un raccordo fra Mi m e Do M.\nUna delle cose su cui \u00e8 opportuno riflettere \u00e8 che lo sviluppo, se lo fissiamo in questo punto, parte alla tonica, in Do M; l'anomalia \u00e8 che questa tonalit\u00e0, di principale importanza in questo finale, \u00e8 gi\u00e0 avvertito dentro l'introduzione, che l'afferma gi\u00e0 in modo inequivocabile col tema del corno. Per cui, quando poi si presenta il primo tema vero e proprio, 'affermazione della tonica risulta gi\u00e0 depauperata del suo valore. Inoltre, il fatto che lo sviluppo annunci il tema principale alla tonica, gli attribuisce quasi un senso di ripresa.\nIn realt\u00e0 Brahms compie in quest'ultimo tempo un'arditissima mescolanza tra la funzione di ripresa e quella dello sviluppo, perch\u00e9 pur essendo ripreso il tema principale alla tonica, rapidamente modula.\nTutto \u00e8 basato sul tema a e la seconda frase che parte dalla misura 204 si porta in Mib M come variazione del primo tema nuovamente modulante. La testa del tema a ricompare a 220, alternata all'inciso 3 dell'introduzione, esattamente come aveva fatto nelle battute 94-102 dell'esposizione.\nChe tutto questo non sia da considerarsi ripresa, anche se viene esposto il primo tema alla tonica, ce lo dimostra quanto avviene successivamente: da 228 a 284 dominano elaborazioni di questo tema in un fugato molto denso e poi principalmente basate sulla figura che era apparsa nella transizione a 102, fino a convergere sulla dominante per la riaffermazione della tonica, che compare a pieno soltanto alla 285. In questo punto, sul ff del tema del corno dell'introduzione, che ha un effetto catartico travolgente ed \u00e8 lo sbocco risolutore di tutta la sinfonia, si pu\u00f2 fissare la ripresa. Da qui, raggiunto saldamente il Do M, seppur con delle modulazioni interne, Brahms lo mantiene fino alla fine.\nQuesta ripresa si svolge in modo bizzarro perch\u00e9 subito dopo aver esposto il tema del corno, il compositore scrive il secondo tema alla tonica (battuta 301); viene il sospetto che la forma anomala di quanto avviene sia: ripresa del primo tema all'interno dello sviluppo-sviluppo-ripresa alla tonica del tema D- ripresa di B alla tonica; prima viene risolto il primo tema e dopo lo sviluppo riprende il tema del corno dell'introduzione e quindi passa a risolvere tutta la sezione del secondo tema. Quanto segue da 314 a 374 ripresenta praticamente tutto quanto abbiamo sentito nell'ampia sezione del secondo tema; quindi qui non siamo in una vera e propria fase di ripresa.\nRicapitolando il tutto fino a questo punto notiamo:\nAlla battuta 375 parte una sorta di codetta che si estende fino al \u201cpi\u00f9 allegro\u201d di 391 ed \u00e8 una sezione che si richiama alla sezione c dell'introduzione.\nIl \u201cpi\u00f9 allegro\u201d rappresenta la coda vera e propria ed \u00e8 basata sul materiale proveniente dal primo tema. Tuttavia, con un effetto clamoroso, a battuta 406 Brahms riprende il corale dell'introduzione.\nLe ultime battute sono tutte basate, ormai in un senso affermativo e trionfante, sull'elemento 2 dell'introduzione, in un luminosissimo Do M. La grandezza di questa coda serve come un gioco ritmico per frenare l'enorme struttura di questo Finale.\nAbbiamo dunque visto come quest'ultimo tempo sia una forma antiscolastica e strana:\nl'introduzione \u00e8 divisa in due parti delle quali la prima ruota attorno a Do m, mentre la seconda (30-61) a Do M con un corale in La. Il fatto di far sentire la tonica nell'introduzione depaupera l'affermazione del primo tema, tanto che alcuni fanno cominciare l'esposizione del primo tema all'a 30, perch\u00e9 poi la ripresa avviene su quel tema l\u00ec (ma risulterebbe comunque anomala poich\u00e9 nella ripresa compare un altro tema alla tonica).\nBrahms fa sentire molto forte il Do M nell'introduzione, dopodich\u00e9 l'esposizione risulta abbastanza scolastica, perch\u00e9 c'\u00e8 una sezione del primo tema in Do M, una transizione, e un secondo tema che parte dalla regione della dominante e che si estende attraverso altre tonalit\u00e0 (Si M e Mi m). Il problema per\u00f2 arriva quando vediamo lo sviluppo cominciare con un ritorno alla tonica del primo tema, dopo il quale c'\u00e8 la vera fase di sviluppo, come ci confermano il fugato ed il carattere stesso del brano. Dalla convergenza sulla dominante di Do, e quindi dalla ripartenza in Do M (285) la tonalit\u00e0 \u00e8 stabile e conquistata.\nLa ripresa parte col tema del corno e successivamente viene il tema B (risolto naturalmente alla tonica) con tutta la sua sezione. All'interno della coda, interamente in Do M, viene ripreso il corale che era comparso nell'introduzione.\nLa considerazione che dobbiamo fare a questo punto \u00e8 che c'\u00e8 un'ambiguit\u00e0 molto evidente tra quella che chiamiamo introduzione e quella che abbiamo indicato come esposizione, perch\u00e9 all'interno dell'introduzione avviene gi\u00e0 l'affermazione della tonica e con un tema che poi funziona da ripresa del primo tema. L'allegro di forma sonata parte per\u00f2 con un nuovo primo tema in Do M e quando comincia lo sviluppo, invece di deviare tonalmente dalla tonica riparte in Do M con una nuova affermazione del primo tema. La ripresa avviene sul tema del corno dell'introduzione, al quale \u00e8 accostato il secondo tema con tutta la sua sezione risolta alla tonica.\n\u00c8 la forma sonata pi\u00f9 anomala di Brahms e all'ascolto la configurazione come risoluzione verso la tonica di Do M, gloriosa e affermativa di questo finale, in realt\u00e0 passa attraverso varie fasi che sono intercalate da sezioni di sviluppo. Prima riprende il tema alla tonica (vale la pena ripetere ancora che la cosa singolare \u00e8 che non lo riprende in fase di ripresa, ma solo nello sviluppo). Ci sono due temi quindi che possiamo dire funzionino da primo tema: quello del corno dell'introduzione e quello con reminiscenze della Nona di Beethoven, i quali ricompaiono entrambi alla tonica: uno all'inizio dello sviluppo e uno all'inizio della ripresa, senza dimenticarne il valore simbolico.\nRegistrazioni.\nDiscografia selettiva"}
{"id": "1754257", "revid": "404449", "url": "https://it.wikipedia.org/wiki?curid=1754257", "title": "Palazzi di Grosseto", "text": "La citt\u00e0 di Grosseto \u00e8 ricca di palazzi di interesse storico e architettonico, nel centro storico propriamente detto, nell'area urbana al di fuori delle mura e nelle varie frazioni.\nCentro storico.\nAll'interno delle mura di Grosseto si segnalano i seguenti palazzi:"}
{"id": "1754258", "revid": "289247", "url": "https://it.wikipedia.org/wiki?curid=1754258", "title": "Santa Adele di Pfalzel", "text": ""}
{"id": "1754268", "revid": "73843", "url": "https://it.wikipedia.org/wiki?curid=1754268", "title": "Live Musica Tour", "text": "Live Musica Tour \u00e8 il settimo album italiano di Paolo Meneguzzi, il primo dal vivo.\n\u00c8 disponibile sia su CD, che su DVD.\nTracce.\nQueste sono alcune delle tracce presenti solo nel DVD"}
{"id": "1754281", "revid": "729019", "url": "https://it.wikipedia.org/wiki?curid=1754281", "title": "Castello di Compiano", "text": "Il castello di Compiano \u00e8 una fortificazione strettamente collegata al piccolo borgo di Compiano dell'alta val di Taro, in provincia di Parma.\nStoria.\nLa prima testimonianza storica del castello, probabilmente esistente dal IX secolo, risale al 1141 quando era possesso della famiglia Malaspina che lo cedette al Comune di Piacenza. Tra il 1200 e il 1257 i Landi si impadronirono del territorio, superato il periodo delle lotte tra Guelfi e Ghibellini consolidarono il controllo sulle valli limitrofe con il dominio di Borgotaro e sul castello di Bardi. Il loro potere crebbe fino a che Filippo Maria Visconti li accus\u00f2 di ribellione e il feudo pass\u00f2 alla famiglia Piccinino, per ritornare ai Landi alla sua morte. Il castello pass\u00f2 poi, assieme al feudo di Bardi, ai Farnese (anno 1682).\nIl castello \u00e8 attualmente di propriet\u00e0 del comune.\nStruttura.\nHa forma di quadrilatero irregolare costruito intorno al cortile interno, tre torri, una semicircolare, una quadrata e una a base circolare sporgono dagli angoli. L'accesso, in un unico punto, \u00e8 consentito da un ponte in muratura preceduto da un particolare rivellino semicircolare. All'interno saloni riccamente decorati ospitano lussuosi arredi d'antiquariato.\nAlcuni locali ospitano anche un museo massonico.\nIl borgo.\nDi forma triangolare \u00e8 completamente circondato dalle mura con torrette e bastioni di varie forme. Particolarmente ben conservato, \u00e8 percorso da strette stradine, vede il castello e la chiesa alle estremit\u00e0 pi\u00f9 alte. Fa parte del circuito de i borghi pi\u00f9 belli d'Italia."}
{"id": "1754288", "revid": "736476", "url": "https://it.wikipedia.org/wiki?curid=1754288", "title": "The Complete Capitol Singles Collection", "text": "The Complete Capitol Singles Collection \u00e8 una raccolta del crooner statunitense Frank Sinatra, pubblicata nel 1996 dalla Capitol Records.\nIl disco.\nQuesto set di quattro dischi racchiude tutti i singoli (sia lato A che lato B) che Sinatra registr\u00f2 per la Capitol, tra il 1953 e il 1961. Tra le numerose canzoni ci sono duetti con Bing Crosby, June Hutton e Keely Smith. Tra il materiale fornito con il disco vi sono diverse fotografie e un saggio di Will Friedwald.\nDa notare che le tracce sono inserite nei vari dischi in ordine cronologico e che Sinatra disprezz\u00f2 questo album considerandolo un atteggiamento da \"affamato di classifiche\".\nI singoli di Sinatra solitamente non venivano estratti dagli album, e sono relativamente poco conosciuti: il cantante si cimenta in doo-wop, rock and roll e canzoni commerciali come la celeberrima \"(Love Is) The Tender Trap\". Per questo motivo l'album non deve essere considerato un \"best of\" di Sinatra alla Capitol: i singoli raccolti sono proprio tutti, e non solo i migliori.\nDelle 96 canzoni che compongono il set, 28 sono state composte dai compositori Sammy Cahn e Jimmy Van Heusen, anche se non tutte in coppia, e la parola \"love\" \u00e8 ripetuta in 21 titoli di canzoni."}
{"id": "1754291", "revid": "116264853", "url": "https://it.wikipedia.org/wiki?curid=1754291", "title": "Stadio Marco Lorenzon", "text": "Lo stadio Marco Lorenzon \u00e8 un impianto sportivo di Rende (CS).\nHa una capienza di 5.000 posti a sedere; inaugurato nel 1971, nel 1977 fu intitolato alla memoria di Marco Lorenzon, calciatore del Rende morto quell'anno in un incidente stradale.\nLo stadio \u00e8 formato da quattro tribune, una coperta, una scoperta ed altre due laterali, ed una curva, costruita nel 1978.\nSi presenta con 105 metri di lunghezza e 65 di larghezza. \u00c8 presente l'impianto di illuminazione e quello di sicurezza tramite telecamere a circuito chiuso. Sorge a 205 metri sul livello del mare.\nStoria.\nL'odierno stadio Marco Lorenzon nasce nel 1971 nella parte nuova di Rende, in piena espansione edilizia; fino ad allora le squadre di Rende si erano adattate ai campi sportivi esistenti sul territorio, in particolare quello (oggi non pi\u00f9 esistente) nei pressi del cimitero, alle porte del centro storico.\nLo stadio ha un campo di dimensioni regolamentari per i campionati professionistici ed una tribuna scoperta, l'odierna tribuna A; Alle spalle della tribuna sono presenti un campo per gli allenamenti e due campi da tennis.\nNel 1976 viene realizzata la copertura della tribuna A e viene costruita, lato Via Ciro Menotti, la tribuna B, originariamente definita \"distinti\" e presto destinata a diventare il covo della tifoseria pi\u00f9 calda.\nIncontri internazionali.\nNel dicembre del 2007 allo stadio Marco Lorenzon l'Italia Under-19 ha disputato contro la Francia una partita di qualificazione all'europeo di categoria.\nPartite celebri.\n1977\nPartita inaugurale allo stadio sotto la denominazione di \u201cStadio Marco Lorenzon di Rende\"\n\"Partita che decise la promozione in C1\"\n1979\n\"Primo Derby con il Cosenza\"\n\"Prima vittoria in C1 dei Bianco-Rossi\"\n1982\n1985\n\"Prima vittoria in un Derby contro la Reggina\"\n2003\n\"Partita che sanc\u00ec il ritorno in C2 dei Bianco-Rossi dopo 17 anni\"\n2005\n2006\n\"Partita che permise ai Bianco-Rossi di accedere alla Finale Play-Off per la promozione in C1\"\n2008\n2017"}
{"id": "1754295", "revid": "287204", "url": "https://it.wikipedia.org/wiki?curid=1754295", "title": "Napoli Basket Vomero 2006-2007", "text": "Napoli Basket Vomero 2006-07."}
{"id": "1754299", "revid": "76963", "url": "https://it.wikipedia.org/wiki?curid=1754299", "title": "Lambert Lombard", "text": "Fu un artista del rinascimento nord-europeo. Molto eclettico dotato in pittura, architettura, incisione, lettere, storia e fondatore di una famosa accademia.\nProveniente da una famiglia non agiata, viaggi\u00f2 in giovent\u00f9 in Francia e Germania. Nel 1537 venne inviato a Roma dal Principe vescovo di Liegi \u00c9rard de La Marck al seguito di un cardinale inglese, per affinare la sua arte e per acquisire opere d'arte per il principe. Qui conobbe i grandi del rinascimento. Dominicus Lampsonius ne scrisse una biografia nel 1565.\nAl suo ritorno fond\u00f2 la prima Accademia d'Arte del nord Europa. Concorse alla ricostruzione della citt\u00e0 di Liegi, e contribu\u00ec a introdurre nel principato l'architettura rinascimentale classica. Non firmando normalmente i propri lavori, oggi non si conoscono molte opere sicuramente attribuibili al pittore. Tra queste si annoverano: il ciclo delle \"Donne virtuose\", una \"Moltiplicazione dei pani\", un \"autoritratto\", le \"vetrate\" della demolita cattedrale di San Lamberto di Liegi e circa 1000 disegni sparsi in varie collezioni, cui va aggiunta con buona probabilit\u00e0 la \"pala\" dell'altare maggiore della chiesa monastica di Santa Maria Assunta nell'eremo Cappuccino del Bigorio raffigurante la \"Madonna col Bambino con nello sfondo un paesaggio vallone\"."}
{"id": "1754301", "revid": "287204", "url": "https://it.wikipedia.org/wiki?curid=1754301", "title": "Storia di Cava de' Tirreni", "text": "Origine del nome.\nProclamata citt\u00e0 il 7 agosto 1394 da Papa Bonifacio IX, il nome di Cava \u00e8 molto discusso. Secondo alcuni trae la sua etimologia da \"cavea\", l'antico anfiteatro: vallata circondata da monti. Secondo altri il nome Cava significa \"grotta\" e deriva dalla presenza di alcune grotte, la cui pi\u00f9 famosa \u00e8 quella \"Arsicia\", dove fu fondata l'Abbazia Benedettina della Santissima Trinit\u00e0. Altra ipotesi \u00e8 la derivazione da \"Caba\", riferita alla \"via Caba\" che, buia e densa di vegetazione, collegava Salerno a Napoli gi\u00e0 nel Medioevo e percorreva tutta la vallata.\nL'appellativo \"de' Tirreni\" dato alla citt\u00e0 di Cava si deve all'identificazione, oggi ritenuta inattendibile, del primo nucleo abitativo presente nella valle con l'insediamento etrusco di \"Marcina\", citato dal geografo Strabone nel I secolo d.C. Esso fu attribuito il 23 ottobre 1862 da Vittorio Emanuele II di Piemonte, col Regio Decreto n. 935.\nIl toponimo cittadino \u00e8 scritto anche nella forma non ufficiale di \"Cava dei Tirreni\", senza l'apostrofo in questo caso.\nEpoca Romana.\nL'antica Marcina.\nPoich\u00e9 le coste del Golfo di Salerno erano spesso saccheggiate da predoni del mare, i primi abitanti della valle furono coloro che si ritirarono nell'entroterra per sottrarsi alle frequenti scorrerie, ivi stabilendo le prime dimore.\nIntanto, legioni romane provenienti dalla citt\u00e0 di Nuceria Alfaterna attraversavano spesso la valle di \"Marcina\" per raggiungere il Sud dell'Italia.\nNon \u00e8 stata ancora appurata n\u00e9 la collocazione geografica effettiva n\u00e9 l'origine del nome \"Marcina\": sono state formulate alcune ipotesi al riguardo.\nIl territorio fu certo abitato in epoca romana: lo testimoniano i ritrovamenti di reperti di epoca imperiale (I-II secolo d.C.). Non esisteva per\u00f2 nessun centro abitato di una certa consistenza.\nTalune famiglie patrizie romane, tra le quali quella del console \"Metello\" (da cui discende la denominazione ancora oggi in uso di \"valle metelliana\"), soggiornarono nella valle di Cava. A dimostrazione di ci\u00f2 sono alcuni reperti archeologici ritrovati nelle localit\u00e0 di Pregiato, Santa Lucia e San Cesareo. I resti di un imponente acquedotto, tra i pi\u00f9 notevoli dell'Italia meridionale, databile ad epoca imperiale, si levano a valle della sorgente Frestola, ai piedi dell'Abbazia della SS. Trinit\u00e0, con triplice ordine di arcate. L'acquedotto, che risale al I-II secolo d.C., convogliava le sue acque alla citt\u00e0 di Nuceria Alfaterna.\nAltra testimonianza di questo periodo pervenuta ai giorni nostri \u00e8 un'ara di marmo bianco recante un'iscrizione latina che ne rivela il carattere funerario. Ritrovata ad 1 metro di profondit\u00e0 durante i lavori di costruzione di una strada, oggi via Alfonso D'Amico, fino ad alcuni anni fa si trovava nella villa comunale di viale Crispi, mentre oggi \u00e8 conservata nell'ex convento di Santa Maria al Rifugio.\nV-VI secolo.\nNon sappiamo quasi nulla del territorio cavese nei secoli tardo-antichi. Una continuit\u00e0 insediativa sul territorio \u00e8 testimoniata dall'esistenza, nel casale di Vetranto, di una lapide funeraria risalente al VI secolo e dedicata all'abate Pascasio. La lastra tombale indica la data (anno 554) della morte dell'eremita, che dedic\u00f2 la sua vita alla preghiera e alla carit\u00e0, assistendo malati e pellegrini. Con il repentino declino della colonia romana Nuceria Constantia a seguito delle successive guerre tra i Longobardi e i ducati bizantini di Amalfi e Sorrento, gli abitanti andarono a rimpinguare i pi\u00f9 recenti nuclei abitativi come Cava, In quei momenti di violenza e in condizioni di vita difficili esercitarono la loro attivit\u00e0 vari centri monastici, anche basiliani, ovvero di rito greco, diffuso nella zona.\nSant'Adiutore.\nSecondo la leggenda agiografica, nel 445, nella vallata cavese sarebbe arrivato Adiutore, uno dei dieci vescovi cacciati dall'Africa dai Vandali: c'\u00e8 chi dice che Adiutore abbia eretto la propria casa nella valle, erigendovi anche la prima chiesa sul colle dove oggi sorge il Castello, mentre altri sostengono che si fosse stabilito nella zona circostante Aversa (nel villaggio di Casolla Sant'Adiutore, piccolo villaggio di Gricignano di Aversa) o a Benevento, e che solo in un secondo momento sia andato a predicare a Cava. Le notizie sono entrambe assolutamente inattendibili, perch\u00e9 n\u00e9 Aversa n\u00e9 Cava esistevano nel V secolo.\nEpoca Longobarda.\nNell'alto Medioevo, il territorio di Cava era direttamente soggetto alla citt\u00e0 di Salerno, capitale di un ducato fondato dai Longobardi. A quest'epoca, e in particolare nei secoli VIII-X, risalgono le prime attestazioni di piccoli insediamenti rurali in questa zona \"fuori della citt\u00e0 di Salerno\", dove sorse poi, in epoca imprecisata, il castello di Sant'Adiutore alla sommit\u00e0 di Monte Castello.\nDel castello, distrutto da bombardamenti alleati nel corso della seconda guerra mondiale oggi rimane solo una ricostruzione post-bellica.\nI Longobardi praticavano la caccia ai colombi, rimasta nelle abitudini dei Cavesi fino alla prima met\u00e0 del XX secolo. Tuttavia, le torri adibite a questo uso sono impropriamente definite \"longobarde\": esse risalgono infatti all'et\u00e0 moderna. Alcune sono in ottimo stato e costituiscono oggi parte importante del patrimonio storico e artistico della citt\u00e0.\nL'Abbazia della SS. Trinit\u00e0 e primi nuclei abitativi.\nAgli inizi dell'XI secolo alle falde del Monte Finestra si riun\u00ec un primo nucleo di monaci eremiti, attirati in quel luogo dalla fama di santit\u00e0 di un nobile longobardo, Alferio Pappacarbone, che vi si era ritirato per vivere in contemplazione e in preghiera. Ebbe cos\u00ec origine nei primi anni 20 dell'XI secolo (non nel 1011 come vuole una tradizione leggendaria) l'Abbazia benedettina della Santissima Trinit\u00e0, che divenne uno dei centri religiosi e culturali pi\u00f9 vivi dell'Italia meridionale. Il 5 settembre 1092, papa Urbano II, ospite del Duca di Salerno, si rec\u00f2 all'Abbazia per consacrarne la chiesa. Lungo il percorso, il pontefice, nell'attuale localit\u00e0 della Pietrasanta, scese da cavallo e, togliendosi i calzari, invit\u00f2 quanti lo seguivano a fare altrettanto, affermando che la terra sulla quale stavano camminando era sacra. Sul luogo venne realizzata una chiesetta, nella quale \u00e8 custodita la roccia su cui si sedette il papa.\nIl prestigio dei alla guida dell'Abbazia, oltre alla necessit\u00e0 di trovare protezione, fece s\u00ec che intorno ad essa si raccogliesse la popolazione. Con il passare del tempo, anche i possedimenti territoriali dell'Abbazia andarono crescendo, grazie alle continue donazioni, mentre la relativa tranquillit\u00e0 in cui potevano vivere gli abitanti della vallata portava ad uno sviluppo delle attivit\u00e0 artigianali e commerciali. L'autonomia dal dominio abbaziale fu una lenta conquista, non scevra da momenti di tensione.\nEpoca normanno-sveva.\nAnche in epoca normanna, le principali famiglie si insediarono sulle colline, incrementando la vita dei casali. In virt\u00f9 del matrimonio tra l'ultima erede dei Normanni, Costanza d'Altavilla, ed il figlio di Federico Barbarossa, Enrico VI di Svevia, l'Italia Meridionale era finita sotto il dominio degli Svevi, a cui subentrarono poi, non senza contrasti e lotte, gli Angioini, protetti dal papa. Durante la guerra fra Svevi e Angioini, la citt\u00e0 si vide coinvolta tragicamente tra le dinastie rivali e fu allora che Manfredi, nel 1265, distrusse le fortificazioni del Corpo di Cava.\nEpoca angioina e aragonese.\nIn epoca angioina i Cavesi, dato il leggero carico fiscale da pagare ai feudatari benedettini della Badia, erano liberi di vendere o barattare i propri prodotti: questo favor\u00ec l'ascesa di un ceto borghese dedito alle arti e ai mestieri che la far\u00e0 da padrone nei secoli a venire.\nGrazie anche a Vietri e Cetara, Cava disponeva di uno sbocco al mare che permetteva traffici anche con altri paesi europei, mettendo la citt\u00e0 in aperto conflitto con Amalfi.\nI mercanti cavesi si affermarono economicamente in Napoli, divenuta capitale: alcuni rivestirono importanti incarichi in ambito giuridico-amministrativo e si fecero apprezzare come maestri di arte muraria, la cui fama and\u00f2 via via accrescendosi. Un diploma di Roberto d'Angi\u00f2 menziona l'attivo commercio esistente in Cava soprattutto di tele di lino, dobletti e tessuti in genere. Fu appunto nelle arti tessili, oltre che nell'arte muraria, che la fama di Cava si diffuse, per raggiungere l'apice tra il XV e il XVI secolo.\nLa Citt\u00e0 de la Cava.\nNel 1394 il papa Bonifacio IX eresse Cava a Citt\u00e0 (\"Terram praedictam in civitatem erigimus...\") e affid\u00f2 la nuova diocesi a un vescovo che sarebbe stato anche abate. Solo nel 1513 Cava ottenne l'episcopato autonomo. Il periodo tra queste due date fu ricco di avvenimenti per la citt\u00e0, nello sforzo di conquistare una sempre maggiore autonomia. Cava era diventata una citt\u00e0 florida per i traffici commerciali e per l'industriosit\u00e0 dei suoi abitanti, che eccellevano nella tessitura e nell'arte muraria. Gli architetti e gli ingegneri cavesi lavoravano alle principali opere pubbliche e private nel Meridione d'Italia ed oltre. Gradualmente, il centro amministrativo della citt\u00e0 si spost\u00f2 dal Corpo di Cava, villaggio fortificato nelle immediate vicinanze della Badia, al Borgo Scacciaventi, detto anche \"lo commerzio\": i pilastri ottagonali in stile catalano che vediamo ancor oggi risalgono al principio del 1400.\nGran parte della popolazione viveva nei casali, a volte difficilmente raggiungibili, estendendosi allora il territorio fino a Cetara (Vietri, Cetara ed altri casali minori si staccarono da Cava nel 1806). Ci si recava al Borgo Scacciaventi per il commercio e gli affari. Le famiglie pi\u00f9 facoltose cominciarono ad edificare al Borgo i loro palazzi, il commerciante e l'artigiano cominciarono a trovare opportuno costruire un'abitazione sulla bottega, che si arricchiva del portico avanti, a protezione delle merci.\nLa battaglia di Sarno.\nIl 7 luglio 1460 Ferrante I d'Aragona, che all'epoca regnava sui territori di Napoli, nel corso di una battaglia in localit\u00e0 Foce (nei pressi di Sarno), per un'errata manovra fu accerchiato dagli Angioini ma grazie alle genti d'arme di Cava de'Tirreni riusc\u00ec a scappare verso Napoli.\nNon vi \u00e8 nessuna prova di tale episodio n\u00e9 tantomeno della partecipazione dei cavoti alla battaglia. La tradizione popolare ricollega erroneamente la concessione della pergamena bianca alla partecipazione allo scontro, in realt\u00e0 l'onorificenza venne concessa solo per la fedelt\u00e0 alla corona aragonese.\nL'assedio angioino dopo la battaglia di Sarno (1460): Cava conquista importanti privilegi fiscali.\nNelle settimane successive il sovrano aragonese fu costretto all'inattivit\u00e0, per la necessit\u00e0 di reclutare un nuovo esercito e perch\u00e9 i nemici controllavano quasi tutta la Campania. In questa occasione gli uomini di Cava mostrarono uno straordinario coraggio e una grande fedelt\u00e0 al re Ferrante, perch\u00e9 resistettero tra il 19 e il 28 agosto 1460 all'assedio dell'esercito angioino, accampatosi tra Nocera e Cava (Nocera, la costiera, Salerno erano fedeli agli angioini, i contatti tra Cava e Napoli erano possibili solo via mare, da Cetara). L'eroica resistenza della citt\u00e0, che non fu piegata dalle lusinghe degli angioini e dalla distruzione delle coltivazioni, \u00e8 ricordata dallo storico di quella guerra, l'umanista Giovanni Pontano, nel \"De bello Neapolitano\":\n\"\u00abIntanto Giovanni e i Baroni, avendo deciso di occupare Cava, per poco non andarono incontro a una tremenda strage. Questa \u00e8 posta e sparsa fra i monti, distribuita per casali. Copiosa di abitanti, \u00e8 difesa dalla configurazione naturale. Intanto i Cavesi, lasciati i casali, si ritirarono nei luoghi pi\u00f9 alti, dove, essendosi consigliati se dovessero accettare o respingere l'assedio, decisero di assaltare di notte l'accampamento degli invasori. Infatti abbondavano di armati ed erano certi di potersi mettere in salvo in ogni tempo. E il piano avrebbe avuto il suo effetto, se una spia non lo avesse rivelato agli assedianti, i quali, subito si allontanarono\u00bb\" (traduzione dall'originale latino).\nFerrante D'Aragona, riconoscente per il coraggio dimostrato, il 4 settembre 1460 consegn\u00f2 a Napoli in Castel Nuovo al sindaco di Cava, Onofrio Scannapieco, una pergamena bianca, su cui la citt\u00e0 avrebbe potuto indicare ogni sorta di richiesta. La pergamena fu lasciata bianca. Essa \u00e8 tuttora conservata, intatta e vergine come nel lontano 1460, nel Palazzo di Citt\u00e0, ed \u00e8 l'ambito premio della manifestazione folkloristica denominata \"Disfida dei Trombonieri\". Tale iniziativa, in verit\u00e0, continua a richiamarsi a una versione falsificata della vicenda, nata nel XVII secolo, secondo la quale i cavesi, capeggiati dai capitani Giosu\u00e8 e Marino Longo, sarebbero intervenuti a Sarno il 7 luglio consentendo al sovrano la fuga verso Napoli. Due saggi di Francesco Senatore (1994, 1998), hanno dimostrato senza ombra di dubbio la falsit\u00e0 di questa versione, che per\u00f2 alcuni studiosi, particolarmente legati alla manifestazione folkloristica, rifiutano pervicacemente.\nDiploma di Ferdinando d'Aragona e origini dello stemma della citt\u00e0.\nIl 22 settembre 1460, il re Ferdinando I d'Aragona consegn\u00f2 ai delegati della citt\u00e0 di Cava il diploma delle franchigie e dei privilegi, il cui originale \u00e8 andato disperso. Ne esistono tuttavia le riconferme originali del XVI e XVI secolo presso l'Archivio storico comunale\nEsso fu consegnato a sei notabili cavesi: Giudice Pietro Cola Longo, Giudice Bernardo Quaranta, Giudice Leonetto De Curtis, Tommaso Gagliardi, Petrillo De Monica e Petrosino de Jordano.\nLa stesura \u00e8 in latino, secondo l'uso del tempo\nUna versione riassunta e riadattata del diploma \u00e8 riportata di seguito. Si noti il riferimento alle \" \"depredationes, incursiones, agrorium incendia, et arborum obtruncationses\": il sovrano cita l'assedio angioino del mese di agosto come causa delle sue concessioni, e non il soccorso a Sarno, una notizia, si ribadisce, del tutto falsa\n\u00ab\u00c8 consuetudine dei Principi largire grazie e favori a quelli che ben meritarono, quando questi ne fanno richiesta, come guiderdone del loro ben operare.\nSpontaneamente, invece, e senza essere pressati da sollecitazioni e da preghiere, saremo larghi di favori verso la Universit\u00e0 della Cava e i suoi abitanti. E lo facciamo con piena coscienza, poich\u00e9 essi in ogni tempo mostrarono a noi tanta fedelt\u00e0, che quasi non pu\u00f2 immaginarsi una maggiore. E per serbarla pura e immacolata, non esitarono a sopportare, da parte dei nemici \"depredationes, incursiones, agrorium incendia, et arborum obtruncationses\" (si allude alla spedizione punitiva di Giovanni d'Angi\u00f2).\n\u00c8 parso alla nostra Maest\u00e0 doveroso che l'Universit\u00e0 della nostra Citt\u00e0 della Cava, \"suique cives et abitatores, tam praesentes quam futuri gaudeant perpetuo subscriptis gratiis (privilegi)\".\nQuesti privilegi Noi concediamo \"Civibus, Universitati et Hominibus Cavae, scientia mente nostra et motu proprio\", per premiare la loro fedelt\u00e0 e costanza. Perci\u00f2 desideriamo che essi oggi e in avvenire \"gaudeant, utantur, et potiantur\" senza alcuna oppugnazione.\u00bb\n\"(Rex Ferdinandus Dominus)\"\nCitt\u00e0 demaniale.\nUn elemento significativo della storia di Cava fu il suo essere citt\u00e0 demaniale, e i suoi abitanti per secoli difesero fermamente e orgogliosamente questo carattere di demanialit\u00e0, pur dovendo districarsi fra l'esosit\u00e0 del fisco e fra vari pericoli, che mettevano in forse anche l'incolumit\u00e0 dei suoi abitanti. Fra essi ebbero un peso notevole la minaccia della pirateria, che costringeva la citt\u00e0 ad un continuo stato di allerta e a continue spese per la difesa della costa (malgrado ci\u00f2, Cetara e Vietri vissero il dramma del saccheggio e del rapimento degli abitanti), e l'imperversare delle epidemie: \u00e8 rimasta tristemente famosa la pestilenza del 1656, che decim\u00f2 la popolazione. La miracolosa cessazione del morbo viene annualmente rievocata nella festa di Monte Castello, quando dalla cima del colle \u00e8 impartita la benedizione alla citt\u00e0, come avvenne al tempo della peste.\nL'Ottocento.\nIl 27 aprile 1799 Cava mantenne fede al suo titolo di fedelissima schierandosi contro la Rivoluzione napoletana e affrontando le milizie francesi. A Pagliarone, localit\u00e0 a nord di Cava, il capitano Vincenzo Baldi, con i Cavesi Sanfedisti, ferm\u00f2 le truppe francesi del generale Watrin, dando luogo a una cruenta battaglia. I francesi, dopo lo scontro con i Cavesi, per rappresaglia, inflissero alla citt\u00e0 uccisioni, saccheggi ed inaudite violenze. Non mancarono atti vandalici e distruzioni, quali il cannoneggiamento della Basilica della Madonna dell'Olmo, che caus\u00f2 la distruzione dell'altare maggiore. I francesi, inoltre, rubarono la Sacra Corona della Madonna e dispersero le ostie consacrate.\nNel corso dell'Ottocento la floridezza della citt\u00e0 fu colpita da una profonda crisi, in quanto la produzione tessile, che fino ad allora era stata uno dei cardini dell'economia cavese, fu messa in ginocchio dall'introduzione delle \"macchine\" nelle fabbriche impiantate a Salerno. A risollevare la popolazione dalla miseria in cui era caduta fu la coltivazione e la lavorazione del tabacco.\nTra la fine dell'Ottocento e il principio del Novecento Cava, che gi\u00e0 nel passato era stata meta di illustri visitatori, vide consolidata la sua fama di centro di villeggiatura, attirando per la bellezza del paesaggio, eternata dal pennello degli artisti della cosiddetta Scuola di Posillipo, e per la salubrit\u00e0 del clima.\nLa citt\u00e0 cambia volto, viene costruito un teatro, vengono creati viali alberati, nuove strade e un \"giardino delle delizie\" abbellisce il centro urbano. La citt\u00e0 viene menzionata su guide turistiche internazionali, come la famosa Guida Hachette, \"Italie du Sud\" del 1869, che dedicava a Cava quasi un'intera pagina, iniziando la descrizione con la famosa frase del Valery:\nNel 1806, Vietri e Cetara furono staccate dalla citt\u00e0 di Cava, che perse il diretto contatto con il mare.\nDal 1811 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nNel 1845, presso la Manifattura dei Tabacchi, ebbe inizio la lavorazione del tabacco da naso, che, nel 1871, pass\u00f2 a tabacco da fumo.\nNel 1857, sotto il regno di Ferdinando II di Borbone, venne inaugurato il tratto ferroviario Nocera Inferiore-Cava.\nLa visita della Regina Margherita di Savoia.\nFrequenti e festosi colpi di mortaretti, sparati dal Monte Castello, salutarono l'alba del 2 giugno 1880, data della visita della Regina Margherita. L'avevano preannunziata, tre giorni prima, vistosi manifesti i cui accenti gioiosi facevano trasparire l'euforia del Sindaco Trara, della Giunta e del Consiglio Comunale, tutti fervidi monarchici.\nL'eco dell'avvenimento non si spense molto presto, anzi dur\u00f2 molti anni, segno che la radiosa bellezza della seconda Regina d'Italia colp\u00ec la fantasia dei cavesi. A conferma di ci\u00f2 vi \u00e8 la cronaca che un testimone oculare pubblic\u00f2 il giorno dopo sul giornale \"La Conciliazione\" di Salerno, interessante per immediatezza di impressioni e per ricchezza di particolari:\n\"\"Lo spettacolo di ieri \u00e8 stato veramente imponente: la nostra Augusta Regina, venendo fra noi, ha destato tanto entusiasmo che sarebbe ora impossibile descrivere. Fin dalle prime ore del mattino si notava un insolito affaccendarsi per meglio adornare le strade per le quali doveva passare la Regina. Ogni balcone aveva la sua bandiera. Sul petto, sulla testa delle donne, all'occhiello di tutti, appariva una margherita, sopra ogni volto appariva un sorriso, in ogni cuore la gioia. Il treno doveva arrivare alle 12, e due ore prima gi\u00e0 le strade erano ripiene di gente, e nelle vicinanze della stazione c'era una folla compatta. Alle 11.30 arrivarono alla stazione il Sindaco con i componenti della Giunta e del Consiglio, il Vescovo, col clero in cappa, il Marchese Atenolfi, i rappresentanti del Circolo Sociale, il Consigliere delegato di Salerno, poich\u00e9 il Prefetto era assente, il Generale con molti Ufficiali Superiori, il Provveditore agli Studi, il Preside del Liceo \"Tasso\" di Salerno con tutti gli alunni e un gran numero di cittadini salernitani. Alle 12 in punto arriv\u00f2 il treno reale; la musica inton\u00f2 l'inno e allora un grido di evviva scoppi\u00f2 unanime dai petti. Appena scese dal treno fu ricevuta dal Marchese Atenolfi e da tutto il Consiglio Comunale. Fu fatta, poi, entrare nella sala della prima classe, magnificamente addobbata e ivi il Sindaco present\u00f2 le Autorit\u00e0 Civili e Militari. La Regina si intrattenne per cinque minuti con il Vescovo, e a tutti rivolgeva una parola, un sorriso. L'accompagnavano il Conte e la Contessa Santasilia, il Marchese Villamarina con la moglie ed alcuni altri. Innumerevoli persone accompagnarono la Regina fino al Palazzo Atenolfi. Fu un entusiasmo indescrivibile. Arrivata qui, ed acclamata vivacemente dalla folla, fu costretta a mostrarsi al balcone pi\u00f9 volte. Poich\u00e9 alla visita alla Badia il giornale di Salerno dedic\u00f2 solo due righi, ne far\u00f2 io la cronaca sulla scorta dei documenti comunali. Dopo un'intima colazione, alle ore 15 i cavalli baldanzosi di Pascannella rifecero, fra le acclamazioni, parte del corso, e, con capaci carrozze, portarono la Regina e il suo seguito verso nuove emozioni: questa volta estetiche e spirituali. Aperta ad ogni aspetto della bellezza, Margherita non potette non ammirare l'ampia e verde vallata, la quale slargava gli orizzonti a mano a mano che la carrozza procedeva nella faticosa salita e le ricordava i paesaggi prealpini del suo Piemonte. E l'ammirazione dovette trasformarsi in estatica contemplazione, quando, all'orgia del nostro verde successe l'azzurro del Golfo di Salerno, che si dischiuse, quasi per incanto, alla fermata della Pietrasanta. Anche alla Badia le accoglienze furono molto cordiali. Lo stesso Abate Morcaldi fece da guida alla regale Ospite. La visita dur\u00f2 due ore. Con un mentore di eccezione, come il Morcaldi, ritenuto fra i pi\u00f9 dotti Abati degli ultimi tempi, ed una discente anche di eccezione, pi\u00f9 che per rango per la capacit\u00e0 e volont\u00e0 di apprendere, quale era la Regina, due ore furono sufficienti perch\u00e9 venissero illustrate le testimonianze artistiche e culturali del millennio di storia del nostro Cenobio. Particolare degno di nota: a custodire queste memorie, e a perpetuarne le nobili tradizioni, c'erano ancora i Cassinesi, proprio nel merito della Casa di Savoia, col cui intervento il Marchese Atenolfi, nel 1867, fece annullare in parte il decreto di espulsione. La visita si concluse in Chiesa, dove la Regina volle ascoltare l'organo. Un'ora dopo si concludeva anche la visita a Cava. Fatta una breve sosta in casa Atenolfi, la Regina fu accompagnata dalle Autorit\u00e0 e dal popolo plaudente alla stazione ferroviaria, donde part\u00ec alle 18.32 portando con s\u00e9 il pi\u00f9 grato ricordo della giornata. Questi sentimenti di gratitudine espresse il Marchese di Villamarina nel telegramma, inviato, due ore dopo, da Napoli al Sindaco Trara. \u00abSua Maest\u00e0 la Regina mi incarica di ringraziare codesta rappresentanza municipale della cortese accoglienza fattale. La prego, inoltre, signor Cavaliere, di volere essere interprete presso la cittadinanza tutta dei sentimenti di alta soddisfazione e di vivo aggradimento dell'Augusta Sovrana\u00bb.\"\"\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Salerno.\nLa Seconda guerra mondiale.\nPeriodo fascista.\nNell\u2019era fascista il sindaco era stato sostituito dal podest\u00e0, di nomina prefettizia. Questa carica venne ricoperta anche dal famoso fotografo napoletano Giulio Parisio, residente a Cava de\u2019 Tirreni durante il periodo bellico. L\u2019antifascismo aveva i suoi sparuti rappresentanti, impossibilitati a svolgere qualsiasi attivit\u00e0 di opposizione. Durante il fascismo Cava non visse momenti tragici anche se nel 1943 anche Cava conobbe l'orrore dei bombardamenti, vide le sue strade attraversate dai carri armati e vari ponti distrutti (compreso, anche se per fortuna solo parzialmente, il cinquecentesco ponte di San Francesco), visse momenti di tragedia e di sangue. Circa seimila civili trovarono rifugio nell'Abbazia benedettina e si temette per la vita dell'Abate e del Vescovo di Cava, tratti in arresto dai tedeschi.\nArrivo degli Alleati.\nAll'apparire dell'alba del 10 settembre gli alleati erano arrivati alle porte di Cava e una loro pattuglia ebbe un primo scontro a fuoco con i tedeschi sul ponte di San Francesco. Una camionetta inglese entr\u00f2 perfino nell'abitato e distribu\u00ec sigarette e cioccolata. Poi i tedeschi concentrarono i loro carri armati lungo il Corso Umberto per tenerli al riparo dalle batterie alleate dal mare, e dall'aviazione dal cielo. La popolazione abbandon\u00f2 il Borgo e si rifugi\u00f2 in massa nella Badia dei Benedettini o si sparpagli\u00f2 per la campagna riparandosi nelle case coloniche.\nI soldati tedeschi, per approvvigionarsi di dolciumi e di sigarette, scassinarono le tabaccherie e le pasticcerie, mentre i pi\u00f9 spregiudicati della popolazione fecero il resto, incitando i tedeschi a svellere con i carri armati le porte di tutti i negozi. Molti cavesi furono spinti al saccheggio in buona fede, per procurarsi i viveri in quel marasma in cui non era tanta la preoccupazione di scampare alla morte, quanto quella di sopravvivere alla fame.\nFu saccheggiato il Molino ed il Pastificio Ferro, e ne furono svuotati i grandi depositi di pasta e di grano; furono svuotati i magazzini del Consorzio e furono saccheggiati tutti i negozi del Borgo. Non mancarono, per\u00f2, atti di abnegazione e tentativi di mantenere l'ordine da parte del subcommissario avv. Luigi Mascolo che con qualche cittadino che collaborava cercava di opporsi in vano al saccheggio. Alcuni civili furono costretti dai tedeschi a lavori pesanti, pur sotto le cannonate.\nIl 23 settembre era giunto il momento di forzare il Passo di Molina di Vietri sulla SS18 (presidiata sulle colline circostanti da tre bunker visibili tutt'oggi) per irrompere nell'Agro nocerino-sarnese e portare l'attacco degli Alleati a Napoli. La resistenza tedesca fu decisa, specialmente quando, oltrepassata Molina, le unit\u00e0 alleate si diressero verso Cava de' Tirreni. Proprio la mattina del 23 settembre, un carro armato tedesco si accingeva a salire verso la Abbazia Benedettina per un'azione di rappresaglia contro la popolazione che vi era rifugiata, tra cui il commissario al Comune di Cava, l'avv. Pietro De Ciccio; ma nella strettoia che la strada fa nella frazione di Sant'Arcangelo, il carro armato non pot\u00e9 proseguire oltre. Alcuni sconsiderati della popolazione locale si fermarono a guardare, ed i tedeschi, adirati dall'inconveniente o forse nell'intento di compiere egualmente la rappresaglia, scaricarono sui presenti colpi di mitragliatrice. Prima di abbandonare Cava, i tedeschi provvidero a far saltare il ponte di San Francesco sulla SS18 e il ponte sulla ferrovia nei pressi di Villa Alba, allo scopo di ritardare l'avanzata degli anglo-americani, i quali per\u00f2 in poche ore ricrearono una parte del ponte di San Francesco in modo provvisorio con ferro e legno, ristabilendo immediatamente la comunicazione viaria con Salerno, mentre per l'avanzata dei loro carri armati si erano serviti della strada ferrata che i tedeschi non avevano toccata. Altri esplosivi furono posti dai tedeschi agli altri ponti di Cava e sugli incroci stradali, ma non ebbero il tempo di farle brillare.\nIl 28 settembre la battaglia di Cava era conclusa e gli Alleati, procedendo verso l'Agro e superandolo, dopo tre settimane di combattimenti, alle ore 9.30 del 1\u00ba ottobre 1943, entrarono a Napoli: l'operazione Avalanche era conclusa.\nNei venti giorni che dur\u00f2 la battaglia su Cava, si contarono oltre seicento morti tra la popolazione civile. La spontanea reazione di parte della popolazione alle truppe tedesche incominci\u00f2 non appena queste occuparono il Borgo con i carri armati e alcune frazioni con postazioni di armi pesanti. Questa reazione si tramut\u00f2 altres\u00ec in collaborazione con le truppe alleate, alle quali furono fornite tutte le indicazioni necessarie ad infrangere la resistenza tedesca senza perdite da parte dei liberatori.\nMamma Lucia.\nNel 1944, rifulse in citt\u00e0 la figura di Lucia Apicella, conosciuta come \"Mamma Lucia\", un'umile straordinaria donna, che, dedicandosi con materna piet\u00e0 alla ricerca delle salme dei Caduti rimaste insepolte, contribu\u00ec in modo notevole alla pace e alla riconciliazione fra i popoli.\nNonostante l'odio e la violenza con cui i tedeschi si comportarono con la popolazione italiana e cavese dopo, l'8 settembre, Mamma Lucia si distinse per la sua estrema fede e carit\u00e0.\n\"Song' tutt' figl' 'e mamma\" (sono tutti figli di una madre), era la semplice, ma lapidaria risposta a chi le diceva di lasciar perdere, di non sprecare tempo e denaro, ma soprattutto di non correre rischi per via degli ordigni inesplosi, soltanto per dare una pi\u00f9 degna sepoltura a dei soldati tedeschi morti in combattimento. Si narra, ma l'episodio non \u00e8 mai stato accertato, che un noto antifascista del posto, a seguito di pressioni dai vertici del suo partito, si sia recato un giorno, in casa della donna per farla smettere con quella \"piet\u00e0\" verso i tedeschi. La cosa poteva essere fraintesa e creare cos\u00ec una vera e propria grana politica. Sembra che dal colloquio l'uomo sia uscito assai turbato, e che abbia poi confidato ad un suo stretto collaboratore: \"Quella l\u00ec, \u00e8 una santa!\". Lucia Apicella, raccoglieva e ricomponeva anche i resti dei caduti anglo-americani, anche se questi erano in numero minore. Ne seppell\u00ec pi\u00f9 di ottocento: non faceva differenza di divise o di bandiere, davanti alla morte.\nIl Comune di Cava de'Tirreni ha intitolato a lei la piazzetta della frazione Sant'Arcangelo, chiamata appunto piazzetta Mamma Lucia, e nel 2007 ha istituito il \"Premio Mamma Lucia alle donne coraggio\", che ogni anno viene attribuito a donne che si sono particolarmente distinte in Italia e nel mondo, per il loro esempio di vita, per l'impegno per la pace e la difesa dei diritti dei pi\u00f9 deboli.\nLa ricostruzione.\nNell'ansia della ricostruzione e per far fronte alle nuove esigenze abitative, alcune delle caratteristiche del paesaggio cavese sono andate perdute. Oggi si sta cercando di ritrovare un equilibrio tra urbanizzazione e ambiente naturale, per tutelare quanto \u00e8 rimasto delle bellezze paesaggistiche e riscoprire la vocazione turistica di Cava. Si \u00e8 dato inoltre impulso alla rivitalizzazione del centro storico e alla riscoperta e rivalutazione dell'artigianato locale, in particolare della ceramica.\nCon l'arrivo del \"miracolo italiano\", Cava and\u00f2 incontro ad un nuovo fervore edilizio che port\u00f2 gruppi sparsi di case a divenire un'appendice del centro: furono costruiti complessi residenziali e palazzi per far fronte alle masse di persone provenienti dall'Agro e dal Cilento che si riversavano in citt\u00e0 alla ricerca di un lavoro alla manifattura o per la ferrovia.\nIl terremoto del 1980.\nLa sera di domini 23 novembre 1980 anche Cava fu colpita dal terremoto, riportando morti e danni.\nPer una prima immediata sistemazione dei cittadini si usarono le aule degli istituti scolastici. I problemi agli edifici apparvero evidenti nella loro gravit\u00e0 solo all\u2019alba del 24 mostrando disastrose crepe. Nel frattempo, durante la notte passata insonne dalla popolazione, si ebbero notizie catastrofiche del crollo del fabbricato di via Alfieri dove due bambini con due nonni furono travolti e sepolti dalle macerie; del crollo di una casetta a Santa Lucia con la morte di una anziana; di parte del Palazzo Palumbo sul Corso Umberto I, della rovinosa caduta della Chiesa di San Francesco, dell\u2019integrale dissesto della cattedrale e della Basilica Pontificia dell\u2019Olmo; del crollo di parte della sede dell\u2019Istituto per anziani di Villa Rende, oltre al dissesto di interi quartieri densamente abitati come Via Veneto, Viale Marconi, Via Biblioteca Avallone e dell\u2019intero Centro storico. Questo primo sommario elenco si allung\u00f2 tragicamente con l\u2019avanzare del giorno, quando pervennero notizie di crolli e di dissesti sia nei centri delle frazioni e sia dei fabbricati rurali e dei casolari sparsi nella intera vallata.\nFin dal 24 novembre del 1980, con personale tecnico volontario, coordinato dall\u2019Ufficio Tecnico comunale, \u00e8 stata intrapresa una campagna di rilevamento per accertare la reale entit\u00e0 dei danni subiti al comune, le sue frazioni e case rurali. Tale campagna continu\u00f2 con vero spirito di abnegazione anche in presenza di condizioni atmosferiche particolarmente avverse (autunno inoltrato). Questo impegno profuso dai tecnici ha permesso di avere in soli 10 giorni i seguenti dati relativi a circa il 75% degli immobili presenti sul comune:\nIl rapporto fra le abitazioni rese inagibili dal sisma e quelle esistenti \u00e8 di 32,29%.\nIl 2000.\nDopo il fallimento dei piani del sindaco Eugenio Abbro di rendere Cava una citt\u00e0 industriale di 90.000 abitanti a scapito del patrimonio ambientale, oggi l'economia metelliana pur avendo un'intensa attivit\u00e0 industriale vede in primo piano il settore terziario e una fiorente produzione ceramica, come da tradizione, che lasciano ben sperare in un'ulteriore crescita economica."}
{"id": "1754303", "revid": "767487", "url": "https://it.wikipedia.org/wiki?curid=1754303", "title": "Distretto di Hyderabad (India)", "text": "Hyderabad \u00e8 un distretto dell'India di 3.686.460 abitanti, che ha come capoluogo Hyderabad."}
{"id": "1754306", "revid": "767487", "url": "https://it.wikipedia.org/wiki?curid=1754306", "title": "Distretto di Rangareddy", "text": "Rangareddy \u00e8 un distretto dell'India di 3.506.670 abitanti, che ha come capoluogo Hyderabad.\nAmministrazioni.\nAi fini amministrativi, il distretto \u00e8 suddiviso in 37 comuni (detti \"mandal\") a loro volta raggruppati in tre divisioni tributarie: Est (che raggruppa 13 comuni), Chevella (13 comuni) e Vikarabad (11 comuni)."}
{"id": "1754318", "revid": "93556", "url": "https://it.wikipedia.org/wiki?curid=1754318", "title": "Distretto di Anjaw", "text": "Anjaw \u00e8 un distretto dell'India, si trova nello stato dell'Arunachal Pradesh e ha come capoluogo Hawai.\nIl distretto \u00e8 stato costituito nel 2004 separando parte del distretto di Lohit. "}
{"id": "1754322", "revid": "101548824", "url": "https://it.wikipedia.org/wiki?curid=1754322", "title": "Tosawi", "text": "Tosawi pu\u00f2 riferirsi a:"}
{"id": "1754324", "revid": "110157", "url": "https://it.wikipedia.org/wiki?curid=1754324", "title": "Cagua", "text": "Cagua \u00e8 la citt\u00e0 capoluogo del municipio Sucre e, per popolazione, rappresenta la terza realt\u00e0 urbana dello Stato venezuelano di Aragua (dopo Maracay e La Victoria) con i suoi 108.997 abitanti (2007) che salgono a 120.302 se consideriamo la popolazione totale residente nel proprio territorio municipale. Fa parte dell'area metropolitana della citt\u00e0 di Maracay, da cui dista meno di 20\u00a0km. Possiede un clima di tipo tropicale, con temperature medie annue elevate, (comprese fra i 24 \u00b0C e i 25 \u00b0C) e precipitazioni (900 \u2013 1000\u00a0mm circa) concentrate per lo pi\u00f9 fra i mesi di maggio ed aprile.\nLa citt\u00e0 venne fondata nel 1620 alcuni chilometri pi\u00f9 ad est dal sito dove si trova attualmente. Nel 1622, per ragioni restate ignote, i pochi abitanti che la popolavano vennero trasferiti nel luogo dove successivamente si sarebbe sviluppato l'abitato. In origine fu battezzata \"Nuestra Se\u00f1ora del Rosario de Cagua\" e, nel Settecento, \"San Jos\u00e9 de Cagua\". Nel 1873, in occasione del primo censimento, aveva gi\u00e0 perso il nome del proprio santo protettore venendo identificata nei registri censuali semplicemente come \"Cagua\", denominazione che avrebbe conservato fino ai giorni nostri.\nCagua, con soli 5.472 abitanti nel 1941, quintuplic\u00f2 la propria popolazione nel successivo trentennio (28.614 unit\u00e0 nel 1971) per poi assestarsi su ritmi di crescita leggermente pi\u00f9 contenuti (ma pur sempre elevati). Notevole, a partire dagli anni sessanta del Novecento lo sviluppo delle attivit\u00e0 di trasformazione che fanno di Cagua il terzo polo industriale dello Stato Aragua (prodotti tessili, alimentari, della costruzione, mobilifici, ecc.). Rivestono invece un'importanza del tutto trascurabile le attivit\u00e0 agricole data l'esiguit\u00e0 del territorio municipale, in gran parte urbanizzato. Anticamente era piuttosto diffusa in zona la coltivazione della canna da zucchero, oggi quasi del tutto abbandonata."}
{"id": "1754326", "revid": "92719", "url": "https://it.wikipedia.org/wiki?curid=1754326", "title": "Ras Hafun", "text": ""}
{"id": "1754329", "revid": "3082", "url": "https://it.wikipedia.org/wiki?curid=1754329", "title": "Comitia curiata", "text": ""}
{"id": "1754333", "revid": "121776987", "url": "https://it.wikipedia.org/wiki?curid=1754333", "title": "Ognjen Vukojevi\u0107", "text": "Carriera.\nClub.\nDopo essere stato nelle giovanili del Bjelovar, Vukojevi\u0107 ha iniziato la sua carriera professionistica allo Slaven Belupo nel 2003. Nel 2005 si \u00e8 trasferito in Belgio nel Lierse ma, a causa dello scarso utilizzo (solo 9 partite disputate in campionato), ha deciso di ritornare in Croazia nel dicembre dello stesso anno, firmando per la , dove \u00e8 riuscito a guadagnarsi il posto di titolare durante la stagione 2006-07. Il 25 maggio 2008 si \u00e8 trasferito in Ucraina firmando un contratto di 5 anni con la . Dopo aver giocato anche per , e , si \u00e8 ritirato nel 2017.\nNazionale.\nVukojevi\u0107 \u00e8 stato convocato per la prima volta nella Nazionale croata nell'agosto del 2007 e vi ha debuttato il 16 ottobre 2007 in amichevole contro la Slovacchia (3-0). Nella stessa partita ha realizzato il suo primo gol in Nazionale, segnando la seconda rete dei croati. \u00c8 stato convocato per Euro 2008 in Austria e Svizzera, manifestazione in cui \u00e8 sceso in campo in due occasioni nella fase a gruppi.\nDopo il ritiro, ha partecipato come membro dello staff tecnico della nazionale ai Campionato mondiale di calcio 2018. Dopo la vittoria della Croazia sulla Russia nei quarti di finale, assieme a Domagoj Vida, ha dedicato il successo all'Ucraina, paese in cui entrambi hanno giocato in passato.\nAllenatore.\nIl 10 maggio 2019 viene nominato dalla HNS allenatore della Croazia U-20.\nIl 9 maggio 2020, dopo essere stato accusato per minacce di morte nei confronti della moglie, viene sollevato dall'HNS dall'incarico con la Croazia U-20.\nStatistiche.\nPresenze e reti nei club.\n\"Statistiche aggiornate al 26 ottobre 2016.\""}
{"id": "1754343", "revid": "339392", "url": "https://it.wikipedia.org/wiki?curid=1754343", "title": "Monte Ruwenzori", "text": ""}
{"id": "1754344", "revid": "248115", "url": "https://it.wikipedia.org/wiki?curid=1754344", "title": "Nativit\u00e0 di Ges\u00f9", "text": ""}
{"id": "1754349", "revid": "92719", "url": "https://it.wikipedia.org/wiki?curid=1754349", "title": "Monti Bale", "text": ""}
{"id": "1754350", "revid": "767487", "url": "https://it.wikipedia.org/wiki?curid=1754350", "title": "Alex Baroni (album)", "text": "Alex Baroni \u00e8 l'eponimo album di debutto da solista del cantante italiano Alex Baroni, pubblicato nel 1997 da BMG Ricordi.\nIl disco.\nIl disco venne pubblicato in seguito alla partecipazione di Alex Baroni al Festival di Sanremo di quell'anno, dove ottiene un grandissimo successo, nella \u00abCategoria Giovani\u00bb, con la canzone intitolata \"Cambiare\", con testo dallo stesso Baroni e musiche di Massimo Calabrese, Marco Rinalduzzi e Marco D'Angelo. Il brano viene presentato alla 47\u00aa edizione del Festival di Sanremo nella sezione \"Nuove proposte\" dove vince il premio come \"Miglior voce del Festival\", premiato dalla giuria di qualit\u00e0, presieduta dal tenore Luciano Pavarotti, e il \"Premio Volare\", intitolato a Domenico Modugno (la canzone viene premiata come miglior canzone del Festival).\n\"Scrivi qualcosa per me\" venne inoltre promossa con un videoclip."}
{"id": "1754351", "revid": "15876772", "url": "https://it.wikipedia.org/wiki?curid=1754351", "title": "Lago San Floriano", "text": ""}
{"id": "1754356", "revid": "75435", "url": "https://it.wikipedia.org/wiki?curid=1754356", "title": "Antropomorfismi", "text": ""}
{"id": "1754358", "revid": "599013", "url": "https://it.wikipedia.org/wiki?curid=1754358", "title": "Nikola Kalini\u0107", "text": "Caratteristiche tecniche.\n\u00c8 una prima punta forte fisicamente capace di fare reparto da solo; nella fase di non possesso aiuta la squadra nei ripiegamenti difensivi. Bravo nel gioco aereo, spesso cerca l'imprevedibilit\u00e0 con belle giocate, ad esempio con colpi di tacco.\nCarriera.\nClub.\nLe esperienze in Croazia.\nKalini\u0107 viene messo sotto contratto dall'Hajduk Spalato giovanissimo e viene girato in prestito, nel 2006, al Pula, in 1. HNL, prima divisione croata. Esordisce dunque immediatamente in massima serie, pur essendo appena un adolescente: la sua prima stagione da professionista si conclude con un bottino accettabile per un giovane come lui: 20 presenze e 7 reti. Queste sue prestazioni convincono l'Hajduk Spalato a puntare su di lui per il proprio attacco: egli ripaga la fiducia con una strabiliante stagione da 21 presenze e 13 gol, bottino di reti secondo solo a quello di Zelmir Terkes, che ha concluso la stagione 2007-2008 con 21 reti e che aiuta la squadra a raggiungere il 5\u00ba posto in campionato e la finale della Coppa di Croazia.\nNella stagione successiva (2008-2009) Kalini\u0107 \u00e8 il capocannoniere dell'Hajduk con 15 reti e contribuisce in modo essenziale all'ottimo 2\u00ba posto della squadra dietro ai rivali della Dinamo Zagabria. In questa stagione sfiora il titolo di capocannoniere del torneo battuto solo dal connazionale della squadra vincitrice del torneo Mario Mand\u017euki\u0107 (16 reti).\nIn questa stagione realizza il suo primo gol europeo andando a segno nel 4-0 dell'Hajduk contro il Birkirkara. Il suo primo gol stagionale \u00e8 segnato il 3 agosto 2008 contro il Vara\u017edin (1-1), al quale seguono la tripletta realizzata nel 3-1 contro lo Slaven Belupo (due delle tre reti sono segnate su rigore e le doppiette nelle sfide sull'Inter Zapresic (3-3) e Cibalia (2-0, entrambi firmati dagli undici metri).\nBlackburn Rovers.\nIl 3 agosto 2009 viene acquistato dal Blackburn Rovers per 7,5 milioni di euro, firmando un contratto quadriennale. La sua prima partita con i \"Rovers\" \u00e8 datata 22 agosto 2009, quando subentra al 14' del primo tempo al posto dell'argentino Franco Di Santo, rimasto infortunato, contro il Sunderland, partita persa 2-1. Il 27 ottobre seguente sigla la sua prima rete con il Blackburn e la sua unica nella Football League Cup, andando in gol su rigore al 74' nella sfida contro il Peterborough per il definitivo 5-2. Il 2 gennaio 2010 realizza il suo primo gol nella FA Cup contro l'Aston Villa, incontro perso 3-1. Il 20 gennaio seguente, dopo aver eliminato il in Coppa di Lega (3-3, 4-3 ai rigori) anche grazie a un gol dell'attaccante croato, i \"Rovers\" affrontano l'Aston Villa in semifinale: dopo 26' Kalini\u0107 mette a segno una doppietta che ribalterebbe il successo ottenuto dell'Aston Villa per 1-0 all'andata, ma i \"Villans\" ottengono un'altra vittoria con un rocambolesco 6-4 finale. Sette giorni pi\u00f9 tardi, Kalini\u0107 trova la via del gol anche in Premier League, segnando il 2-1 che consente al Blackburn di conquistare tre punti preziosi contro il Wigan. Termina la sua prima stagione con 7 gol in 38 presenze tra campionato e coppe.\nNon si migliora nella stagione seguente, pur segnando gol importanti contro Everton (1-0) e West Bromwich Albion (1-3, doppietta), che consentono al Blackburn di ottenere 6 punti preziosi in chiave salvezza. Il 29 gennaio 2011, il croato segna un altro gol ai danni dell'Aston Villa, dopo esser entrato al 10' al posto dell'infortunato Roque Santa Cruz in una partita di FA Cup che finisce sul 3-1 per gli avversari. A neanche un mese di distanza, il 26 febbraio successivo va in gol nuovamente contro l'Aston Villa (4-1): \u00e8 il suo quinto gol ai danni del club di Birmingham nel giro di un anno, in totale durante tutta la sua esperienza inglese ne far\u00e0 13 in 53 partite, pi\u00f9 di un terzo realizzati ai \"Villans\".\nDnipro.\nIl 12 agosto 2011 passa agli ucraini del Dnipro a costo zero. Il giorno dopo fa subito il suo esordio nel campionato ucraino, subentrando al 59' a Derek Boateng, segnando il gol della bandiera del Dnipro nell'1-3 contro lo Shakhtar Donetsk all'81' e facendosi anche espellere due minuti pi\u00f9 tardi. Guadagna presto il posto da titolare nell'attacco del Dnipro, segnando un paio di doppiette ai danni di Oleksandrija (5-1) e Volyn Lutsk (1-2).\nAlla sua seconda stagione realizza 4 gol, il primo datato 26 agosto 2012 contro il Volyn Lutsk (2-1). Decide la sfida di Coppa d'Ucraina contro il \u017dem\u010du\u017eina Jalta (0-1) del 23 settembre 2012. Nel mese successivo segna il suo primo gol europeo con il Dnipro nell'incontro d'Europa League vinto 4-2 contro lo Slovan Liberec, dopo esser subentrato al 56' a Matheus.\nNell'annata 2013-2014 firma 7 gol in 23 presenze. Il primo gol stagionale arriva l'11 agosto 2013 in un incontro di campionato, nell'1-0 contro l'Uzhhorod. Il 22 settembre firma la sua unica doppietta, realizzando due delle tre reti con le quali il Dnipro ottiene il successo a Zaporizhya sul Metalurh (2-3). Il 28 novembre invece mette a segno un gol, il suo unico europeo in questa stagione, nel successo ottenuto per 4-1 sul Pandurii.\nIl 30 luglio 2014 esordisce nella UEFA Champions League, giocando da titolare la sfida pareggiata 0-0 contro il Copenaghen. In campionato si sblocca contro Karpaty (4-0), segnando reti decisive contro Olimpik Donetsk (5-0, doppietta), in due partite contro il Chornomorets nelle quali sigla due doppiette (2-1 e 0-3 rispettivamente) e nuovamente contro il Karpaty (0-1). Segna anche in Coppa d'Ucraina contro il Volyn Lutsk (4-0), realizza l'ultima rete dopo esser subentrato al 78' al posto di Seleznyov. La stagione 2014-2015, durante la quale firma 19 reti in 48 partite, lo vede protagonista anche in Europa League: segna il suo primo gol il 20 agosto 2014, proprio contro la sua ex squadra, l'Hajduk Spalato, sconfitto 2-1 e in seguito mette a segno due reti contro il Qarabag (1-2). Infine, il 27 maggio 2015, partito titolare nella finale di Europa League disputata a Varsavia, segna la rete del vantaggio che illude il Dnipro nella sconfitta per 3-2 contro il Siviglia.\nIl 26 luglio 2015 inizia la nuova stagione con la maglia del Dnipro, segnando due reti al Chornomorets (4-2). Chiude la sua esperienza ucraina con 49 marcature in 125 incontri.\nFiorentina.\nIl 14 agosto 2015 viene acquistato a titolo definitivo dalla per 5 milioni di euro, firmando un contratto quadriennale. Esordisce in maglia viola il 23 agosto nella partita di campionato Fiorentina- (2-0). Segna il suo primo gol il 17 settembre nella partita di Europa League Fiorentina-Basilea (1-2). Si ripete il 23 settembre nella partita di campionato contro il . Il 27 settembre segna una tripletta (la terza in carriera) a San Siro in Inter-Fiorentina 1-4, portando la Fiorentina al primo posto a pari punti con la stessa Inter e diventando il terzo calciatore viola a segnare una tripletta all'Inter dopo Vinicio Viani e Gabriel Batistuta. \u00c8 protagonista anche di una doppietta, decisiva per il risultato, nella rimonta dei viola nel derby contro l'Empoli. In Fiorentina-Udinese del 6 dicembre 2015 segna quella che avrebbe dovuto essere la sua decima rete stagionale in Serie A, creando un \"caso mediatico\", in cui alla fine la Lega Calcio non gli riconosce la paternit\u00e0 del gol a causa dell'involontariet\u00e0 della deviazione sul tiro del compagno Milan Badelj.\nSegna la prima rete della stagione 2016-2017 della Fiorentina nella partita della prima giornata di campionato persa 2-1 contro la Juventus a Torino. Chiude la sua seconda stagione alla Fiorentina con 20 gol totali, di cui 15 in campionato e 5 in Europa League.\nMilan.\nIl 22 agosto 2017 passa in prestito con obbligo di riscatto al Milan, legandosi al club rossonero fino al 2021; sceglie di indossare la maglia numero 7. Esordisce con il nuovo club il 27 agosto successivo, nel match di campionato contro il . Il 14 settembre, il croato disputa la sua prima gara di Europa League con il Milan, contro l'. Il 17 settembre 2017, Kalini\u0107 trova le sue prime reti (una doppietta) in maglia rossonera, decidendo la gara di Serie A contro l'. Il 27 dicembre disputa la sua prima gara di Coppa Italia con il Milan, contro l'. A fine stagione colleziona 41 presenze totali e 6 reti (tutte in Serie A), deludendo complessivamente le aspettative.\nAtl\u00e9tico Madrid.\nIl 9 agosto 2018 viene ceduto a titolo definitivo agli spagnoli dell', con i quali vince il primo trofeo della carriera dopo appena sei giorni dal suo arrivo, il 15 agosto, nella sfida per la Supercoppa UEFA contro il Real Madrid, pur restando in panchina. Realizza il primo gol con la maglia dei \"Colchoneros\" il 5 dicembre 2018 nel match valido per i sedicesimi di finale di Coppa del Re, contro il (4-0). In campionato trova il primo gol l\u20198 dicembre 2018 aprendo le marcature nella partita vinta 3-0 contro l'.\nPrestito alla Roma.\nIl 2 settembre 2019 \u00e8 ufficializzata la cessione di Kalini\u0107 alla in prestito oneroso (2 milioni di euro) con opzione di acquisto (9 milioni). Esordisce in maglia giallorossa il 19 settembre successivo, nel match di Europa League vinto per 4-0 in casa contro il . Fa la sua prima apparizione in campionato il 25 settembre, in Roma- (0-2), mentre i suoi primi due gol risalgono al 1\u00ba marzo 2020, in casa del , sconfitto per 4-3. Chiude il campionato con i giallorossi a quota 5 reti.\nHellas Verona.\nIl 5 ottobre 2020 il Verona acquista a titolo definitivo dall'Atl\u00e9tico Madrid l'attaccante croato, che firma un contratto biennale con opzione per il terzo anno. Debutta con gli scaligeri 13 giorni dopo nel pareggio per 0-0 contro il , rilevando Andrea Favilli al 60'. Il 10 gennaio 2021 segna il primo gol con gli scaligeri, aprendo le marcature nel successo per 2-1 sul . In quasi un anno e mezzo sono 6 i gol segnati in 34 apparizioni con il club veneto.\nIl ritorno all'Hajduk Spalato.\nIl 6 febbraio 2022, dopo aver rescisso con il club veronese, fa il suo ritorno all' dopo pi\u00f9 di dodici anni prendendo la casacca numero 9.\nNazionale.\n\u00c8 stato un giocatore chiave per la Croazia ai livelli giovanili, Under-17, Under-19 e Under-21. La sua prima apparizione in una competizione internazionale \u00e8 arrivata durante l'Europeo Under-17 del 2005, concluso in testa alla classifica marcatori con 11 reti. Con l'Under-19, segna 5 gol nella fase di qualificazione all'Europeo di categoria. Segna anche una tripletta contro i pari-et\u00e0 moldavi, che permette alla nazionale croata di passare al turno successivo. In pi\u00f9, con l'Under-21, ha segnato 2 gol in 2 presenze.\nLe sue abilit\u00e0 gli permettono di avere un posto nella che partecip\u00f2 al . Debutta con la nazionale croata il 24 maggio 2008, subentrando al 62' della partita terminata 1-0 contro la . Ha debuttato a Euro 2008, con la sua maglia numero 9, durante la partita contro la , sostituendo l'autore del gol della vittoria per 1-0, Ivan Klasni\u0107. Continua a giocare con la maglia della Nazionale con regolarit\u00e0 tra il 2011 e il 2013, scendendo in campo in alcune gare di qualificazione sia per il che per il . Convocato per la fase dell'Europeo, non giocher\u00e0 nessun minuto, mentre resta fuori dalla rosa della competizione mondiale.\nTorna tra i convocati in nazionale nell'estate 2015 in virt\u00f9 dei buoni risultati ottenuti prima con la maglia del Dnipro, finalista di Europa League, e poi con quella della Fiorentina. \u00c8 decisivo un suo gol nella gara di qualificazione per il contro la Bulgaria. Il 4 giugno 2016 sigla una tripletta nella vittoria per 10-0 contro San Marino. Convocato per l'Europeo in Francia, mette a segno un gol di tacco contro la Spagna nella partita vinta per 2-1 che permette alla nazionale croata di qualificarsi come prima classificata nel girone.\nConvocato anche per il in Russia, il 18 giugno viene escluso dalla rosa della nazionale per decisione del commissario tecnico Zlatko Dali\u0107, dopo il suo rifiuto a subentrare a gara in corso durante la prima partita della fase a gruppi, vinta dalla Croazia per 2-0 contro la . La nazionale croata ha poi raggiunto la finale del torneo, dove \u00e8 stata sconfitta dalla per 4-2: Kalini\u0107 \u00e8 pertanto considerato ufficialmente vicecampione del mondo, anche senza aver giocato nessuna partita della competizione, ma ha rifiutato la medaglia d'argento che gli sarebbe spettata.\nStatistiche.\nPresenze e reti nei club.\n\"Statistiche aggiornate al 7 febbraio 2022.\""}
{"id": "1754363", "revid": "124648063", "url": "https://it.wikipedia.org/wiki?curid=1754363", "title": "Writers Guild of America Award", "text": "Lo Writers Guild of America Award (Premio WGA) \u00e8 un premio statunitense nato nel 1949 assegnato dagli \"Writers Guild of America, West\" e \"Writers Guild of America, East\", per il contributo che sceneggiature e sceneggiatori danno per i film, la televisione e la radio.\nLa cerimonia, che premia le migliori sceneggiature cinematografiche, televisive e radiofoniche, si tiene ogni anno a Los Angeles verso la fine di novembre. Nel 2004 la premiazione \u00e8 stata trasmessa per la prima volta in televisione."}
{"id": "1754364", "revid": "71433", "url": "https://it.wikipedia.org/wiki?curid=1754364", "title": "Writers Guild of America Awards", "text": ""}
{"id": "1754366", "revid": "287204", "url": "https://it.wikipedia.org/wiki?curid=1754366", "title": "Ognjen Vukojevic", "text": ""}
{"id": "1754369", "revid": "287204", "url": "https://it.wikipedia.org/wiki?curid=1754369", "title": "Jesus Datolo", "text": ""}
{"id": "1754370", "revid": "74801", "url": "https://it.wikipedia.org/wiki?curid=1754370", "title": "Bloomington (Minnesota)", "text": "Bloomington \u00e8 una citt\u00e0 degli Stati Uniti d'America della contea di Hennepin, in Minnesota.\nLa popolazione era di persone al censimento del 2010, il che la rende la quarta citt\u00e0 pi\u00f9 grande dello Stato.\nBloomington si trova a sud di Minneapolis ed \u00e8 collegata ad essa mediante l'Interstate 494 e l'Interstate 694.\n\u00c8 sede di numerose importanti aziende, operanti soprattutto nel settore dei servizi, oltre che del pi\u00f9 grande centro commerciale degli Stati Uniti, il Mall of America (MOA). Prende il nome dalla citt\u00e0 di Bloomington nell'Illinois.\nGeografia fisica.\nSecondo lo United States Census Bureau, ha un'area totale di 38,42 miglia quadrate ().\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 79,7% di bianchi, il 7,2% di afroamericani, lo 0,4% di nativi americani, il 5,9% di asiatici, lo 0,1% di oceanici, il 3,7% di altre razze, e il 3,1% di due o pi\u00f9 etnie. Ispanici o latinos di qualunque razza erano il 6,8% della popolazione."}
{"id": "1754372", "revid": "287204", "url": "https://it.wikipedia.org/wiki?curid=1754372", "title": "Cesar Carignano", "text": ""}
{"id": "1754373", "revid": "287204", "url": "https://it.wikipedia.org/wiki?curid=1754373", "title": "Ivan Lopez", "text": ""}
{"id": "1754375", "revid": "287204", "url": "https://it.wikipedia.org/wiki?curid=1754375", "title": "Oscar Diaz", "text": ""}
{"id": "1754378", "revid": "1784492", "url": "https://it.wikipedia.org/wiki?curid=1754378", "title": "Manuel Pami\u0107", "text": "Caratteristiche tecniche.\n\u00c8 uno dei pochi terzini vecchio stampo, tra i pi\u00f9 prolifici assistman, considerato il calciatore con il tiro pi\u00f9 potente del campionato ceco. Nasce come centrocampista di fascia ma da quando approda allo Sparta Praga viene schierato come terzino sinistro, ruolo che ricoprir\u00e0 sia in campionato che in Nazionale.\nHa un potente tiro sinistro; \u00e8 abile nella copertura e nel proporsi in attacco sulla fascia.\nCarriera.\nInizio carriera.\nInizia la sua carriera nel , dove dopo un anno e mezzo (5 gol per lui), si trasferisce al dove in un anno colleziona 38 presenze e un gol, \nRed Bull Salisburgo e Sparta Praga.\nA fine stagione si trasferisce per 2 milioni e mezzo di euro al , sotto la guida tecnica di Giovanni Trapattoni. In Austria resta sei mesi, nei quali gioca 11 partite. Dopo sei mesi viene quindi girato allo , conquistando il posto da titolare e in met\u00e0 stagione gioca 14 partite e segna un gol.\nNella sessione estiva di calciomercato lo Sparta esercita il diritto di riscatto, assicurandosi cos\u00ec il calciatore che rimarr\u00e0 a Praga per le successive quattro stagioni collezionando 162 presenze e 6 gol tra campionato e coppe. Con la maglia dello \"\u017delezn\u00e1 Sparta\" ha infatti giocato molte partite tra Champions League ed Europa League, soprattutto in quest'ultima competizione collezionando un totale di 37 presenze e un goal nelle coppe europee. Nella fase a gironi dell'Europa League 2010-2011, nella partita con il , mette la sua firma su due dei tre gol dello Sparta Praga effettuando i due assist vincenti per i gol di V\u00e1clav Kadlec e Ji\u0159\u00ed Kladrubsk\u00fd, che portano alla vittoria per 3-2 dello Sparta, che avanza cos\u00ec ai sedicesimi.\nLa stagione successiva l'avventura in Europa dello Sparta Praga si ferma ai play-off di qualificazione all'Europa League 2011-2012: nel ritorno a Praga segna al 59' il gol vittoria (1-0) non sufficiente a ribaltare il 2-0 dell'andata. Con la comitiva ceca raggiunge per quattro stagioni di fila la fase a gruppi dell'Europa League. Raggiunge per due volte i sedicesimi di finale, giocando tutte le partite da titolare, nel 2010-2011 quando lo Sparta Praga viene eliminato dal , e nel 2012-2013 quando la squadra viene eliminata dal , che poi vincer\u00e0 il trofeo.\nChievo Verona.\nNel luglio del 2013 passa alla societ\u00e0 italiana del in prestito con diritto di riscatto. Debutta con i Clivensi il 17 agosto 2013 in occasione del match di Coppa Italia Chievo-, finito 2-0 per i giallobl\u00f9. Il debutto in Serie A arriv\u00f2 nella partita con il nell'ottavo turno di Serie A persa per 2-1 in trasferta.\nSiena.\nIl 24 gennaio 2014 pass\u00f2 al in prestito con diritto di riscatto, mentre fece il percorso inverso Matteo Rubin.\nTuttavia non gioc\u00f2 nessuna partita con la squadra toscana.\nRitorno allo Sparta Praga.\nIl 22 luglio 2014, dopo la mancata iscrizione del al campionato di Serie B, ritorn\u00f2 per il fine prestito allo per\u00f2 senza collezionare nessuna presenza.\nFrosinone.\nIl 14 gennaio 2015 passa ufficialmente al .\nIl 31 maggio 2015, in seguito alla prima storica promozione in Serie A del club ciociaro, diventa cittadino onorario di Frosinone insieme al resto della squadra.\nRitorno in Croazia.\nDopo essere stato svincolato dal , il 17 settembre 2015 firma per . Nella stagione successiva pass\u00f2 invece al , tornando a giocare in patria.\nNazionale.\nHa giocato nelle varie rappresentative minori croate collezionando presenze dall'Under 17 fino all'Under 19, divenendo poi un attivo membro dell'Under-21 croata con la quale ha disputato 7 partite. Venne convocato alcune volte in nazionale maggiore, ma senza mai esordire. La Repubblica Ceca gli offr\u00ec l'opportunit\u00e0 di rappresentare la nazionale maggiore, ma lui la rifiut\u00f2, rimanendo fedele alla Croazia esprimendo queste parole:\"\u00abSono onorato della chiamata della Repubblica Ceca, e forse per me sarebbe meglio giocare per i cechi, visto che il coach e la nazionale croata continuano a ignorarmi, ma devo rifiutare perch\u00e9 la Croazia \u00e8 la mia madrepatria e la amo\u00bb\"."}
{"id": "1754380", "revid": "366434", "url": "https://it.wikipedia.org/wiki?curid=1754380", "title": "Il medico per forza (film 1931)", "text": ""}
{"id": "1754381", "revid": "13833", "url": "https://it.wikipedia.org/wiki?curid=1754381", "title": "Halych", "text": ""}
{"id": "1754390", "revid": "123757132", "url": "https://it.wikipedia.org/wiki?curid=1754390", "title": "Anas Sharbini", "text": "Biografia.\nNato a Fiume \u00e8 il fratello minore di Ahmad, anche egli calciatore.\nCarriera.\nNazionale.\n\u00c8 stato convocato come riserva per Euro 2008, salvo poi non venire confermato nei 23 finali."}
{"id": "1754392", "revid": "371529", "url": "https://it.wikipedia.org/wiki?curid=1754392", "title": "That's Life (album Frank Sinatra)", "text": "That's Life \u00e8 un album del crooner statunitense Frank Sinatra, pubblicato nel 1966 dalla Reprise Records.\nIl disco.\nDopo il successo strabordante di \"Strangers in the Night\", \"That's Life\" ne raggiunse un altro simile: con una canzone soft rock/traditional pop music in puro stile Ray Charles Sinatra si assicura di nuovo le classifiche. Tuttavia l'album \u00e8, dal punto di vista della critica, decisamente scadente: canto rauco, canzoni banali, impegno approssimativo. Ma, d'altro canto, la canzone eponima \u00e8 diventata una delle pi\u00f9 significative di Sinatra ed ha raggiunto la quarta posizione nella classifica Billboard Hot 100.\nCuriosit\u00e0.\nLa trasmissione televisiva italiana Uno Mattina Storie Vere, in onda su Rai 1 e condotta da Georgia Luzi e Savino Zaba, dalla stagione 2012-2013 ha adottato come sigla il brano \"That's Life\", la canzone omonima al titolo dell'album."}
{"id": "1754393", "revid": "125694065", "url": "https://it.wikipedia.org/wiki?curid=1754393", "title": "Jane Eyre", "text": "Jane Eyre (originariamente pubblicato col titolo di \"Jane Eyre: An Autobiography\") \u00e8 un romanzo di formazione della scrittrice inglese Charlotte Bront\u00eb, uscito nel 1847 sotto lo pseudonimo di Currer Bell e rivelatosi come il capolavoro della scrittrice inglese.\nIl racconto \u00e8 scritto in forma autobiografica, con la protagonista, Jane Eyre appunto, che si rivolge in modo diretto al \"lettore\". Lo stile presenta aspetti puntualmente descrittivi dell'ambiente e dei personaggi, insieme all'approfondimento dell'evoluzione della protagonista dal punto di vista emotivo, morale e sentimentale.\nAccolto con successo gi\u00e0 al suo apparire, nonostante il suo porsi in dissonanza con i clich\u00e9 dell'epoca, il romanzo \u00e8 tuttora molto attuale grazie ad una concomitanza di molteplici fattori, come gli aspetti descrittivi, vivaci e realistici ma non pedanti, la psicologia dei personaggi colta con finezza, l'intensa analisi dei sentimenti e soprattutto la creazione di un personaggio, Jane Eyre, dotato di integrit\u00e0, indipendenza, forza interiore e passionalit\u00e0 tali da renderlo capace, come testimoniato dai numerosi lettori, di uscire dalle \"pagine di carta\" ed entrare nel mondo reale della vita pi\u00f9 intima di chi con esso si \u00e8 confrontato. La pazza Bertha Mason diventa in quest'opera una sorta di doppelg\u00e4nger di Jane, rappresentandone le passioni e il lato animale, che nella societ\u00e0 Vittoriana dovevano essere represse e nascoste.\nTrama.\nJane Eyre \u00e8 una bambina orfana che viene accolta presso i parenti dopo la morte dei genitori. In questa sua nuova famiglia Jane \u00e8 resa oggetto di continui maltrattamenti da parte di una fredda zia e anche da parte degli altri bambini della casa, suoi cugini. L'unica persona che l'amava, lo zio materno, \u00e8 morto anni prima e sua zia si trova costretta ad accudire la fanciulla perch\u00e9 tale era l'ultima promessa strappatale da suo marito prima di morire. Ma Jane Eyre \u00e8 una ragazzina dal carattere forte e deciso e lo dimostra dapprima quando, all'inizio del libro, si ribella al bullismo dei cugini, e poi quando viene affidata ad una scuola di carit\u00e0, dove il sacrificio ed il pesante lavoro sono la regola del giorno per le fanciulle senza famiglia. La forza di carattere di Jane si palesa anche prima che ella parta per la scuola, quando protesta contro la zia che ha parlato malissimo di Jane al rettore della scuola.\nNonostante la durissima disciplina e la prematura morte della sua migliore amica, deceduta per tubercolosi con altre compagne, morte invece di tifo addominale a causa delle pessime condizioni in cui \u00e8 tenuta la struttura in cui risiedono, Jane prosegue gli studi, che ultima con successo, e successivamente opera all'interno dello stesso istituto come stimata insegnante. Questa professione la rende una donna libera ed indipendente, permettendole di coltivare i suoi interessi, e trovare un'occupazione presso la dimora di Thornfield Hall, appartenuta da sempre alla nobile famiglia dei Rochester. Qui diviene istitutrice di Adele, la figlia del padrone di casa, il misterioso Mr Rochester che l'ha avuta da una relazione con una ballerina francese.\nQuesto periodo da istitutrice trascorre serenamente fino al giorno dell'improvviso arrivo di Mr Rochester, un uomo imponente e sarcastico, che \u00e8 subito colpito dalla vivida intelligenza e dall'indipendenza di spirito di Jane. Il rapporto tra i due attraversa varie traversie, tra cui l'annunciato e poi disdetto matrimonio di Mr Rochester con Blanche Ingram, una donna bellissima che vuole sposarlo soltanto per interesse. Infine Mr Rochester scopre che l'amore che sin dal primo momento aveva riposto in Jane \u00e8 ben corrisposto, e perci\u00f2 le chiede la mano.\nMa un terribile segreto \u00e8 racchiuso tra le mura di Thornfield Hall e viene fortuitamente rivelato il giorno stesso delle nozze tra Jane e Rochester: l'uomo \u00e8 gi\u00e0 sposato con Bertha Mason, una donna completamente pazza e tenuta segregata nella soffitta di Thornfield. Rochester nutre per Bertha un sentimento di rabbia ma anche di piet\u00e0, che non gli ha mai permesso di abbandonarla al suo difficile destino. Jane, combattuta tra le insormontabili regole religiose e morali e il sincero amore per Rochester, lascia precipitosamente Thornfield.\nSull'orlo della morte per inedia, viene accolta in casa di un ecclesiastico, St. John Rivers, e delle sue due sorelle. Poco dopo, trova lavoro come maestra in una scuola rurale. Nel frattempo approfondisce la conoscenza con il giovane, bello e idealista St. John e, quando le arriva la notizia improvvisa di una ricca eredit\u00e0 e del fatto che St. John e le sorelle sono suoi parenti prossimi, divide l'eredit\u00e0 con loro. St. John le propone di sposarlo e di andare in missione in India con lui, ma Jane rifiuta e decide di ritornare da Rochester. Scopre per\u00f2 che in seguito a un incendio, provocato dalla stessa moglie Bertha che nel rogo \u00e8 morta, \u00e8 rimasto vedovo, cieco da un occhio e mutilato (ha perso sia l'altro occhio sia una mano). Jane e Mr Rochester possono ora convolare a nozze e Adele torna a vivere con loro ritornando dal collegio dove era stata mandata. Alla fine del libro, Mr Rochester riacquista parzialmente la vista. In questo modo potr\u00e0 vedere insieme a Jane il loro primogenito.\nAnalisi.\nLa trama del libro pu\u00f2 essere ricondotta a tre periodi essenziali: l'infanzia di Jane, vissuta presso la zia e i cugini che non l'amano, e in seguito presso la tetra Lowood School dove diviene insegnante; il lavoro, come istitutrice di una bambina, presso Thornfield Hall ed il progressivo nascere e approfondirsi del sentimento che la legher\u00e0 al padrone, mister Rochester, in un clima di attesa, mistero e tragedia; l'autodeterminazione di Jane, che la porta a nuove conoscenze ed esperienze, e infine, alla scelta di tornare da chi ama.\nJane \u00e8 dotata di una vivida intelligenza che l'aiuter\u00e0 a destreggiarsi nella societ\u00e0 conformista e spietata in cui visse la stessa Charlotte Bront\u00eb. Jane Eyre risulta infatti essere un'opera parzialmente autobiografica. \nLa rettitudine morale di Jane, infatti, non le consente di scendere a compromessi, ed ella si trova costretta a rifuggire dal suo amore.\nNonostante questa disgrazia, dopo un breve periodo di stenti, Jane riprende in mano la propria vita, seguendo le proprie convinzioni senza lasciarsi sviare. Alla fine \u00e8 proprio il suo rigore a regalarle la felicit\u00e0 che desidera."}
{"id": "1754400", "revid": "767487", "url": "https://it.wikipedia.org/wiki?curid=1754400", "title": "Jo\u0161ko Joras", "text": "\u00c8 stato consigliere del comune di Pirano tra il 1998 e il 2002, mentre nel 2004 \u00e8 stato candidato nelle liste del Partito Popolare Sloveno (\"Slovenska ljudska stranka\" o SLS).\nJo\u0161ko Joras \u00e8 il proprietario di una casa sulla riva sinistra del fiume Dragogna tra la frazione di Molini (\"Mlini\") e quella di Scrile (\"\u0160krile\") attualmente amministrate dal comune croato di Buie ma rivendicate dalla Slovenia, in quanto accatastate al tempo della Jugoslavia nell'insediamento di Sicciole (\"Se\u010dovlje\") del comune di Pirano .\nFin dalla dissoluzione della Jugoslavia, tale striscia di terreno, e soprattutto la linea di divisione politica del Golfo di Pirano, sono state oggetto di accese polemiche tra i due Stati, con periodiche manifestazioni di nazionalisti, tra cui lo stesso Joras, molto noto a livello mediatico. .\nIl 28 aprile 2008 un centinaio di militanti del movimento 25 giugno, guidato da Marjan Podobnik, esponente del Partito Popolare Sloveno (SLS), ex vice-premier sloveno e fratello dell'ex ministro dell'Ambiente, assieme a un gruppo di skinhead e di \u201chervardi\u201d (i giovani dell'estrema destra che sognano la \u201cgrande Slovenia\u201d entro i confini dell'antica Carantania), hanno bloccato il valico confinario di Sicciole per parecchie ore. ."}
{"id": "1754402", "revid": "36426", "url": "https://it.wikipedia.org/wiki?curid=1754402", "title": "Matilde di Montfort", "text": ""}
{"id": "1754413", "revid": "1657025", "url": "https://it.wikipedia.org/wiki?curid=1754413", "title": "Conoscenza comune", "text": "La conoscenza comune, in logica, \u00e8 un particolare tipo di conoscenza all'interno di un gruppo di giocatori. Esiste conoscenza comune di \"p\" in un gruppo di giocatori \"G\", quando tutti i giocatori all'interno di \"G\" conoscono \"p\", sanno che tutti conoscono \"p\", sanno che tutti sanno che tutti conoscono \"p\" e cos\u00ec via all'infinito.\nIl concetto \u00e8 stato introdotto per la prima volta da David Kellogg Lewis nel suo studio di letteratura filosofica \"Convention\" (1969). La prima formulazione matematica gli \u00e8 stata data da Robert Aumann, nel 1976, sfruttando la Teoria degli insiemi.\nL'interesse degli informatici per la logica epistemica in generale - e per la conoscenza comune in particolare - si \u00e8 fortemente sviluppato a partire dagli anni ottanta.\nEsempio.\nSi usa introdurre il concetto di conoscenza comune attraverso alcune varianti del seguente problema:\n\"Su un'isola ci sono un numero k di persone con gli occhi azzurri, il resto della popolazione ha gli occhi verdi. C'\u00e8 almeno una persona con gli occhi azzurri sull'isola (k&gt;=1). Se una persona viene a sapere che ha gli occhi azzurri, deve lasciare l'isola entro l'alba del giorno dopo. Ognuno pu\u00f2 vedere il colore degli occhi degli altri, non ci sono specchi n\u00e9 conversazioni a proposito del colore degli occhi.\"\n\"Ad un certo punto un esterno arriva sull'isola e fa il seguente annuncio pubblico, sentito e compreso da tutte le persone sull'isola: \"Almeno uno di voi ha gli occhi azzurri.\"\"\n\"Considerando che tutte le persone dell'isola sono sincere e completamente razionali, qual \u00e8 l'eventuale esito?\"\nLa risposta \u00e8 che, alla k-esima alba dopo il giorno dell'annuncio, tutte le persone con gli occhi azzurri avranno lasciato l'isola.\nQuesto pu\u00f2 essere facilmente dedotto con un approccio induttivo: se k=1, la persona si render\u00e0 conto di avere gli occhi blu (osservando che tutti gli altri hanno gli occhi verdi), e lascer\u00e0 quindi l'isola alla prima alba. Se k=2, nessuno lascer\u00e0 l'isola alla prima alba. Le persone con gli occhi blu per\u00f2, vedendo una sola persona con gli occhi blu, \"e\" osservando che nessuno ha lasciato l'isola la prima alba, se ne andranno entrambe. Quindi, procedendo con questo ragionamento, si pu\u00f2 affermare che nessuno lascer\u00e0 l'isola le prime k-1 albe se e solo se ci sono almeno k persone con gli occhi blu. Coloro che hanno gli occhi blu, vedendo k-1 persone con gli occhi blu tra gli altri, e sapendo che ce ne devono essere almeno k, ne dedurranno che hanno gli occhi e blu, e quindi se ne andranno.\nLa cosa pi\u00f9 interessante di questo problema \u00e8 che, laddove k&gt;1, l'esterno sta dicendo ai cittadini ci\u00f2 che gi\u00e0 sanno: che ci sono persone con gli occhi azzurri tra di essi. Tuttavia, prima che questa affermazione sia fatta, l'affermazione stessa non \u00e8 conoscenza comune.\nPer k&gt;2 \u00e8 conoscenza di (k-1) esimo ordine. Dopo k-1 giorni ogni persona con gli occhi azzurri sa che una seconda persona con gli occhi azzurri sa che una terza persona con gli occhi azzurri sa che (si ripete k-1 volte), una k-esima persona ha gli occhi azzurri. Tuttavia nessuno sa che c'\u00e8 una k-esima persona con gli occhi azzurri con questa conoscenza fino all'arrivo del k-esimo giorno. La nozione di conoscenza comune ha pertanto un effetto evidente. Sapere che ognuno sa fa una bella differenza.\nFormalismo.\nLogica modale (caratterizzazione sintattica).\nSi pu\u00f2 dare una definizione logica alla conoscenza comune attraverso sistemi di Logica multi-modale nei quali gli operatori modali sono interpretati servendosi della Logica epistemica. A livello proposizionale, questi sistemi estensioni di Logica proposizionale. L'estensione consiste nell'introduzione di un gruppo \"G\" di \"giocatori\" e di \"n\" operatori modali \"Ki\" (con \"i = 1...,n\") col significato preciso di \"l'agente \"i\" sa\". Cos\u00ec \"Ki formula_1\" (dove formula_1 \u00e8 una formula del calcolo), si legge \"il giocatore \"i\" conosce formula_1.\" Possiamo definire un operatore \"EG\" col significato di \"ognuno nel gruppo \"G\" sa\", definendolo con l'assioma:\nSemplificando l'espressione formula_5 con formula_6, e definendo formula_7, possiamo dunque definire la conoscenza comune con l'assioma:\nTeoria degli insiemi (caratterizzazione semantica).\nAlternativamente la conoscenza comune pu\u00f2 essere formalizzata attraverso la Teoria degli insiemi (questo \u00e8 stato il percorso seguito dal premio Nobel per l'economia Robert Aumann nel suo articolo del 1976).\nInizieremo con un insieme di stati \"S\". Possiamo quindi definire un evento \"E\" come sottoinsieme dell'insieme di stati \"S\". Per ogni giocatore \"i\", si definisca una partizione di \"S\", \"Pi\". Questa partizione rappresenta lo stato di conoscenza di un giocatore in uno stato. Nello stato \"s\", il giocatore \"i\" sa che uno degli stati in \"Pi(s)\" si verifica, ma non sa quale.\nPossiamo ora definire una funzione conoscenza \"K\" nella seguente maniera:\n\"Ki(e)\" \u00e8 l'insieme di stati in cui l'agente \"i\" sapr\u00e0 che l'evento \"e\" si verifica.\nSimilmente alla formulazione di logica modale di cui sopra, possiamo definire un operatore per il concetto di \"ognuno sa di \"e\"\":\nCome con l'operatore modale, ripeteremo la funzione \"E\", formula_12, e formula_13. Utilizzando quanto finora detto, possiamo definire una comune funzione conoscenza:\nApplicazioni.\nLa conoscenza comune \u00e8 stata usata da David Lewis nel suo \"gioco teorico\" tratto da \"Convention\". In questo senso, la conoscenza comune \u00e8 ancora un argomento ancora centralissimo per i filologi e i filosofi del linguaggio, mantenendo un conto Lewisiano convenzionale del linguaggio stesso.\nRobert Aumann ha introdotto una formulazione teorica insiemistica della conoscenza comune (teoricamente del tutto uguale a quella di cui sopra) e con essa ha dimostrato il cosiddetto \"teorema dell'accordo\": se due agenti hanno una comune probabilit\u00e0 precedente circa un certo evento, e le loro probabilit\u00e0 successive sono in conoscenza comune, allora le probabilit\u00e0 successive sono uguali. Un risultato basato sul teorema dell'accordo e dimostrato da Paul Milgrom e Nancy Stokey dimostra che, poste certe condizioni sull'efficienza del mercato e sull'informazione, un commercio speculativo \u00e8 impossibile.\nIl concetto di conoscenza comune \u00e8 centrale nella Teoria dei Giochi. Per molti anni si \u00e8 pensato che l'assunzione di conoscenza comune della razionalit\u00e0 dei giocatori all'interno del gioco fosse fondamentale. Si scopr\u00ec poi che, in un gioco a due giocatori, la conoscenza comune della razionalit\u00e0 non fosse necessaria come condizione epistemica delle strategie dell'Equilibrio di Nash.\nGli informatici utilizzano linguaggi incorporando la logica epistemica (e la conoscenza comune) nei sistemi distribuiti. Simili sistemi possono basarsi su logiche pi\u00f9 complicate della semplice logica epistemica proposizionale."}
{"id": "1754415", "revid": "125769577", "url": "https://it.wikipedia.org/wiki?curid=1754415", "title": "Rai Parlamento", "text": "Rai Parlamento \u00e8 la testata giornalistica della Rai adibita all'informazione dal parlamento e pi\u00f9 in generale dalle istituzioni della Repubblica Italiana. \u00c8 attualmente diretta da Antonio Preziosi.\nFino a gennaio 2007 la struttura era denominata \"Tribune e Servizi Parlamentari\" o \"Testata Servizi Parlamentari\" (abbreviato \"TSP\"), dopo che nel 1993 la \"Tribuna politica\" si un\u00ec con il \"Servizio Parlamentare\".\nProgrammi.\nI programmi della testata sono quotidiani e settimanali e vengono trasmessi sulle reti radiotelevisive di stato Rai 1, Rai 2 e Rai 3: dal \"TG Parlamento\", che raccoglie l'eredit\u00e0 di rubriche storiche quali \"Oggi al Parlamento\" su Rai 1, che dal 1976 apparteneva al TG1, e \"Dal Parlamento\" del TG2 su Rai 2 (condotti da Italo Cicci, Giulio Colavolpe, Raffaele Garramone e Franco Piccinelli, coadiuvati da diversi speaker), a \"Sette giorni al Parlamento\" e \"Speciale Parlamento\"; le varie \"Tribuna politica\" e \"Tribuna elettorale\", figlie di giornalisti come Jader Jacobelli, rubriche dedicate alla Regioni e all'Europa ed \"Il governo risponde\" dedicato al \"question time\" della Camera. Quando il Parlamento vota leggi importanti, i presidenti possono concedere la diretta televisiva.\nGi\u00e0 successivamente alla riforma radiotelevisiva del 1975, furono varati dai Servizi Parlamentari RAI, i \"programmi dell'accesso\" nella fascia chiamata \"Spaziolibero\".\nA partire dal 9 maggio 2016 la testata inizia a trasmettere i propri programmi con il sistema digitale e per l'occasione vengono rinnovate la sigla e la grafica del telegiornale.\nEdizioni del TG Parlamento.\nDal 21 gennaio 2019 il telegiornale va in onda alle:\nPrecedentemente, il telegiornale andava in onda alle:\nCanali.\nOltre alle edizioni inserite nei palinsesti, vi sono anche un canale radiofonico, Rai Gr Parlamento, che dal 2006 \u00e8 diventato una testata vera e propria, diretta da Flavio Mucciante, e due canali televisivi satellitari, uno collegato con Palazzo Madama (Senato della Repubblica) a Roma, e l'altro con la Camera dei deputati da Palazzo Montecitorio, che trasmettono tutte le sedute del Parlamento.\nLe attivit\u00e0 della Presidenza della Repubblica sono invece seguite da una struttura autonoma, Rai Quirinale, che tra le altre mansioni ha la produzione radiotelevisiva del discorso di fine anno della prima carica dello Stato e degli eventi legati alle feste nazionali.\nIl 9 marzo 2015 Gubitosi ha annunciato di voler lanciare un canale dedicato sul digitale terrestre; tale annuncio non ha poi avuto seguito."}
{"id": "1754418", "revid": "580", "url": "https://it.wikipedia.org/wiki?curid=1754418", "title": "Cinte murarie della provincia di Grosseto", "text": "Lista delle cinte murarie che caratterizzano le citt\u00e0, i centri e i borghi della provincia di Grosseto."}
{"id": "1754424", "revid": "106081977", "url": "https://it.wikipedia.org/wiki?curid=1754424", "title": "Jersey Devil (videogioco)", "text": "Jersey Devil \u00e8 un videogioco a piattaforme 3D, uno tra i primi insieme a \"Croc\", \"Crash Bandicoot\" e \"Cheesy\", sviluppato dalla Behaviour Interactive situata in Canada, e pubblicato in tutto il mondo per PlayStation e Microsoft Windows. Il protagonista del gioco, \u00e8 un Diavolo del Jersey, anche se somiglia pi\u00f9 ad un pipistrello. La sua missione \u00e8 fermare il Dr. Knarf e la sua armata di vegetali mutanti e mostri preistorici. Jersey Devil usa i suoi pugni, i salti, e le sue abilit\u00e0 nel volare per sconfiggere i suoi nemici. in molte aree del gioco, \u00e8 necessario collezionare tutte le cinque lettere del nome di Knarf per procedere, aggiungendo, quindi, anche una componente enigmatica.\nCi sono sei aree nel gioco con tre livelli ciascuno: due livelli principali, ed un livello bonus segreto sbloccabile se la potenza Nitro del giocatore \u00e8 alta abbastanza.\nStoria.\nIl Dottor Knarf \u00e8 uno spietato scienziato pazzo che cerca di dare vita a un suo esercito personale di mostri, composto da piante e ortaggi animati, di insetti ingranditi e di morti resuscitati, per terrorizzare il New Jersey. Una notte, il suo fedele assistente, \"Dennis testa di zucca\", gli porta nel suo laboratorio una piccola creatura viola, il misterioso \"Diavolo del Jersey\". Il dottore decide subito di modificarlo, ma si accorge che ha rotto il suo ultimo bisturi. Ritenendo Dennis responsabile, lo chiude in una stanza e si reca in citt\u00e0 per comprarne altri. Ma mentre il dottore \u00e8 fuori, il diavoletto inizia a distruggere il laboratorio. Quando Knarf torna, il diavoletto fa esplodere il laboratorio con la nitroglicerina e, per la violenta esplosione, viene sbalzato via. Passano gli anni e i cittadini sono terrorizzati dalle creature di Knarf. Tocca al Diavolo del Jersey fermarlo.\nModalit\u00e0 di gioco.\nMosse.\nJersey Devil usa il suo pugno, il suo salto e la sua giravolta per sconfiggere i nemici. In pi\u00f9 pu\u00f2 planare per giungere da un punto alto a uno pi\u00f9 basso. Pu\u00f2 anche spostare oggetti e prendere casse.\nLettere.\nIn alcuni casi per passare da una sezione di un livello a un'altra bisogna trovare cinque lettere (K-N-A-R-F) sconfiggendo nemici o esplorando bene la zona.\nNemici.\nEcco alcuni dei nemici ricorrenti nell'avventura.\nCritiche.\nQuesto gioco \u00e8 stato molto criticato da varie riviste e appassionati per il difficile controllo della telecamera e per alcuni errori di grafica.\nDifferenze.\nNella versione NTSC alla fine di ogni sezione di un livello \u00e8 presente un piccolo livello bonus, dove \u00e8 possibile acquistare vite extra. In pi\u00f9 nel gioco sono presenti anche degli ostaggi umani che il nostro diavoletto deve salvare. Nella versione PAL, invece, non sono presenti n\u00e9 bonus n\u00e9 ostaggi."}
{"id": "1754429", "revid": "99345061", "url": "https://it.wikipedia.org/wiki?curid=1754429", "title": "Beccatello", "text": " \nIl beccatello \u00e8 un elemento architettonico usato per sostenere parti sporgenti di un edificio, soprattutto nei castelli e negli edifici storici.\nConsiste in una mensoletta in legno, pietra o terracotta che permette di dare appoggio ad una parte di edificio di pianta maggiore di quella sottostante.\nUsato in serie, anche in sequenze ben ravvicinate, oltre che un elemento strutturale diventa motivo di decorazione architettonica che caratterizza l'aspetto delle parti terminali delle costruzioni storiche come torri, cammini di ronda, balconate.\nLa funzione di tali elementi costruttivi posti sui beccatelli era la possibilit\u00e0 di esercitare la difesa \"piombante\", infatti nelle fortificazioni come ad esempio i castelli, dove sono presenti gli apparati a sporgere, nello spazio fra i beccatelli si trovavano spesso le caditoie da cui lasciar cadere liquidi o pesi sufficienti a danneggiare i soldati assedianti durante un assalto.\nI beccatelli furono ancora molto usati tra XV e XVI secolo, nel periodo delle cosiddette \"rocche di transizione\". Poco dopo furono per\u00f2 completamente abbandonati nelle fortificazioni alla moderna, in quanto troppo esposti ai colpi dell'artiglieria."}
{"id": "1754431", "revid": "33751", "url": "https://it.wikipedia.org/wiki?curid=1754431", "title": "Storia del Chelsea Football Club", "text": "La storia del Chelsea Football Club, una delle pi\u00f9 famose squadre di calcio inglesi, \u00e8 lunga, peculiare e ha conosciuto tutti gli alti e bassi del calcio. \nFondata nel 1905, la compagine londinese pass\u00f2 da un primo periodo in cui divenne quasi proverbiale per i suoi insuccessi, alla vittoria del campionato negli anni cinquanta del XX secolo, successo che inaugur\u00f2 un periodo di rinascita. Dalla talentuosa squadra emersa nella met\u00e0 degli anni sessanta, facendo tendenza nella Londra dell'epoca, pass\u00f2 al decadimento sportivo e finanziario che condusse al quasi fallimento negli anni ottanta. Alla squadra ringiovanita della met\u00e0 degli anni ottanta, che riport\u00f2 il club alla stabilit\u00e0, segu\u00ec la cosmopolita palingenesi dei tardi anni novanta, che vide il club lottare di nuovo per trofei di prestigio, fino ad arrivare al cambiamento di propriet\u00e0 del giugno 2003, a partire dal quale il club \u00e8 tornato ad affermarsi in pianta stabile come una delle squadre egemoni del panorama calcistico europeo.\nOrigini e fondazione: prima del 1905.\nNel 1896 Henry Augustus Mears detto Gus, uomo d'affari appassionato di calcio, acquist\u00f2 insieme al fratello Joseph Mears i Campi di Atletica di Stamford Bridge di Fulham, a West London, con il proposito di organizzare partite di calcio di primo livello. I due, tuttavia, dovettero attendere il 1904 per acquisire la propriet\u00e0 fondiaria assoluta, alla morte del precedente proprietario. Dopo una disputa sulle modalit\u00e0 di affitto, i fratelli Mears non riuscirono a convincere il Fulham Football Club a designare lo stadio di Stamford Bridge come sede delle partite interne della squadra, cos\u00ec iniziarono a pensare di vendere l'impianto alla Great Western Railway Company, che intendeva utilizzarlo come deposito di carbone. La leggenda vuole che Mears fosse sul punto di concludere la vendita quando fu persuaso a tornare sui suoi passi dal collega Fred Parker, nel momento in cui il cane di Mears, uno scotch terrier, morse Parker ad una gamba. Parker consider\u00f2 l'incidente una premonizione, cos\u00ec Mears, su consiglio del collega, si risolse a fondare una squadra di calcio che giocasse a Stamford Bridge. Contrariamente alla maggioranza dei club inglesi, il Chelsea F.C. fu quindi costituito per riempire uno stadio, e non viceversa.\nPrimo trentennio (1905-1939).\nIl Chelsea F.C. fu fondato il 10 marzo 1905 presso il pub \"The Rising Sun\", l'odierno \"The Butcher's Hook\", di fronte all'attuale ingresso dello stadio del , il Craven Cottage. Poich\u00e9 nel borough vi era gi\u00e0 un'altra squadra denominata Fulham, la scelta cadde sul nome del quartiere adiacente, il Royal Borough of Kensington and Chelsea, dopo i rifiuti dei nomi \"London FC\", \"Kensington FC\" e \"Stamford Bridge FC\". Al neonato sodalizio fu negato l'ingresso nella Southern League a causa delle obiezioni di Fulham e , cos\u00ec il Chelsea present\u00f2 richiesta di iscrizione alla Football League. La candidatura del club fu approvata al meeting annuale generale (AGM) della Football League il 29 maggio 1905, con un discorso di Parker che poneva l'accento sulla stabilit\u00e0 finanziaria del nuovo sodalizio, il suo nuovo e impressionante stadio e il suo gioco di squadra. Il Chelsea fu, quindi, ammesso alla Football League (gli attuali campionati professionistici esclusa la massima divisione) pur non avendo disputato partite in precedenza.\nMears adott\u00f2 maglie di colore blu in onore dei colori della gara ippica di Lord Chelsea, pantaloncini bianchi e calzettoni blu scuro. La prima partita di campionato il club la disput\u00f2 contro lo Stockport County il 2 settembre 1905 in trasferta, perdendo per 1-0. La prima partita in casa fu un'amichevole contro il Liverpool e si concluse con una vittoria per 4-0.\nCome primo giocatore-allenatore della squadra fu ingaggiato il nazionale scozzese John Tait Robertson, centrocampista arretrato. Il primo organico era composto da giocatori affermatisi con altri club, come il forte portiere William \"Fatty\" Foulke, vincitore della FA Cup con lo Sheffield United, e l'attaccante interno Jimmy Windridge, proveniente dallo Small Heath. Nella sua prima stagione la squadra raggiunse un buon terzo posto, ma il ruolo di Robertson era costantemente indebolito a causa di intromissioni da parte della dirigenza. Nel novembre 1906 questi perse il potere di scegliere la formazione e a gennaio 1907 si era gi\u00e0 trasferito al Glossop. Gli subentr\u00f2 il segretario del club William Lewis, che assunse temporaneamente l'incarico e seppe guidare la squadra alla promozione alla fine della stagione, soprattutto grazie ai gol di Windridge e George \"Gatling Gun\" Hilsdon. Quest'ultimo fu il primo dei tanti prolifici marcatori del Chelsea. Segn\u00f2 cinque gol al suo esordio e ventisette nella stagione culminata nella promozione, avviandosi a diventare il primo giocatore a raggiungere quota 100 gol segnati con la maglia del Chelsea.\nA Lewis successe David Calderhead, che avrebbe guidato il Chelsea per i successivi ventisei anni. Le prime annate della nuova gestione conobbero pochi successi e videro il club navigare tra la prima e la seconda divisione. Nella stagione 1909-1910 vi fu la prima retrocessione, cui segu\u00ec il ritorno in massima serie l'anno dopo e il penultimo posto nel First Division 1911-1912, l'ultima stagione prima della sospensione del calcio inglese a causa della prima guerra mondiale. Il club avrebbe dovuto retrocedere, ma dopo il conflitto il campionato fu allargato e il Chelsea fu invitato a riunirsi alla massima divisione, l'allora First Division.\nMalgrado le alterne fortune, la popolarit\u00e0 del Chelsea continuava a crescere. Il club divenne una delle compagini inglesi con il maggior numero di tifosi, attirati dalla fama di squadra creatrice di un calcio d'attacco spettacolare e ricca di fuoriclasse, come il centrocampista arretrato Ben Warren e l'attaccante Bob Whittingham. Il Venerd\u00ec Santo del 1906 furono 67.000 gli spettatori presenti allo stadio per assistere alla partita di campionato contro il Manchester United. All'epoca si tratt\u00f2 di un record per un incontro di Second Division. Il primo derby di Londra in massima serie vide opposti Chelsea e Woolwich Arsenal e fece registrare 55.000 spettatori, primato per una partita di First Division. In 77.952 si presentarono allo stadio per il quarto turno di FA Cup contro lo Swindon, il 13 aprile 1911.\nNel 1915, a prima guerra mondiale iniziata, il Chelsea raggiunse la sua prima finale di FA Cup, la cosiddetta finale di coppa \"Khaki\", per via dell'elevato numero di soldati in uniforme tra gli spettatori. La partita contro lo Sheffield United si gioc\u00f2 in un'atmosfera fosca all'Old Trafford di Manchester, citt\u00e0 scelta come sede del match per evitare disagi a Londra. Il Chelsea era privo del suo miglior attaccante amatoriale Vivian Woodward, che aveva sportivamente insistito sulla sua rinuncia a partecipare alla gara. La ragione del rifiuto era la convinzione che l'onore e l'onere di scendere in campo per la finale sarebbero spettati ai calciatori capaci di approdarvi. Gli uomini del Chelsea apparvero sorprendentemente nervosi e giocarono al di sotto delle aspettative per larghi tratti dell'incontro. Un errore del portiere Jim Molyneu consent\u00ec allo United di segnare prima dell'intervallo. Il Chelsea resistette sino a sei minuti dalla fine, ma poi gli avversari andarono due volte a segno e conclusero l'incontro con una vittoria per 3-0.\nLa prima stagione piena successiva al primo conflitto mondiale, il 1919-1920, sarebbe stata la pi\u00f9 fruttuosa per il Chelsea fino a quel momento. Il clamoroso acquisto di Jack Cock, attaccante da 24 gol, si rivel\u00f2 decisivo: alla fine si centrarono il terzo posto in campionato - fino ad allora il migliore piazzamento per un club di Londra - e la semifinale di FA Cup, dove il Chelsea fu eliminato dall'Aston Villa e perse, cos\u00ec, l'occasione di giocare la finale allo Stamford Bridge. Nel 1923-1924 il club retrocesse nuovamente. In quattro delle cinque stagioni seguenti sfior\u00f2 ogni anno la promozione, classificandosi quinto, terzo, quarto e ancora terzo. Nel 1929-1930 riguadagn\u00f2 la promozione in First Division, dove sarebbe rimasto per i trentadue anni a venire.\nPer capitalizzare la promozione del 1930 il club invest\u00ec 25.000 sterline nell'acquisto di tre giocatori di fama, gli scozzesi Hughie Gallacher, Alex Jackson e Alec Cheyne. Gallacher in particolare fu uno dei talenti pi\u00f9 fulgidi della propria epoca, conosciuto per la spiccata attitudine al gol e per aver capitanato il Newcastle United sino al campionato 1926-1927. Insieme a Jackson figurava, inoltre, tra i celebri \"Wembley Wizards\" (\"Maghi di Wembley\"), i componenti della Nazionale scozzese che aveva sconfitto l' per 5-1 a Wembley nel 1928. Nonostante gli ottimi presupposti, nessuno dei tre si espresse sui livelli di gioco desiderati. Soltanto in rare occasioni come il 6-2 inflitto al Manchester United e il 5-0 contro il i tre riuscirono a destare un'impressione favorevole. In verit\u00e0 Gallacher fu il miglior marcatore del Chelsea in ciascuna delle sue quattro stagioni trascorse in squadra, realizzando in tutto 81 marcature, ma il suo periodo a West London fu caratterizzato da lunghe sospensioni per indisciplina. Jackson e Cheyne faticarono ad ambientarsi e non furono in grado di recuperare la forma di un tempo. Sommando le presenze di ciascun atleta, il trio raccolse in totale meno di 300 apparizioni e nel 1936 il loro acquisto rappresentava gi\u00e0 un'importante fonte di perdita finanziaria per il club. Il fallimento del trio fu l'esemplificazione dei difetti della squadra durante il decennio, considerato che risultati e prestazioni raramente si conciliavano con il valore dei giocatori. Il denaro fu speso, ma spesso per calciatori inadeguati e soprattutto per l'acquisto di attaccanti, mentre la difesa fu trascurata.\nFu in FA Cup che il club giunse pi\u00f9 vicino alla medaglia d'argento. Nel 1932 si rese protagonista di notevoli vittorie contro Liverpool e Sheffield Wednesday, prima di pareggiare contro il Newcastle United in semifinale. Il Newcastle si port\u00f2 sul 2-0, ma Gallacher ridusse lo svantaggio per il Chelsea. I giocatori del Chelsea cinsero d'assedio la porta dello United nel secondo tempo, per\u00f2 non riuscirono a segnare. Furono i \"Geordies\" a raggiungere l'atto conclusivo della manifestazione. Calderhead diede le dimissioni nel 1933 e fu rimpiazzato da Leslie Knighton, ma la nomina non mut\u00f2 di molto le sorti del Chelsea. In diversi periodi nel corso del decennio la squadra pot\u00e9 contare su Tommy Law, Sam Weaver, Syd Bishop, Harry Burgess, Dick Spence e Joe Bambrick, tutti nazionali affermati, ma il miglior piazzamento del decennio fu l'ottavo posto. Curiosamente due dei migliori elementi della rosa durante questa epoca non costarono nulla alla dirigenza: il portiere Vic Woodley, che avrebbe collezionato 19 presenze consecutive nella Nazionale inglese, e l'attaccante centrale George Mills, il primo calciatore a segnare 100 gol in campionato con il Chelsea. La retrocessione fu evitata per due punti nel 1932-1933 e nel 1933-1934 e per un punto nel 1938-1939. Nel 1939 la formazione londinese percorse un altro cammino positivo in coppa, dove alle vittorie contro Arsenal e Sheffield Wednesday fece seguito la sconfitta in casa nei quarti di finale contro il Grimsby Town.\nIl Chelsea rimase una delle squadre con pi\u00f9 sostenitori nel Paese. La visita dell'Arsenal il 12 ottobre 1935 attir\u00f2 82.905 persone a Stamford Bridge. Si tratta di un record assoluto per il club e del secondo primato di spettatori per una partita del campionato inglese. Folle di 50.000 persone assistettero ai debutti casalinghi di Gallacher e Jackson. Nel 1939 Knighton si dimise dopo che la squadra non era andata vicina al successo in patria. Fu sostituito dallo scozzese Billy Birrell, gi\u00e0 allenatore del Queens Park Rangers, un uomo le cui idee avrebbero mutato radicalmente le fortune del club.\nGuerra, visita della Dinamo Mosca e nuovo settore giovanile (1940-1952).\nBirrell fu nominato allenatore del Chelsea poco prima dello scoppio della seconda guerra mondiale. Dopo tre giornate del campionato 1939-1940, l'attivit\u00e0 calcistica fu sospesa in Gran Bretagna per l'intera durata del conflitto. Il provvedimento rese non ufficiali tutti i risultati di match giocati nel periodo bellico. Il Chelsea continu\u00f2 a competere in alcuni tornei regionali e, come ogni altro club, vide la sua squadra fortemente decimata dalle chiamate alle armi (solo due componenti dell'organico del Chelsea 1938-1939 avrebbero rigiocato con la squadra). Fu cos\u00ec che la dirigenza assunse una serie di \"giocatori-ospite\", tra cui si ricordano Matt Busby, Walter Winterbottom ed Eddie Hapgood. Il club disput\u00f2 anche la Football League War Cup, durante la quale fece il suo debutto a Wembley, perdendo per 3-1 contro il Charlton Athletic nella finale del 1944. Un anno pi\u00f9 tardi il Chelsea sconfisse il Millwall per 2-0 di fronte ad una folla di 80.000 spettatori. Dopo questa John Harris divenne il primo capitano del Chelsea a sollevare un trofeo a Wembley. Ricevette, infatti, la coppa dal Primo ministro Winston Churchill.\nNell'ottobre 1945, a guerra appena conclusa, le autorit\u00e0 del calcio inglese trovarono il modo di celebrare il ritorno del calcio in tempo di pace. Fu annunciato che la , squadra campione dell'URSS in carica, avrebbe svolto una tourn\u00e9e in Gran Bretagna a scopi di volontariato, giocando diverse partite. La gara contro il Chelsea si tenne il 13 novembre a Stamford Bridge. Il club di casa si vide obbligato a vestire un'inconsueta maglia rossa per via del contrasto del colore blu con quello delle divise degli avversari, anch'esso blu. Prima del calcio d'inizio ciascun giocatore della Dinamo offr\u00ec un bouquet di fiori al giocatore avversario avente lo stesso numero. Malgrado la gaffe, i russi diedero prova di grande talento e tenacia, riuscendo a rimontare prima lo 0-2 e poi il 2-3, per poi raggiungere un meritato 3-3, sebbene il gol del pari fosse in fuorigioco. Si stima che ad assistere alla partita furono circa 100.000 persone, senza contare le migliaia che entrarono nello stadio illegalmente. \u00c8 la folla pi\u00f9 numerosa che si ricordi a Stamford Bridge. Gli spettatori guardarono il match da numerosi posti con scarsa visibilit\u00e0, come la corsia per le corse dei cani e la parte superiore delle tribune.\nAl termine della guerra il Chelsea riprese ad investire cifre considerevoli nell'acquisto di nuovi giocatori. Arrivarono tre attaccanti di grosso calibro come Tommy Lawton, Len Goulden e Tommy Walker, in cambio di 22.000 sterline. Il trio produsse gol e spettacolo: Lawton segn\u00f2 26 gol in 34 partite nel 1946-1947, ma il Chelsea si piazz\u00f2 quindicesimo e con Birrell non and\u00f2 mai oltre il tredicesimo posto. I maggiori apporti di Birrell furono fuori dal campo. Egli supervision\u00f2 lo sviluppo un nuovo programma intensivo di reperimento e sviluppo di giovani atleti, aiutato da ex giocatori quali Dickie Foss, Dick Spence e Jimmy Thompson. In particolare, nei successivi tre decenni la politica societaria fece s\u00ec che il settore giovanile producesse continuamente nuovi talenti per la prima squadra. In questo periodo, poi, arriv\u00f2 al Chelsea l'attaccante Roy Bentley, acquisito dal Newcastle United per 11.000 sterline nel 1948, a seguito della partenza di Lawton.\nIl 1950 sembr\u00f2 essere l'anno del Chelsea in FA Cup dopo tante vicissitudini. Dopo aver battuto il Manchester United per 2-0 in un vibrante quarto di finale, la squadra fu opposta all'Arsenal dall'urna del sorteggio. Al White Hart Lane due gol di Bentley portarono il Chelsea sul 2-0, ma una rocambolesca rete dell'Arsenal poco prima dell'intervallo - il portiere del Chelsea valut\u00f2 male un calcio d'angolo e sped\u00ec il pallone con i pugni nella propria porta - riapr\u00ec le sorti della gara. Il Chelsea non parve in grado di riprendersi e l'Arsenal ne approfitt\u00f2 con la marcatura del 2-2 a 15 minuti dalla fine della partita. Al replay i \"Gunners\" si imposero per 1-0. Un anno dopo il Chelsea parve destinato alla retrocessione: con quattro partite rimaste si trovava all'ultimo posto della graduatoria, distanziato di sei punti dalla zona salvezza, senza vittorie dopo quattordici giornate. Dopo aver vinto inaspettatamente le prime tre delle rimanenti quattro, la squadra affront\u00f2 la sua ultima gara, contro il Bolton Wanderers, sapendo di dover ottenere un'altra vittoria e confidando in un risultato favorevole dell'incontro tra Everton e Sheffield Wednesday, due delle altre squadre in lotta per non retrocedere. Il Chelsea vinse per 4-0 e il Wednesday batt\u00e9 l'Everton per 6-0, sancendo cos\u00ec la permanenza in massima serie del Chelsea, che vantava una migliore media gol (0,44 a partita). Nel 1952 il Chelsea affront\u00f2 nuovamente l'Arsenal nella semifinale di FA Cup. Dopo l'1-1 del primo incontro, il replay fin\u00ec 3-0 per l'Arsenal. Birrell si dimise di l\u00ec a poco.\nTed Drake: modernizzazione e primo titolo (1952-1961).\nNel 1952 fu nominato allenatore Ted Drake, ex attaccante dell'Arsenal e della Nazionale inglese. Era uno di quei primi allenatori \"in tuta da ginnastica\" che erano soliti stringere la mano ad ogni giocatore prima di ogni partita per augurare loro \"il meglio\". Drake intraprese un'opera di modernizzazione del club sia dentro che fuori dal campo. Uno dei suoi primi provvedimenti fu la rimozione del logo storico raffigurante un pensionato di Chelsea dal programma della partita, in modo che il soprannome storico di \"Pensioners\" (\"pensionati\") non fosse pi\u00f9 usato e fosse sostituito da un leone rampante (\"Lion Rampant Regardant\"). Da allora i giocatori del Chelsea sarebbero stati conosciuti come \"I Blues\". Drake miglior\u00f2 le modalit\u00e0 di allenamento introducendo sessioni di esercitazione con il pallone, pratica rara in Inghilterra a quell'epoca. Il settore giovanile e il sistema di reclutamento di talenti introdotto dal suo predecessore furono ulteriormente potenziati, mentre si abbandon\u00f2 la politica societaria volta all'acquisto di stelle spesso inaffidabili per prediligere, invece, acquisti affidabili di atleti provenienti dalle serie minori. Drake rivolse un appello ai tifosi affinch\u00e9 fossero pi\u00f9 partecipi nel sostenere la squadra. I primi due anni non furono promettenti: il Chelsea si classific\u00f2 al 19\u00ba posto, a un solo punto dalla zona retrocessione, e l'anno seguente all'8\u00ba posto.\nNel 1954-1955, nel cinquantenario della fondazione, la situazione cambi\u00f2. Il Chelsea vinse inaspettatamente la First Division con una squadra nota per la mancanza di stelle, che comprendeva il portiere Charlie \"Chic\" Thomson, giocatori non professionisti come Derek Saunders e Jim Lewis, l'interno destro Johnny \"Jock\" McNichol, l'ala Eric \"Rabbit\" Parsons, l'esterno sinistro Frank Blunstone, il difensore Peter Sillett, il futuro allenatore dell'Inghilterra Ron Greenwood nel ruolo di centrocampista centrale, il centrocampista destro Ken Armstrong, il terzino sinistro Stan Willemse e il veterano John Harris, difensore. Forse l'unico autentico fuoriclasse in squadra era il capitano e capocannoniere (con 21 gol in campionato) Roy Bentley, nazionale inglese.\nIl Chelsea aveva cominciato la nuova stagione quasi come aveva concluso quella passata, con quattro sconfitte consecutive, tra cui un entusiasmante 5-6 contro il Manchester United. A novembre era gi\u00e0 al 12\u00ba posto. Da quel momento la compagine di Londra inanell\u00f2 una serie memorabile di risultati favorevoli, perdendo soltanto 3 delle successive 25 partite e assicurandosi il titolo con una giornata d'anticipo grazie al successo per 3-0 contro lo Sheffield Wednesday il giorno di San Giorgio. Fondamentali per il trionfo finale si rivelarono due vittorie contro la rivale principale nonch\u00e9 seconda classificata, la squadra dei Wolverhampton Wanderers. La prima gara si concluse sul 4-3 per il Chelsea a Molineux dopo che i londinesi si trovavano in svantaggio per 2-3 sul finire di partita. Il ritorno termin\u00f2 1-0 sempre per il Chelsea a Stamford Bridge in aprile, in virt\u00f9 di un gol su calcio di rigore di Sillett concesso per un fallo di mano del capitano dei \"Wolves\" Billy Wright, reo di aver \"parato\" una conclusione da distanza ravvicinata mandando il pallone alto sulla traversa. Il Chelsea raccolse in totale 52 punti (in media 1,71 a partita), che rappresentano ancora oggi una delle quote pi\u00f9 basse dal primo dopoguerra per una vincitrice del campionato inglese. Nell'ultima partita della stagione ai \"Blues\", ormai campioni, fu conferita una medaglia d'onore dai Busby Babes del di Matt Busby. In quella stagione il club ottenne uno storico \"quadruplo\" grazie ai successi della squadra riserve, della squadra A e degli juniores nei rispettivi campionati.\nLa vittoria nel Championship avrebbe dovuto garantire al Chelsea la partecipazione alla prima Coppa dei Campioni d'Europa, competizione in programma per l'anno seguente e alla quale i \"Blues\" sarebbero stati la prima formazione inglese a prendere parte. Il sorteggio del primo turno mise di fronte Chelsea e i campioni di Svezia del Djurg\u00e5rden. I \"Blues\", tuttavia, furono convinti a ritirarsi dal torneo dopo l'intervento della Football League e della F.A., molti membri delle quali ritenevano che la priorit\u00e0 dovesse essere data alle competizioni domestiche. Il Chelsea gioc\u00f2 in realt\u00e0 un'amichevole non ufficiale contro i campioni di Scozia dell'Aberdeen, amichevole valida per il campionato del Regno Unito e vinta dall'Aberdeen. Come ricompensa il Chelsea offr\u00ec all'Aberdeen un piatto con l'emblema del club.\nNel 1955-1956, il Chelsea non seppe confermarsi campione d'Inghilterra. Nella stagione fin\u00ec sedicesima. La stagione si apr\u00ec il 14 settembre con la vittoria della prima Community Shield (la Supercoppa d'Inghilterra), disputata in qualit\u00e0 di vincitori del campionato contro il Newcastle, e vinta con il risultato di 3-0. Malgrado l'ottima partenza, per\u00f2, i Blues si piazzarono al sedicesimo posto. Negli anni seguenti la formazione, la cui et\u00e0 media si stava alzando, ottenne una serie di modesti piazzamenti a met\u00e0 della graduatoria. L'unica nota positiva di questo periodo fu l'emergere di Jimmy Greaves, prolifico goleador, storicamente uno dei migliori prodotti del settore giovanile del Chelsea e autore di 122 gol in quattro campionati. Insieme con Greaves emersero altri giovani di valore, noti informalmente come \"Drake's Duckings\" (\"Gli Anatroccoli di Drake\") e la cui inesperienza fu, tuttavia, fonte di prestazioni poco continue. Uno dei punti pi\u00f9 bassi toccati dal club in questi anni fu l'eliminazione al terzo turno di FA Cup contro una squadra di Fourth Division (quarta serie), il Crewe Alexandra, nel gennaio 1961. Dopo che Greaves fu ceduto al Milan nel giugno seguente, le conseguenze furono evidenti: senza i gol del suo centravanti la squadra croll\u00f2. Drake fu esonerato a settembre dopo una sconfitta per 4-0 contro il Blackpool, con il Chelsea ultimo in classifica. Fu rimpiazzato dal trentatreenne allenatore-giocatore Tommy Docherty.\nL'affermazione (1963-1971).\nGli anni sessanta furono sotto alcuni aspetti irripetibili per il calcio britannico, per Londra e per il London Borough of Hammersmith and Fulham, detto \"King's Road\", che conosceva il suo massimo splendore. Molte delle stelle del cinema di allora, tra cui Michael Caine, Steve McQueen, Raquel Welch, Terence Stamp e Richard Attenborough (attuale vicepresidente a vita del club), calcarono il campo di Stamford Bridge, ormai sede di una delle squadre pi\u00f9 \"glamour\" del paese. Nel corso del decennio, malgrado il Chelsea si stesse affermando come uno dei grandi nomi del palcoscenico calcistico inglese, furono, per\u00f2, pochi i successi.\nDocherty impose una ferrea disciplina e cedette molti dei calciatori pi\u00f9 anziani dell'organico, per poi rimpiazzarli con acquisti astuti e con quei giovani di talento che cominciavano ad emergere dal settore giovanile organizzato da Birrell. Al suo arrivo, nel gennaio 1962, la squadra era quasi destinata alla retrocessione, cos\u00ec egli impieg\u00f2 il tempo a sua disposizione per programmare la risalita in massima serie per la stagione seguente. La caduta in seconda serie si concretizz\u00f2 in tempi prevedibili, ma gi\u00e0 l'anno dopo il sodalizio di Docherty, ora alla sua prima stagione piena con i \"Blues\", riusc\u00ec a tornare in massima serie in qualit\u00e0 di vice-campione della Second Division. La partita decisiva, contro il , fu molto combattuta e si concluse con il punteggio di 1-0, frutto di una rete segnata da Tommy Harmer con l'inguine. Nell'ultimo turno i londinesi ebbero la meglio sul , battuto 7-0.\nIl Chelsea tornava in First Division con una squadra giovane, nuova, in cui brillavano Ron \"Chopper\" Harris, il portiere Peter Bonetti, l'ala goleador Bobby Tambling (le cui 202 marcature rimangono un primato per il club), il centrocampista John Hollins, il difensore Ken Shellito, l'attaccante Barry Bridges, l'ala Bert Murray e il capitano e costruttore di gioco Terry Venables, tutti prodotti del settore giovanile. A quest'impianto di base Docherty aggiunse la punta George Graham, il terzino mancino Eddie McCreadie e l'elegante difensore Marvin Hinton, acquistati per somme contenute. Era il Chelsea dei \"Piccoli Diamanti\", termine adoperato dallo stesso Docherty durante un documentario in TV e poi invalso nell'uso.\nNella stagione del ritorno in massima serie il Chelsea si piazz\u00f2 quinto, mentre nell'annata successiva fu in corsa per il \"treble\" campionato-FA Cup-League Cup. Lo stile di gioco si fondava sul dinamismo fisico e su una rapida circolazione della palla. Nell'uso di questa tattica il club di Londra fu una delle prime compagini inglesi a sovrapporre le posizioni dei difensori e fu perci\u00f2 invitata per due volte a giocare contro la Nazionale tedesca occidentale, comprendente all'epoca campioni del calibro di Franz Beckenbauer, Uwe Seeler and Berti Vogts. I \"Blues\" vinsero per 3-1 e pareggiarono per 3-3 la seconda partita. Il Chelsea cominci\u00f2 il campionato con il piede giusto e rimase a lungo in testa alla classifica. Nel frattempo ottennero un successo in League Cup, nella cui finale di andata i \"Blues\" sconfissero per 3-2 il Leicester City (grande fu la prestazione di McCreadie) per poi pareggiare 0-0 nel ritorno al Filbert Street, in un match assai combattuto.\nIniziavano, per\u00f2, a farsi sentire le prime crepe nell'ambiente. Il turbolento Docherty ebbe alcuni dissidi con alcune delle personalit\u00e0 pi\u00f9 forti dello spogliatoio, in particolare Venables. A marzo giunsero una sconfitta per mano del Manchester United, rivale per il titolo, e poco dopo un altro risultato negativo (0-2) contro il Liverpool nella semifinale di FA Cup, nonostante il Chelsea fosse favorito in quest'ultima partita. A quattro giornate dal termine del campionato i \"Blues\" rimanevano comunque primi, ma in vista dell'incontro decisivo contro il Burnley Docherty mise fuori squadra otto giocatori-chiave (Venables, Graham, Bridges, Hollins, McCreadie, Hinton, Bert Murray e Joe Fascione), rei di aver violato il coprifuoco imposto dall'allenatore prima della partita. Ci\u00f2 che rimase della squadra, un gruppo di riserve e giovani, perse malamente (2-6) e diede il via libera alle altre pretendenti. Il Chelsea termin\u00f2 il torneo al 3\u00ba posto.\nL'annata successiva si rivel\u00f2 ugualmente ricca di eventi, sebbene alla fine infruttuosa. Il Chelsea si batt\u00e9 su tre fronti: campionato, FA Cup e Coppa delle Fiere. In un'epoca che ancora non conosceva il turn over la squadra avvert\u00ec il peso delle 60 partite giocate in una stagione, un record per il club. Alla fine si piazz\u00f2 al 4\u00ba posto in campionato e in FA Cup si prese la rivincita sul Liverpool detentore del trofeo, battendolo ad Anfield e guadagnando cos\u00ec l'accesso ad un'altra semifinale, dove affront\u00f2 lo Sheffield Wednesday, ancora una volta al Villa Park. Malgrado godesse dei favori del pronostico rispetto dal club dello Yorkshire, quel giorno il Chelsea perse per 2-0 e fu eliminato.\nIn Coppa delle Fiere elimin\u00f2 Roma, Monaco 1860 e Milan (quest'ultima partita si decise lanciando una monetina, avendo le due squadre pareggiato). In semifinale si arrese al Barcellona. Andata e ritorno si conclusero con il punteggio di 2-0 per la squadra di casa, cos\u00ec fu disposto il replay, per la cui disputa fu scelto il Camp Nou al termine di un altro lancio della monetina. Il match si chiuse sul 5-0 per i \"blaugrana\". Docherty, ormai in aperto contrasto con molti giocatori, decise di puntare su una squadra dall'et\u00e0 media di 21 anni. Venables, Graham, Bridges e Murray furono tutti venduti nel corso dell'annata, mentre fu acquistato per 72.000 sterline Charlie Cooke, ala scozzese di classe cui si aggiunse il centrocampista Tommy Baldwin, che arriv\u00f2 a Stamford Bridge come parziale contropartita per la cessione di Graham. Dal settore giovanile emergeva un attaccante dal talento cristallino, Peter Osgood.\nLe operazioni di calciomercato di Docherty furono inizialmente produttive. Il Chelsea, con Osgood come fulcro dell'intera squadra, si iss\u00f2 in vetta alla classifica nell'ottobre 1966, unica formazione imbattuta dopo dieci giornate. Poi Osgood si ruppe una gamba in una partita di League Cup e i piani si complicarono. Per rimpiazzarlo Docherty non bad\u00f2 a spese e stabil\u00ec immediatamente il nuovo primato societario dell'acquisto pi\u00f9 costoso, ingaggiando l'attaccante Tony Hateley per 100.000 sterline. Il gioco aereo di Hateley, per\u00f2, mal si conciliava con l'impostazione di gioco del Chelsea, in cui il nuovo arrivato faticava ad inserirsi. Cominci\u00f2, quindi, una fase calante che condusse la compagine londinese al 9\u00ba posto finale. Il raggiungimento della finale di FA Cup fu l'occasione giusta per una rivalsa. In semifinale i \"Blues\" avevano sconfitto il Leeds United in quella che gli storici indicano come una delle partite in cui sorse l'accesa rivalit\u00e0 tra i due club. In uno dei suoi momenti migliori con la maglia del Chelsea Hateley segn\u00f2 un gol di testa che alla fine fu decisivo, ma la partita fu segnata da roventi polemiche attorno a due reti che il Leeds si vide annullare, una per fuorigioco e l'altra perch\u00e9 Peter Lorimer aveva battuto troppo velocemente il calcio di punizione.\nIl Chelsea fu opposto al Tottenham Hotspur nella prima finale di FA Cup tra due club di Londra, nota come la \"Finale della Cockney Cup\". Era la prima finale che il Chelsea disputava dal 1915 e la sua prima presenza in finale a Wembley. Ron Harris, all'epoca ventiduenne, era il pi\u00f9 giovane capitano a scendere in campo in una finale di Coppa d'Inghilterra. I \"Blues\" giocarono al di sotto delle attese e, malgrado un gol sul finire di partita da parte di Tambling su colpo di testa, non riuscirono ad evitare la sconfitta per 2-1 contro il Tottenham degli ex Venables e Greaves. Docherty, figura sempre assai discussa, fu sollevato dall'incarico nella prima parte della stagione seguente, pagando le sole due vittorie nelle prime dieci partite stagionali. Le speculazioni dei media furono molto fitte: si parl\u00f2 di uno spogliatoio in subbuglio per mancati pagamenti, problema cui si aggiunse una squalifica di 28 giorni irrogata dalla FA ai danni dello stesso Docherty.\nNel primo anno dopo la sua partenza il Chelsea perse per 7-0 contro il Leeds United, uguagliando la peggiore sconfitta nella storia del club (un 8-1 subito nel 1953-1954 contro i Wolverhampton Wanderers). Dave Sexton, ex allenatore del West Ham e del Leyton Orient, temperamento molto pi\u00f9 calmo e riservato di Docherty, assunse l'incarico di allenatore. Il nucleo della squadra ereditata da Docherty rimase in larga parte invariato. Vi si aggiunsero due rinforzi in difesa, John Dempsey e David James Webb, l'attaccante Ian Hutchinson, l'esordiente centrocampista Alan Hudson e l'ala Peter Houseman, di ritorno da un prestito. Sexton si dimostr\u00f2 influente al punto giusto e seppe traghettare la squadra a due altri piazzamenti tra le prime sei, oltre che alla Coppa delle Fiere 1968-1969, da cui i \"Blues\" furono estromessi per opera del DWS Amsterdam dopo il lancio della monetina.\nNel campionato 1969-1970 il club si classific\u00f2 terzo alle spalle di Everton e Leeds United. Osgood e Hutchinson realizzarono insieme 53 gol stagionali. Poi fu proprio il Leeds United, dominatore del campionato nonch\u00e9 una delle potenze calcistiche dell'epoca, a contendere ai londinesi la FA Cup. Nella prima partita, a Wembley, il Chelsea, su un terreno intriso d'acqua, riusc\u00ec a pareggiare per 2-2 dopo essersi trovato in svantaggio di due reti. Segnarono Houseman e, su colpo di testa a quattro minuti dal termine, Hutchinson. Il replay, reso necessario dal pareggio del primo match di finale, si svolse all'Old Trafford di Manchester due settimane pi\u00f9 tardi. La partita rimase celebre e per l'estremo tatticismo fisico di ambedue le squadre e per le dimostrazioni di abilit\u00e0 e talento dei giocatori. Nuovamente in svantaggio, il Chelsea riequilibr\u00f2 il risultato per la terza volta in altrettante partite, in questo caso grazie ad un colpo di testa in tuffo di Osgood su cross di Cooke. L'incontro prosegu\u00ec ai tempi supplementari, dove Webb, su assist di Hutchinson, colp\u00ec la palla di testa e realizz\u00f2 il gol della vittoria, quello del 2-1.\nIl successo in Coppa d'Inghilterra valse al Chelsea la qualificazione per la Community Shield del 1970 (in cui perse 1-2 per mano dell'Everton) e in Coppa delle Coppe per la prima volta nella sua storia. Le vittorie contro Aris Salonicco e CSKA Sofia aprirono alla squadra la strada verso i quarti di finale, dove il si arrese ai londinesi al termine di una partita molto emozionante. Persa per 2-0 la gara di andata, il Chelsea era bloccato sullo 0-0 a nove minuti dalla fine della partita di ritorno, ma un gol di Osgood cambi\u00f2 le sorti dell'incontro, anticipando un'altra marcatura dei \"blues\". Si giocarono, cos\u00ec, i tempi supplementari e alla fine gli uomini di Sexton trionfarono per 4-0. I rivali del Manchester City, detentori del trofeo, furono eliminati in semifinale. La prima finale tra Chelsea e termin\u00f2 sull'1-1; il replay fu disputato solo due giorni dopo e fu deciso dai gol di Dempsey e Osgood: il 2-1 consent\u00ec al Chelsea di sollevare il suo primo alloro europeo. La canzone \"Blue is the Colour\" (\"Blu \u00e8 il Colore\"), incisa nel 1972 e cantata da membri della squadra, raggiunse la quinta posizione della Official Singles Chart. Si tratta di una delle canzoni pi\u00f9 famose del calcio inglese, un motivo legato indissolubilmente al Chelsea di quell'epoca.\nLa crisi (1972-1983).\nNel decennio non vi furono pi\u00f9 successi, dal momento che l'acuirsi di una serie di complicazioni finanziarie mise il club in ginocchio. Dall'inizio degli anni settanta la disciplina che regnava nella squadra si indebol\u00ec e Sexton si scontr\u00f2 con svariati giocatori di spicco, tra cui Osgood, Hudson e Baldwin, circa il loro atteggiamento e il loro stile di vita. Insieme allo spirito di squadra vennero meno anche i risultati. Eliminato dalla Coppa delle Coppe 1971-1972 per mano dai meno quotati avversari svedesi dell'\u00c5tvidabergs FF, il Chelsea fu estromesso pure della FA Cup dal Leyton Orient, squadra di Second Division, nonostante un vantaggio di 2-0. Da ultimo perse la finale di League Cup del 1972 contro lo Stoke City. In tutte queste occasioni la formazione di Londra era uscita sconfitta contro rivali tecnicamente inferiori e nonostante avesse dominato la partita per lunghi tratti. Nel 1972-1973 si piazz\u00f2 al 12\u00b0 e nel 1973-1974 al 17\u00ba posto. L'ostilit\u00e0 tra Sexton da una parte e Osgood e Hudson dall'altra raggiunse l'apice dopo una sconfitta casalinga per 2-4 contro il West Ham United il giorno di Santo Stefano del 1973. I due giocatori furono ceduti alcuni mesi dopo, ma anche Sexton sarebbe stato esonerato all'inizio della stagione 1974-1975 dopo un avvio difficoltoso. Gli successe l'assistente Ron Suart, il quale non fu in grado di invertire la tendenza negativa che sfoci\u00f2 nella retrocessione del 1975.\nLa costruzione della pionieristica \"East Stand\" (Tribuna Est), che mantiene il suo posto nel moderno impianto, rappresent\u00f2 un'ulteriore fonte di danno. L'opera faceva parte di un piano di potenziamento dello stadio, in procinto di aumentare la capienza a 60.000 posti, tutti a sedere. Il progetto, descritto come \"il pi\u00f9 ambizioso mai intrapreso in Gran Bretagna\", coincise con la crisi energetica mondiale e fu ostacolato dai ritardi, da uno sciopero dei costruttori e dalla scarsit\u00e0 di materiali, tutti fattori che fecero impennare sensibilmente i costi inizialmente previsti. Nel 1976 il club si ritrov\u00f2 con 3,4 milioni di sterline di debito. Di conseguenza, tra l'agosto 1974 e il giugno 1978, la dirigenza non acquist\u00f2 nessun giocatore. Il declino della squadra fu accompagnato da un declino nell'affluenza di pubblico: i pochi tifosi rimasti erano danneggiati dalla cattiva fama della minoranza di supporter violenti (in quei giorni la forbice tra passione e holliganismo era pericolosamente ristretta). I tardi anni Settanta e i primi ottanta furono il periodo di maggiore sviluppo del fenomeno degli hooligans. I tifosi violenti del Chelsea, i Chelsea Headhunters, erano particolarmente famigerati per la violenza e per i legami con gruppi politici estremistici, e avrebbero fatto sentire la loro presenza negli anni successivi.\nPoco prima della retrocessione del 1975 fu nominato allenatore l'ex terzino sinistro Eddie McCreadie. Dopo un anno di transizione e consolidamento (Second Division 1975-1976) il tecnico riport\u00f2 i \"Blues\" in massima serie nel 1976-1977, con una squadra composta da giovani (su tutti Ray Wilkins e l'attaccante Steve Finnieston, autore di 24 gol) e veterani dei tempi d'oro (tra i quali Cooke, Harris e Bonetti). McCreadie, per\u00f2, lasci\u00f2 il club dopo una disputa con Brian Mears su una compagnia di automobili. Al suo posto fu ingaggiato un altro ex giocatore, l'ex terzino destro Ken Shellito.\nShellito mantenne il Chelsea in First Division nel 1977-1978, stagione il cui punto pi\u00f9 alto fu il 4-2 inflitto ai campioni d'Europa del Liverpool in FA Cup. Shellito si dimise a met\u00e0 della stagione seguente, avendo vinto soltanto tre partite di campionato fino a Natale. Neanche il fugace ritorno di Peter Osgood serv\u00ec a migliorare il rendimento della squadra. Il successore di Shellito, Danny Blanchflower, ex capitano del Tottenham Hotspur vincitore del \"double\", non fu in grado di arginare la caduta che si concluse con un'altra retrocessione, con un bilancio di sole 5 vittorie e 27 sconfitte. Si apriva uno dei periodi pi\u00f9 bui nella storia del Chelsea. Wilkins, una delle poche stelle rimaste tra i \"Blues\", fu venduto al Manchester United, mentre nel settembre 1979 fu assunto come allenatore l'eroe del Geoff Hurst, coadiuvato dall'assistente Bobby Gould. Il loro arrivo diede una svolta all'ambiente. Per un lungo periodo il Chelsea condusse la classifica, tuttavia un crollo nell'ultima parte della stagione provoc\u00f2 il 4\u00ba posto finale: la squadra manc\u00f2 la promozione per la differenza reti. Nell'annata seguente i londinesi faticarono a segnare, facendo registrare una striscia di nove partite consecutive senza reti realizzate e vincendo solo tre partite su venti. Alla fine arriv\u00f2 un 12\u00ba posto nel 1980-1981 e Hurst fu esonerato.\nNel 1981 Brian Mears si dimise da presidente, ponendo fine ad un sodalizio familiare con il club della durata di 76 anni. Uno degli ultimi provvedimenti fu la nomina dell'ex tecnico del Wrexham John Neal come allenatore. Un anno dopo la Chelsea Football &amp; Athletic Company, pesantemente indebitata e incapace di pagare i suoi giocatori, fu acquistata, nel punto pi\u00f9 basso della sua storia, dall'uomo d'affari Ken Bates, un tempo presidente dell'Oldham Athletic e che la rilev\u00f2 dalla famiglia Mears per la somma principesca di 1 sterlina. Bates, per\u00f2, si rifiut\u00f2 di pagare lo stadio e ripianare i suoi corposi debiti, decisione che avrebbe poi rimpianto. Il nuovo proprietario si dimostr\u00f2 un vero lottatore nella veste di presidente, anche se i suoi avversari comprendevano tifosi (che non gradivano la decisione di installare recinzioni elettriche per tenerli fuori dal campo) e la compagnia di sviluppo immobiliare Marler Estates, cui David Mears, fratello di Brian, aveva venduto la sua parte di propriet\u00e0 fondiaria assoluta.\nNel 1981-1982 la stagione \u00e8 terminata con un 12\u00ba posto in Second Division, il Chelsea comp\u00ec il suo miglior cammino in FA Cup dopo molti anni ed elimin\u00f2 il Liverpool campione d'Europa nel quinto turno. I \"Blues\" giocarono meglio dei nobili rivali e li sconfissero per 2-0. Nei quarti di finale furono messi di fronte ai vecchi avversari del Tottenham Hotspur, che, malgrado il vantaggio londinese con Mike Fillery, riuscirono a vincere con il punteggio di 3-2 in una partita entusiasmante. La stagione 1982-1983 fu la peggiore nella storia del Chelsea. Dopo un brillante avvio la squadra scivol\u00f2 sempre pi\u00f9 in basso in graduatoria, conoscendo nove partite consecutive senza vittorie quando l'annata volgeva al termine e trovandosi sull'orlo del baratro, la retrocessione in Third Division. A questo punto, considerati i problemi finanziari del club, la caduta in terza divisione avrebbe potuto significare la fine della societ\u00e0. Nella penultima giornata vi fu lo scontro diretto con il Bolton Wanderers, deciso da una potente tiro da quasi 25 metri di Clive Walker, tiro che si insacc\u00f2 all'ultimo minuto per un decisivo 1-0 finale. Nell'ultima giornata un pareggio casalingo contro il Middlesbrough evit\u00f2 la retrocessione per due punti di margine in classifica.\nUna nuova era (1983-1989).\nL'estate del 1983 segn\u00f2 una svolta nella storia del Chelsea. Il presidente John Neal spinse per una serie di acquisti poi dimostratisi cruciali nel cambiare il destino della squadra. I volti nuovi erano l'attaccante Kerry Dixon, comprato dal Reading, l'abile ala Pat Nevin, dotato di grande capacit\u00e0 di corsa, dal Clyde, il centrocampista Nigel Spackman dal e il portiere Eddie Niedzwiecki dal Wrexham. A questi arrivi si aggiunse il ritorno di John Hollins come allenatore-giocatore, per un totale di 500.000 sterline di spesa. Dixon form\u00f2 una coppia-gol molto affiatata con il neo-arrivato David Speedie ed entrambi si combinarono bene con Nevin per dar vita ad un trio che avrebbe prodotto quasi 200 gol in tre anni.\nIl rinnovato Chelsea inizi\u00f2 la stagione 1983-1984 con una goleada (5-0) contro il Derby County, cui seguirono il 5-3 contro il Fulham e il 4-0 inflitto al Newcastle United di Kevin Keegan. Grazie anche ai gol di Dixon, che ne realizz\u00f2 36 in tutte le competizioni - quanto a marcature in una stagione fecero meglio solamente Bobby Tambling e Jimmy Greaves - la promozione fu ottenuta con un altro 5-0 contro i vecchi rivali del Leeds United. La squadra fu incoronata campione della Second Division all'ultima giornata dopo una vittoria in casa del Grimsby Town. Per l'occasione ben 10.000 tifosi del Chelsea si spostarono nel Lincolnshire al seguito della formazione di Hollins.\nTornato in First Division, il Chelsea concorse sorprendentemente per la qualificazione alle coppe europee nel 1984-1985, finendo poi al sesto posto. La squadra era ben avviata verso la terza finale di League Cup, ma la semifinale contro il Sunderland, compagine che rischiava la retrocessione, ebbe un esito non previsto. L'ex ala dei \"Blues\" Clive Walker guid\u00f2 la propria formazione ad una vittoria per 3-2 a Stamford Bridge (5-2 il risultato complessivo), prima che scoppiassero tumulti sugli spalti. La partita continu\u00f2 tra le cariche della polizia, ma poco dopo i tifosi entrarono in campo e la violenza prosegu\u00ec per le strade. Neal si ritir\u00f2 alla fine della stagione per ragioni di salute e fu sostituito da Hollins.\nLa prima annata di Hollins vide il Chelsea battersi per il titolo. Primi in classifica a febbraio, i londinesi dovettero poi rinunciare a Dixon e Niedzwiecki, vittime di due gravi infortuni, e durante il periodo pasquale concessero dieci gol in due partite, trovandosi quasi fuori dalla lotta per la vittoria del campionato. Due successi per 2-1 contro il Manchester United all'Old Trafford e il West Ham United ad Upton Park - di fatto negando, in tal modo, il titolo agli \"Hammers\" - lasciarono il Chelsea a tre punti dalla capolista Liverpool con cinque giornate da disputare. Di l\u00ec al termine del torneo, per\u00f2, fu guadagnato solo un punto, che frutt\u00f2 un altro sesto posto. Nella stessa stagione i londinesi vinsero la prima edizione della Full Members Cup, superando per 5-4 il Manchester City F.C. a Wembley grazie ad una tripletta di Speedie, dopo aver subito una parziale rimonta degli avversari, inizialmente in svantaggio per 0-5.\nDopo questo avvio di gestione tutto sommato incoraggiante, l'era Hollins visse una fase opaca. Nel campionato 1986-1987 il Chelsea si piazz\u00f2 quattordicesimo, mentre lo spirito di squadra si dissolse man mano per via di continui dissapori tra Hollins e non pochi giocatori-chiave, su tutti Speedie e Spackman, che conseguentemente furono ceduti. Hollins fu mandato via a marzo della stagione seguente, con la squadra di nuovo in lotta per la salvezza. Fu ingaggiato al suo posto Bobby Campbell, che non riusc\u00ec ad evitare la retrocessione avvenuta al termine dei play-off, i quali ebbero, in verit\u00e0, vita breve. La sconfitta determinante si verific\u00f2 nella partita contro il Middlesbrough, incontro caratterizzato ancora una volta da una sommossa del pubblico e da una tentata invasione di campo. La federazione pun\u00ec severamente il club, comminandogli sei partite da disputare a porte chiuse per la stagione successiva. Senza vittorie dopo le prime sei giornate di campionato, il Chelsea riusc\u00ec comunque a vincere il campionato di Second Division 1988-1989 con 99 punti, 17 in pi\u00f9 della rivale pi\u00f9 agguerrita, il Manchester City.\nPrimi anni novanta: di nuovo in carreggiata (1989-1996).\nNella First Division 1989-90 il Chelsea, neopromosso, fu tra i protagonisti. Con un organico privo di grandi nomi l'allenatore Bobby Campbell seppe ottenere un buon quinto posto. Malgrado la squalifica del club inglesi dalle competizioni europee che part\u00ec quell'anno, il Chelsea manc\u00f2 l'accesso alla Coppa UEFA perch\u00e9 in quella stagione l'unico posto assegnato all'Inghilterra and\u00f2 all'Aston Villa vice-campione nazionale. Nella stessa annata Campbell guid\u00f2 la formazione di Londra al suo secondo successo in Full Members Cup, grazie ad un 1-0 contro il Middlesbrough nella finale di Wembley. Campbell si dimise un anno pi\u00f9 tardi e fu sostituito da Ian Porterfield, il quale condusse il Chelsea abbastanza in alto nella classifica 1991-1992 da poter guadagnare il diritto a disputare la prima stagione della Premier League. Lasci\u00f2 il club a met\u00e0 della stagione 1992-1993, rimpiazzato da David James Webb, altro protagonista della vittoria dei \"Blues\" in FA Cup nel 1970. Sotto la gestione Webb la compagine della capitale arriv\u00f2 undicesima, posizione che non valse al tecnico la riconferma. Alla fine della stagione gli subentr\u00f2 il trentacinquenne Glenn Hoddle, ex centrocampista della Nazionale inglese che aveva appena conquistato la promozione in Premiership come allenatore-giocatore dello Swindon Town.\nFrattanto, nel 1992, a conclusione di un decennio di incertezza sul futuro di Stamford Bridge caratterizzato da aspre dispute legali e dalla lunga campagna \"Save the Bridge\" (\"Salvate il Bridge\", con riferimento allo stadio), Bates finalmente scalz\u00f2 gli sviluppatori immobiliari e fuse la propriet\u00e0 fondiaria assoluta con il Club. Egli approfitt\u00f2 delle difficolt\u00e0 degli sviluppatori in seguito ad un crollo del mercato e stringendo un accordo con le loro banche. Fu costituita la Chelsea Pitch Owners (\"Possessori del Campo del Chelsea\"), che nel 1997 acquist\u00f2 la propriet\u00e0 fondiaria assoluta dello stadio, i diritti di denominazione del club e il campo, a garanzia che una situazione come quella precedente non si sarebbe mai pi\u00f9 ripetuta. Sistemata la situazione legale, iniziarono i lavori di rinnovamento dell'intero impianto (esclusa la East Stand), i cui posti furono resi tutti a sedere. Inoltre si avvicinarono le tribune al terreno di gioco e furono edificate le coperture, operazioni poi ultimate entro l'inizio del nuovo millennio.\nLa prima stagione di Hoddle, il 1992-1993, vide il Chelsea calare leggermente di forma, ma il rischio temporaneo della retrocessione fu scongiurato dai gol del nuovo acquisto Mark Stein, pagato 1.500.000 sterline allo Stoke City. Nella stessa stagione i \"Blues\" furono finalisti di FA Cup, dove affrontarono i campioni della Premiership del Manchester United, squadra che il Chelsea aveva battuto per 1-0 in entrambe le partite di campionato. La prima frazione di gioco si chiuse sullo 0-0, ma nello spazio di cinque minuti dall'inizio della ripresa allo United furono assegnati due calci di rigore, ambedue trasformati in gol. Il Chelsea si lanci\u00f2 all'attacco e i rivali colpirono in contropiede due altre volte per il 4-0 finale. La sconfitta fu pesante, ma consent\u00ec ugualmente ai londinesi di qualificarsi per la Coppa delle Coppe 1994-1995, avendo il Manchester United gi\u00e0 ottenuto la qualificazione in UEFA Champions League. In quella edizione della Coppa delle Coppe il Chelsea raggiunse la semifinale, dove venne eliminato dal , poi vincitore del trofeo.\nIl Chelsea aveva adesso una squadra di tutto rispetto, comprendente molti giocatori di alto rango, il pi\u00f9 importante dei quali era il grintoso capitano Dennis Wise. Il presidente Ken Bates e il direttore sportivo Matthew Harding stavano raccogliendo somme da investire nell'acquisto di nuovi atleti. Nell'estate del 1995 giunsero a Stamford Bridge due stelle di fama mondiale, il fuoriclasse olandese Ruud Gullit (a parametro zero dalla Sampdoria) e il bomber del Manchester United Mark Hughes (pagato 1,5 milioni di sterline), cui fu aggiunto il talentuoso difensore rumeno Dan Petrescu. Hoddle guid\u00f2 il Chelsea ad un altro 11\u00ba posto nella stagione 1995-1996 e ad un'altra semifinale di FA Cup, poi lasci\u00f2 il club per assumere l'incarico di commissario tecnico della Nazionale dell'Inghilterra.\nLa rinascita (1996-2000).\nIn vista della stagione 1996-1997 Gullit assunse le vesti di allenatore-giocatore, aggiungendo molti giocatori di alto livello alla squadra: l'attaccante della Juventus campione d'Europa Gianluca Vialli, l'esperto difensore francese Frank Leb\u0153uf e i nazionali italiani Gianfranco Zola, destinato a diventare un idolo dei tifosi e uno dei migliori calciatori nella storia del club, e Roberto Di Matteo, pagato 4,9 milioni di sterline, record per il club londinese. Li avrebbero raggiunti il prolifico centrocampista Gustavo Poyet, nazionale uruguagio, e il centravanti Tore Andr\u00e9 Flo, nazionale norvegese. Fu con questo organico che il Chelsea di Gullit e del suo successore si riafferm\u00f2 come una delle squadre inglesi pi\u00f9 forti, capace di esprimere un calcio veloce e piacevole.\nGullit fu artefice di un'ottima stagione d'esordio in panchina. La squadra arriv\u00f2 sesta, miglior piazzamento dal 1989-1990, e pose fine ad un periodo di mancati successi di rilievo mettendo in bacheca la FA Cup. Probabilmente la partita pi\u00f9 importante fu quella contro il Liverpool nel quarto turno. In svantaggio per 2-0 all'intervallo, Gullit indovin\u00f2 la sostituzione inserendo in campo Hughes. Questi segn\u00f2 immediatamente il gol che riapr\u00ec il risultato (rasoterra dal limite dell'area) e poi serv\u00ec un ottimo pallone a Zola, che realizz\u00f2 da quasi 25 metri un gol molto bello, calciando in modo potente con l'effetto. Completata la rimonta, il Chelsea benefici\u00f2 della doppietta di Vialli (4-2 il risultato finale). Il 2-0 al Middlesbrough in finale a Wembley fu il frutto di un avvio fulminante dei londinesi: Di Matteo mise a segno la rete pi\u00f9 veloce nella storia della Coppa d'Inghilterra a soli 43 secondi dal fischio d'inizio; Eddie Newton chiuse i conti negli ultimi minuti. La vittoria fu il suggello a una stagione segnata dal cordoglio per la scomparsa del popolare direttore sportivo e benefattore finanziario Matthew Harding, morto nell'ottobre 1996 in un incidente d'elicottero mentre tornava da una partita di Coppa di Lega contro il Bolton Wanderers.\nLa stagione 1997-98 si apr\u00ec con la sfida di Community Shield contro il Manchester United: la gara si concluse sull'1-1 nei tempi supplementari e ai rigori vinsero i \"Red Devils\" per 4-2.\nGullit fu esonerato all'improvviso nel febbraio 1998, presumibilmente per dissidi riguardanti il contratto, con i \"Blues\" secondi in Premiership e in semifinale nelle due competizioni di coppa. Si decise di puntare ancora una volta sulla formula dell'allenatore-giocatore: questa volta fu il trentatreenne Gianluca Vialli a prendere in mano le redini della squadra. L'italiano cominci\u00f2 la propria carriera di allenatore molto bene, vincendo due trofei in due mesi. In League Cup i londinesi trionfarono con un altro 2-0 ai danni del Middlesbrough a Wembley (Di Matteo fu ancora tra i marcatori), mentre in Coppa delle Coppe eliminarono il sorprendente Vicenza in una semifinale ricca di colpi di scena: persa l'andata per 1-0, i \"Blues\" subirono un gol nel ritorno a Stamford Bridge, ma riuscirono poi a vincere per 3-1 soprattutto grazie a Hughes. In finale superarono lo allo Stadio R\u00e5sunda di Stoccolma con un gol-lampo di Zola, entrato in campo da appena 17 secondi. Il Chelsea vinse cos\u00ec nel 1998 la sua seconda Coppa delle Coppe, a distanza di 27 anni dal primo successo ottenuto in questa competizione. \nNell'estate del 1998 arriv\u00f2 la vittoria nella Supercoppa europea, ottenuta a scapito del favorito nella prima edizione della manifestazione giocata in gara unica allo Stadio Louis II di Montecarlo (1-0, marcatura di Poyet). Per il Chelsea fu il primo successo nella competizione. Nella stagione 1998-1999 il Chelsea torn\u00f2 a competere seriamente per il titolo inglese dopo anni. A dispetto di una sconfitta iniziale contro il Coventry City, rimase poi imbattuta fino a gennaio, passando al comando della classifica a Natale. Le possibilit\u00e0 di conquistare il campionato svanirono a causa di una sconfitta in casa contro il West Ham United e ai pareggi consecutivi contro Middlesbrough, Leicester City e Sheffield Wednesday ad aprile. Il club giunse cos\u00ec terzo, a quattro punti dal Manchester United campione d'Inghilterra. Una stagione promettente si chiuse, quindi, con molta amarezza. La difesa della Coppa delle Coppe vinta l'anno prima si interruppe in semifinale per opera del Maiorca, mentre nelle altre coppe giunsero due eliminazioni ai quarti di finale. Il terzo posto in campionato garant\u00ec in ogni caso la prima qualificazione del Chelsea alla UEFA Champions League.\nQuarantaquattro anni dopo che gli era stato negato l'accesso alla prima edizione del torneo, il Chelsea esord\u00ec nella massima competizione europea nell'agosto 1999. Segu\u00ec un filotto di prestazioni superlative, tra cui i pareggi a San Siro contro il Milan e all'Olimpico contro la Lazio e la vittoria per 5-0 in casa dei turchi del . Nell'andata dei quarti di finale contro il Barcellona a Stamford Bridge, il Chelsea si port\u00f2 sul 3-0 e concesse nel finale un gol fuori casa a Lu\u00eds Figo. A sette minuti dalla fine della partita di ritorno al Camp Nou, il Chelsea, nonostante stesse perdendo per 2-1, era virtualmente qualificato, ma gli spagnoli segnarono il gol del 3-1 che port\u00f2 la sfida ai tempi supplementari. Qui i catalani realizzarono due altre reti e sancirono l'eliminazione dei britannici, sconfitti per 5-1 (per 6-4 nel risultato complessivo).\nIl Chelsea era ormai una multinazionale di alto calibro che comprendeva Gianfranco Zola, Roberto Di Matteo, Gustavo Poyet, il portiere olandese Ed de Goey e il trio francese di campioni del mondo 1998 Frank Leb\u0153uf, Marcel Desailly e Didier Deschamps. Sotto la gestione Vialli sarebbe diventata la prima squadra nella storia del calcio inglese a schierare una formazione titolare composta interamente da giocatori stranieri, fatto che pose l'accento sull'internazionalizzazione di questo sport. Nella stagione 1999-2000 la formazione di Londra non riusc\u00ec, tuttavia, a sostenere l'impegno sul doppio fronte Premier League-UEFA Champions League e concluse al quinto posto il campionato. Vialli riusc\u00ec comunque a traghettare la squadra al secondo successo finale in FA Cup in quattro anni, questa volta contro l'Aston Villa nell'ultima finale giocata a Wembley prima della chiusura dello stadio per la ristrutturazione. Determinante fu per l'ennesima volta una rete di Di Matteo.\nUn periodo d'oro (2000-oggi).\nIl quadriennio di Claudio Ranieri e l'avvento di Roman Abramovi\u010d (2000-2004).\nAd agosto la nuova stagione si apr\u00ec con la vittoria della Supercoppa d'Inghilterra, con un 2-0 inflitto al Manchester United: Vialli divent\u00f2 l'allenatore pi\u00f9 vincente alla guida del Chelsea. \nLa dirigenza spese quasi 26 milioni di sterline per rinforzare l'organico durante l'estate del 2000. Furono ingaggiati il goleador olandese Jimmy Floyd Hasselbaink e il talentuoso attaccante islandese Ei\u00f0ur Gu\u00f0johnsen, ma l'allenatore italiano fu esonerato nel settembre 2000 dopo aver vinto soltanto una delle prime cinque partite di campionato. Ancora una volta si sussurr\u00f2 che alla base della rottura vi fossero dissapori con i calciatori importanti. Fu sostituito da un altro italiano, Claudio Ranieri, il quale, malgrado i problemi iniziali con la lingua inglese, fu capace di guidare i \"Blues\" ad un altro piazzamento tra le prime sei nella sua prima stagione. Ranieri ricostru\u00ec con pazienza la struttura della squadra, riducendone l'et\u00e0 media con la vendita dei giocatori pi\u00f9 anziani come Wise e Poyet, e rimpiazzandoli con i giovani John Terry, William Gallas, Frank Lampard e Jesper Gr\u00f8nkj\u00e6r.\nLa seconda stagione di Ranieri fece vedere dei progressi, principalmente nelle coppe. Il Chelsea, difatti, raggiunse la semifinale di League Cup e un'altra finale di FA Cup, competizione che perse a vantaggio dell'Arsenal, che in quell'annata si aggiudic\u00f2 il \"double\". In campionato i passi in avanti furono meno netti e il Chelsea si piazz\u00f2 di nuovo al 6\u00ba posto. Intanto circolavano voci sulla pericolosa situazione finanziaria del club, che non pot\u00e9 pi\u00f9 acquistare giocatori. Le aspettative per la stagione 2002-2003 erano, per forza di cose, pi\u00f9 contenute. Tuttavia, i \"Blues\" seppero inaspettatamente battersi per il titolo e sconfiggere il Liverpool per 2-1 all'ultima giornata, in una delle partite migliori nella storia della societ\u00e0. Il successo contro il club del Merseyside valse il 4\u00ba posto e la conseguente qualificazione alla Champions League, proprio ai danni degli avversari dell'ultimo turno di campionato.\nCon la societ\u00e0 in crisi economica nel giugno 2003 Bates vendette il club per la cifra di 60 milioni di sterline al magnate russo Roman Abramovi\u010d, il quale si accoll\u00f2 il debito di 80 milioni di sterline, pagandone la maggior parte in tempi rapidi.. Bates riconobbe un profitto personale di 17 milioni per un club che aveva acquistato per la cifra simbolica di 1 sterlina nel 1982 (nel corso degli anni il suo pacchetto azionario si era ridotto a meno del 30% del totale). Il nuovo proprietario si rese protagonista di una campagna acquisti faraonica, per una spesa totale di 100 milioni di sterline prima dell'inizio della stagione. Furono ingaggiati Claude Mak\u00e9l\u00e9l\u00e9, Geremi, Glen Johnson, Joe Cole, Damien Duff, ma i colpi pi\u00f9 eclatanti e costosi furono l'attaccante romeno Mutu, strappato al , e gli argentini Ver\u00f3n e Crespo, prelevati rispettivamente da Manchester United e .\nGli investimenti furono in buona sostanza ripagati. Il Chelsea si piazz\u00f2 secondo in Premier League, miglior piazzamento da 49 anni a quella parte, e raggiunse la semifinale di UEFA Champions League una volta battuto, nel doppio confronto dei quarti di finale, l'Arsenal, che elimin\u00f2, a propria volta, i \"Blues\" dalla FA Cup al quinto turno. Pur essendo riuscito a condurre la squadra ai vertici del calcio nazionale e internazionale, Ranieri fu esonerato. Il pubblico del Chelsea lo omaggi\u00f2 caldamente nella sua ultima partita come allenatore dei \"Blues\", quella contro il Leeds United, battuto di misura all'ultimo turno di campionato. Fu proprio quell'incontro a fornire ai tifosi un'idea di cosa ne sarebbe stato del Chelsea se Abramovi\u010d non avesse acquistato il club: la squadra batt\u00e9 gli avversari con un allenatore in procinto di lasciare e con la minaccia dell'instabilit\u00e0 finanziaria, fatti che, in assenza del presidente russo, avrebbero suscitato le previsioni pi\u00f9 pessimistiche.\nI successi con Jos\u00e9 Mourinho (2004-2007).\nIngaggiato il talent scout Piet de Visser, noto per aver scoperto Ronaldo, nell'estate del 2004 Abramovi\u010d si accord\u00f2 con l'allenatore portoghese Jos\u00e9 Mourinho, che aveva conseguito importanti vittorie in campo europeo con il Porto. Dal suo arrivo il Chelsea si \u00e8 affermato come una delle squadre di vertice a livello europeo e mondiale. In sede di calciomercato si registrarono gli ingaggi di calciatori del calibro di Drogba, centravanti ivoriano acquistato dall'Olympique Marsiglia per 24 milioni di sterline (circa 36 milioni di euro), Ricardo Carvalho, difensore centrale portoghese molto apprezzato da Mourinho e per il quale ci vollero 30 milioni di euro per prelevarlo dal , Robben, talentuoso esterno d'attacco olandese proveniente dal e il portiere ceco \u010cech, premiato come il miglior estremo difensore del campionato europeo del 2004, prelevato dal club francese Rennes.\nIl 2004-2005 fu la stagione pi\u00f9 ricca di successi nella storia del Chelsea. Dopo un avvio incerto, con soli otto gol messi a segno nelle prime nove gare e a cinque punti di distacco dall'Arsenal capolista, la squadra cambi\u00f2 il passo gradualmente fino a vincere il titolo. Grazie ad un successo contro l'Everton nel novembre 2004 il Chelsea si port\u00f2 per la prima volta in testa; da quel momento in poi non avrebbe pi\u00f9 lasciato il primo posto, perdendo soltanto una partita di campionato e totalizzando 29 vittorie (record) e 95 punti, il punteggio pi\u00f9 alto mai ottenuto da una squadra della Premier League. Il successo port\u00f2 la firma di giocatori come Didier Drogba, Joe Cole, Arjen Robben, Tiago Mendes, Frank Lampard, John Terry, Claude Mak\u00e9l\u00e9l\u00e9, William Gallas e Petr \u010cech. Uno dei punti di forza della formazione di Mourinho fu la solida difesa, composta dal capitano Terry, dal versatile Gallas e dall'ottimo portiere \u010cech. La retroguardia londinese fu capace di concedere solo 15 reti e mantenne imbattuta la porta dei \"Blues\" per 25 partite. \u010cech stabil\u00ec inoltre il primato di imbattibilit\u00e0 di tutti i tempi per un estremo difensore della Premiership (1025 minuti senza subire gol), record poi battuto da Edwin van der Sar nel 2009. Alla solida impostazione difensiva si accompagnava un reparto centrale di primissimo ordine, costituito da Frank Lampard, Joe Cole, dall'incontrista Claude Mak\u00e9l\u00e9l\u00e9 e dalla talentuosa ala Arjen Robben, un reparto in grado di produrre gol e giocate di qualit\u00e0. I londinesi si assicurarono il titolo battendo per 2-0 in trasferta il Bolton Wanderers con due gol di Lampard, a quasi cinquant'anni dall'ultimo successo in campionato. Quell'anno fu centrato il \"double\", dal momento che il Chelsea si era gi\u00e0 aggiudicato la Coppa di Lega superando per 3-2 il Liverpool nella finale giocata al Millennium Stadium di Cardiff. Nella prima annata della gestione Mourinho il Chelsea giunse inoltre a disputare la semifinale di UEFA Champions League, dove fu eliminato dal Liverpool.\nIl 7 agosto 2005 il Chelsea inizi\u00f2 la nuova stagione con una vittoria in Community Shield (2-1) ai danni dell'Arsenal, grazie alla doppietta dell'ivoriano Drogba.\nRinforzato dagli arrivi di Michael Essien, acquistato dal Lione, e di Hern\u00e1n Crespo, rientrato dal prestito al Milan, nella stagione 2005-2006 il Chelsea rivinse il campionato. La squadra di Mourinho cominci\u00f2 il torneo nel migliore dei modi, con una striscia di nove vittorie consecutive, tra cui un 4-1 ad Anfield Road contro il Liverpool. Ad un certo punto della stagione i \"Blues\" si ritrovarono con diciotto punti di vantaggio sul Manchester United secondo in classifica. Nell'ultima parte dell'annata, per\u00f2, sembrarono aprirsi dei margini per una rimonta dei \"Red Devils\", rimonta che rimaneva comunque difficile malgrado gli uomini di Alex Ferguson, con nove vittorie consecutive, avessero ridotto il divario a sette punti. Il Chelsea gioc\u00f2 contro il West Ham United una partita decisiva. Dopo dieci minuti di gioco i \"Blues\" erano in svantaggio per 0-1 e dopo diciassette giocavano in dieci uomini per l'espulsione di Maniche. A dispetto degli ostacoli, la squadra diede prova di grande carattere e alla fine vinse per 4-1, mantenendo le distanze dal Manchester United. Fu proprio grazie al successo interno per 3-0 contro i rivali diretti che il Chelsea si assicur\u00f2 il titolo con tre turni di anticipo. In UEFA Champions League la squadra londinese non and\u00f2 oltre gli ottavi di finale, estromessa dal Barcellona poi campione d'Europa, e in FA Cup fu eliminata in semifinale nell'ennesima doppia sfida contro il Liverpool.\nNel maggio 2006 Abramovi\u010d ingaggi\u00f2 Michael Ballack dal e Andrij \u0160ev\u010denko dal Milan per una cifra record vicina ai 50 milioni di euro. In totale gli acquisti del presidente russo, tra i dieci uomini pi\u00f9 ricchi del mondo, ammontarono a 130 milioni di euro nella stagione 2006-2007. Nonostante gli onerosi investimenti, la stagione 2006-2007 fu avara di soddisfazioni per i \"Blues\", che non seppero ripetere i formidabili risultati delle due stagioni precedenti. I due nuovi acquisti si rivelarono un flop clamoroso, specialmente \u0160ev\u010denko. Nella capitale britannica, infatti, l'attaccante ucraino sembr\u00f2 il lontano parente di quell'implacabile bomber ammirato a Milano e capace di segnare a raffica. Il Community Shield vide il Chelsea soccombere contro il Liverpool, che vinse per 2-1 nonostante il primo gol del nuovo asso \u0160ev\u010denko. Per larga parte del campionato la squadra di Mourinho occup\u00f2 la seconda posizione, per poi chiudere il torneo alle spalle del Manchester United, mentre in UEFA Champions League fu eliminata in semifinale ancora dal Liverpool, questa volta dopo i tiri di rigore. Ad aprile, tuttavia, i londinesi erano ancora in corsa per quattro trofei e avevano disputato 62 delle 63 partite previste, nella migliore delle ipotesi, all'inizio della stagione. Battendo l'Arsenal per 2-1 in rimonta nell'ultima finale di League Cup giocata al Millennium Stadium di Cardiff, si assicurarono il trofeo, cui abbinarono la FA Cup, messa in bacheca dopo una vittoria per 1-0 contro il Manchester United nella prima finale giocata al nuovo stadio di Wembley. Il club di Londra, che era stato anche l'ultimo a vincere la FA Cup nel vecchio Wembley, centr\u00f2 cos\u00ec un prestigioso \"double\".\nCeduto Arjen Robben per una cifra pari al doppio di quella per cui era stato acquistato tre anni prima, nel mercato estivo del 2007 il Chelsea ha invertito la tendenza delle estati scorse, diminuendo considerevolmente le somme di denaro in uscita, anche se nel gennaio 2008 avrebbe poi acquistato Nicolas Anelka per una somma onerosa. Prima della stagione Abramovi\u010d ingaggi\u00f2 Steven Sidwell dal , Claudio Pizarro dal , Tal Ben Haim dal Bolton Wanderers e l'ala Florent Malouda dall'Lione.\nIl Chelsea esord\u00ec in Charity Shield, affrontando ancora con il Manchester United, con cui perse per 4-1 ai tiri di rigore. L'inizio di stagione non fu positivo n\u00e9 in campionato n\u00e9 in UEFA Champions League, in cui la squadra debutt\u00f2 con un pareggio per 1-1 in casa contro il Rosenborg. La situazione spinse l'allenatore Mourinho, pi\u00f9 volte in procinto di lasciare il club in passato, a rescindere il contratto dopo la partita, il 20 settembre 2007.\nGrant e la prima finale di Champions League (2007-2008).\nAl suo posto fu assunto l'israeliano Avraham Grant, gi\u00e0 direttore tecnico del club, affiancato tre settimane pi\u00f9 tardi dall'olandese Henk ten Cate, nominato suo secondo assistente. Con il nuovo allenatore la squadra conobbe un netto miglioramento in campionato, riuscendo a battere e a raggiungere in testa Manchester United a tre giornate dalla fine, ma non nell'impresa di vincere il titolo, andato ai rivali all'ultima giornata. La squadra londinese si fece strada anche nella Coppa di Lega inglese, ma, giunta in finale, il 24 febbraio a Wembley perse contro il Tottenham Hotspur per 2-1 dopo i tempi supplementari. In UEFA Champions League gli uomini di Grant eliminarono agli ottavi di finale, Fenerbah\u00e7e ai quarti e in semifinale. Il successo contro i \"Reds\" (3-2 a Stamford Bridge al termine dei tempi supplementari), preceduto dal pareggio per 1-1 ad Anfield, garant\u00ec al Chelsea l'accesso alla finale di UEFA Champions League per la prima volta nella storia del club. Nella finale di Mosca i \"Blues\" furono sconfitti dai connazionali del Manchester United ai tiri di rigore, dove si rivelarono determinanti gli errori di Anelka e Terry (quest'ultimo rimase nella storia per la scivolata sul dischetto proprio nel momento in cui calci\u00f2 il rigore decisivo). Tre giorni dopo Grant fu sollevato dall'incarico.\nDa Scolari a Hiddink (2008-2009).\nCome annunciato dal sito web del club l'11 giugno 2008, il 1\u00ba luglio l'incarico di allenatore del Chelsea fu affidato al brasiliano Luiz Felipe Scolari, reduce dall'esperienza sulla panchina del . Il club ingaggi\u00f2 il portoghese Deco, acquistato dal Barcellona. Subito tra le pretendenti per il titolo, la squadra deluse, tuttavia, le attese. Subite a Stamford Bridge due sconfitte in confronti diretti contro Liverpool (primo stop dopo 86 gare di imbattibilit\u00e0 interna) e Arsenal, la squadra perse anche il ritorno ad Anfield Road e il confronto in casa del Manchester United, mentre in Coppa di Lega fu sorprendentemente eliminata dal Burnley. Dopo due mesi opachi dal punto di vista del rendimento, il 9 febbraio 2009 il tecnico brasiliano fu sollevato dall'incarico, con il Chelsea a sette punti dalla capolista Manchester United. La guida del club pass\u00f2 temporaneamente al vice, Ray Wilkins. Sebbene i mesi di Scolari al Chelsea non siano stati tra i pi\u00f9 fruttuosi della sua carriera, il tecnico stabil\u00ec un record della storia della Premier League, quello della striscia pi\u00f9 lunga di vittorie consecutive in trasferta (ben 11).\nDopo l'esonero di Scolari, il 12 febbraio 2009 Roman Abramovi\u010d si appell\u00f2 alle proprie conoscenze presso la nazionale russa per ingaggiare il tecnico olandese Guus Hiddink, il quale, nell'assumere l'incarico di allenatore del Chelsea fino a giugno 2009, continua\u00f2 a ricoprire il ruolo di commissario tecnico della Russia. Sotto la guida di Hiddink, la squadra inglese si risollev\u00f2 migliorando il proprio rendimento in campionato e cogliendo importanti risultati in UEFA Champions League, dove estromise in due turni vibranti Juventus e Liverpool, affrontato per la settima e ottava volta nelle precedenti cinque edizioni della competizione. In semifinale il Chelsea fu eliminato dal Barcellona per la regola dei gol fuori casa. Pareggiata per 0-0 la partita di andata al Camp Nou, a Stamford Bridge il Chelsea ha chiuso sull'1-1 dopo essere stato in vantaggio fino all'ultimo minuto di recupero: quella partita fu segnata da roventi critiche inglesi all'arbitraggio di Tom Henning \u00d8vreb\u00f8. La squadra di Guus Hiddink vinse poi per la quinta volta la FA Cup battendo per 2-1 l'Everton nella finale di Wembley.\nL'era Ancelotti (2009-2011).\nArchiviata, come preannunciato, la gestione Hiddink al termine della stagione 2008-2009, il 1\u00ba giugno 2009 il Chelsea comunic\u00f2 di aver ingaggiato l'allenatore italiano Carlo Ancelotti, reduce da molti successi ottenuti in otto stagioni sulla panchina del Milan. L'organico rimase sostanzialmente invariato, se si esclude l'acquisto del centrocampista russo Jurij \u017dirkov.\nIl Chelsea inizi\u00f2 la stagione vincendo la Supercoppa d'Inghilterra per la prima volta dopo quattro anni: i \"Blues\" prevalsero per 4-1 ai rigori contro il Manchester United dopo il 2-2 dei tempi regolamentari. Era dal gennaio 1998, contro l'Ipswich Town in Coppa di Lega, che la squadra londinese non vinceva una sfida dal dischetto.Il 3 settembre 2009 il club fu punito dalla FIFA, che gli imped\u00ec di concludere nuovi acquisti per le successive sessioni di calciomercato (gennaio ed estate 2010) per irregolarit\u00e0 commesse nel 2007 nell'ingaggio del giovane francese Ga\u00ebl Kakuta dal . Il ricorso presentato dalla societ\u00e0 fu, tuttavia, accolto dall'arbitrato e la punizione annullata. In campionato il Chelsea condusse a lungo la classifica e si aggiudic\u00f2 nuovamente il titolo, il quarto della propria storia, dopo quattro anni di attesa. Il successo giunse all'ultima giornata, grazie alla netta vittoria per 8-0 in casa contro il Wigan Athletic, che rese vana la contemporanea affermazione casalinga del Manchester United, rimasto a un punto di distanza. In UEFA Champions League i londinesi furono eliminati agli ottavi di finale dall', vittoriosa sia in casa sia in trasferta. Al successo in Premier League il Chelsea, battendo il Portsmouth per 1-0 in finale, abbin\u00f2 il trionfo in FA Cup, centrando il primo \"double\" campionato-coppa della propria storia.\nNella stagione successiva, tuttavia, il Chelsea non arricch\u00ec il proprio palmar\u00e8s. Sconfitto in Community Shield dal Manchester United in avvio di annata, in campionato la squadra part\u00ec con sei vittorie consecutive, compresi due successi per 6-0, ma alla fine chiuse al secondo posto. Pur rinforzato dagli acquisti, a gennaio, del difensore David Luiz dal (21,3 milioni di sterline) e di Fernando Torres, strappato al Liverpool per 50 milioni di sterline (record per il calciomercato inglese), il sodalizio londinese pat\u00ec l'eliminazione ai quarti di UEFA Champions League per mano dei connazionali del Manchester United e l'eliminazione in FA Cup al quarto turno dopo una sconfitta contro l'Everton ai tiri di rigore. Fu lo stesso Everton a battere per 1-0 il Chelsea all'ultima giornata di campionato, sancendo la fine della gestione Ancelotti. \nIl \"double\" FA Cup-Champions League (2011-2012).\nNella stagione 2011-2012 la squadra fu affidata al giovane tecnico portoghese Andr\u00e9 Villas-Boas, fresco vincitore dell'Europa League col Porto. I risultati, per\u00f2, non soddisfano la dirigenza, bench\u00e9 alla fine di febbraio i \"Blues\" siano ancora teoricamente in corsa su tutti i fronti. Il tecnico \u00e8 quindi esonerato il 4 marzo 2012 e la panchina viene affidata a Roberto Di Matteo, l'allenatore in seconda. La squadra di Londra si distingue in Champions League, rimontando negli ottavi di finale il 3-1 subito al San Paolo contro il Napoli nella gara d'andata: nella sfida di ritorno a Stamford Bridge, i \"Blues\" prima riequilibrano il passivo nei tempi regolamentari e poi trionfano per 4-1 dopo i tempi supplementari (reti di Drogba, Terry, Lampard su calcio rigore e, in chiusura del primo supplementare, Ivanovi\u0107). Ai quarti di finale i londinesi incontrano il : la sfida di andata viene vinta dal Chelsea in trasferta per 1-0 grazie al gol di Salomon Kalou al 75'. La sfida di ritorno sembra mettersi bene per il Chelsea, che si porta sull'1-0 grazie al rigore trasformato da Lampard e guadagna anche la superiorit\u00e0 numerica per l'espulsione di Maxi Pereira, ma i \"Blues\" non riescono a chiudere il match, mentre il Benfica, sempre pi\u00f9 pressante, trova il pareggio a pochi minuti dal termine con Javi Garcia. Nei minuti finali sar\u00e0 comunque Raul Meireles a segnare il gol del 2-1 che vale la qualificazione degli inglesi. In semifinale il Chelsea incontra il favorito Barcellona, detentore del trofeo, e riesce a superare il turno grazie ad una perfetta interpretazione del catenaccio, vincendo a Londra 1-0 con gol di Drogba e pareggiando al ritorno 2-2 al Camp Nou grazie alle reti di Ramires e Fernando Torres, nonostante gli spagnoli si fossero portati sul 2-0. In questo modo i londinesi vendicano la controversa eliminazione nella semifinale di tre anni prima. In attesa della finale del torneo continentale, il 5 maggio 2012 il Chelsea allenato da Di Matteo vince per la settima volta la FA Cup battendo per 2-1 il Liverpool, mentre conclude al sesto posto finale la Premier League. Il 19 maggio 2012, all'Allianz Arena di Monaco di Baviera contro il Bayern Monaco, che gioca in casa, la squadra di Di Matteo si aggiudica per la prima volta la UEFA Champions League, diventando la prima squadra di Londra a vincere il torneo. Dopo l'1-1 alla fine dei tempi supplementari (pareggio di Drogba dopo il momentaneo vantaggio di M\u00fcller), il Chelsea trionfa per 4-3 ai tiri di rigore, con rete decisiva dell'attaccante ivoriano. Con la vittoria del trofeo, il Chelsea accede alla fase a gironi della UEFA Champions League 2012-2013, oltre a poter gareggiare al Mondiale per Club 2012 dove in semifinale si impone per 3-1 contro il Monterrey potendo cos\u00ec disputare la finale contro il Corinthians perdendo per\u00f2 per 1-0\nLa conquista dell'Europa League (2012-2013).\nDopo il trionfo in Champions League, il club rinnova il contratto a Di Matteo per altre due stagioni. La stagione inizia con il piede sbagliato per il Chelsea, che il 31 agosto, allo Stade Louis II di Monaco, perde malamente la Supercoppa UEFA contro l'Atl\u00e9tico Madrid, vittorioso con il netto punteggio di 4-1. \nDi Matteo sar\u00e0 esonerato il 21 novembre 2012, dopo una serie negativa di 2 punti in 4 partite di campionato, che fanno perdere il primato al Chelsea, e la sconfitta per 3-0 allo Juventus Stadium contro i bianconeri, che compromette il passaggio agli ottavi di UEFA Champions League. All'italiano subentra l'esperto spagnolo Rafael Ben\u00edtez, che viene subito contestato dai tifosi per il suo passato al . Con Ben\u00edtez il Chelsea viene eliminato ai gironi di UEFA Champions League nonostante una netta vittoria per 6-1 contro i danesi del Nordsj\u00e6lland. Fatale sar\u00e0, infatti, il contemporaneo successo della Juventus sul campo dello . Chiudendo il proprio girone al terzo posto dietro gli italiani e gli ucraini, il Chelsea diventa la prima squadra detentrice del trofeo a non superare la fase a gironi di Champions. Nel dicembre 2012 la squadra partecipa, in qualit\u00e0 di campione d'Europa, alla Coppa del mondo per club FIFA, dove supera in semifinale i messicani del Monterrey, ma perde la finale del 16 dicembre all'International Stadium di Yokohama contro i brasiliani del Corinthians. In FA Cup il Chelsea \u00e8 eliminato in semifinale dal . \nIl Chelsea sar\u00e0 poi impegnato tra campionato ed Europa League: in Premier League raggiunge il terzo posto qualificandosi alla UEFA Champions League senza preliminari; in Europa League il cammino \u00e8 trionfale. Dopo aver eliminato Sparta Praga ai sedicesimi di finale, Steaua Bucarest agli ottavi, Rubin Kazan ai quarti e in semifinale, il Chelsea sconfigge nella finale dell'Amsterdam Arena il Benfica per 2-1, aggiudicandosi per la prima volta la competizione. Decisivo \u00e8 il gol di Ivanovi\u0107 al 93\u00ba minuto di gioco. I \"Blues\" entrano cos\u00ec nella cerchia dei club vincitori di tutte le competizioni UEFA per club e diventano anche l'unica squadra ad essere contemporaneamente detentrice della Champions League e dell'Europa League, anche se solo per pochi giorni.\nIl Mourinho bis e il breve Hiddink bis (2013-2015).\nIl 3 giugno 2013 Jos\u00e9 Mourinho fa ufficialmente il proprio ritorno sulla panchina del Chelsea, con cui firma un contratto quadriennale. \nNella stagione 2014-2015 arriva il quinto titolo inglese per i \"Blues\", con otto punti di vantaggio sul Manchester City secondo. La vittoria, ufficiale il 3 maggio, in seguito alla vittoria per 1-0 contro il Crystal Palace a Stamford Bridge, \u00e8 accompagnata dal quinto successo in Coppa di Lega, dove il Chelsea ha la meglio sul nella finale del 1\u00ba marzo 2015 a Wembley battendolo per 2-1. In Europa la squadra \u00e8 eliminata dalla UEFA Champions League pur non avendo perso alcuna partita nella competizione. Decisivo \u00e8 il confronto degli ottavi di finale contro i francesi del PSG per la regola dei gol fuori casa (pareggio per 1-1 al Parco dei Principi, pareggio per 2-2 dopo i tempi supplementari a Stamford Bridge, nonostante i \"Blues\" fossero in superiorit\u00e0 numerica per via di un cartellino rosso comminato a Zlatan Ibrahimovi\u0107 dopo soli trenta minuti di gioco).\nNel 2015-2016 i \"Blues\" di Mourinho partono male, perdendo la Supercoppa d'Inghilterra (1-0) contro l', e cominciano male anche in campionato. Da agosto a novembre vincono solo 5 delle 19 partite disputate, cos\u00ec il 17 dicembre, dopo la sconfitta per 2-1 sul campo del Leicester, il portoghese \u00e8 esonerato. Gli subentra Guus Hiddink, di nuovo alla guida della squadra dopo sette anni. Con l'olandese la squadra risale in campionato fino a chiudere al decimo posto in classifica, viene eliminata ai quarti di finale di FA Cup dall' (2-0) e dalla UEFA Champions League agli ottavi di finale dal (vittorioso per 2-1 sia in casa sia in trasferta). Il club londinese non riesce dunque a raggiungere un piazzamento valido per la partecipazione alle coppe europee, rimanendone fuori dopo diciannove stagioni consecutive.\nIl biennio di Conte: titolo all'esordio e poi FA Cup (2016-2018).\nGi\u00e0 il 4 aprile 2016, durante la gestione Hiddink, il Chelsea annuncia ufficialmente il nuovo allenatore per la stagione seguente: \u00e8 Antonio Conte, all'epoca impegnato come CT della nazionale italiana. Il tecnico leccese firma un triennale e caldeggia gli acquisti dei centrocampisti Marcos Alonso e N'Golo Kant\u00e9, che diventano due perni dell'undici titolare. Il Chelsea, libero dagli impegni europei, nel 2016-2017 prevale sulle rivali di campionato grazie a una solida difesa, a un centrocampo di qualit\u00e0 e a un attacco prolifico formato da Diego Costa, Eden Hazard e Pedro. La squadra di Conte vince per la sesta volta il titolo inglese, con due giornate di anticipo rispetto alla fine del torneo. Nella stessa stagione giunge per la dodicesima volta in finale di FA Cup, dove \u00e8 sconfitta dall' (2-1).\nLa stagione 2017-2018 si apre con una nuova sconfitta contro l'Arsenal, che nella gara che assegna la Supercoppa d'Inghilterra vince per 4-1 ai tiri di rigore dopo l'1-1 dei 90 minuti. La stagione sar\u00e0 pi\u00f9 negativa sul piano dei risultati. Il Chelsea, dopo aver superato come secondo classificato un difficile girone, viene eliminato dalla UEFA Champions League agli ottavi di finale dal , mentre in campionato non riesce a difendere il titolo, chiudendo la classifica al quinto posto e fallendo l'obiettivo minimo della qualificazione in UEFA Champions League. La vittoria, per l'ottava volta, della FA Cup, raggiunta battendo in finale il per 1-0, non riesce a ricucire i rapporti tra Conte e la societ\u00e0, che il 13 luglio 2018 annuncia l'esonero del tecnico italiano.\nSarri e la vittoria dell'Europa League (2018-2019).\nIn sostituzione di Conte viene ingaggiato un altro italiano, Maurizio Sarri, che esordisce in partite ufficiali con una sconfitta per 2-0 nella gara di Supercoppa d'Inghilterra contro il . Il City si impone contro i londinesi anche a febbraio nella finale di Coppa di Lega, per 4-3 ai tiri di rigore dopo il pareggio a reti bianche. Il Chelsea riesce a raddrizzare una stagione che pareva compromessa ottenendo il terzo posto in campionato e vincendo l'Europa League per la seconda volta, grazie al successo per 4-1 nella finale contro l' a Baku.\nDa Lampard a Tuchel, il secondo titolo europeo (2019-oggi).\nDopo la partenza di Sarri e della stella Hazard, il nuovo corso \u00e8 affidato all'ex bandiera del club Frank Lampard, che nell'agosto 2019 perde il primo trofeo, la Supercoppa europea, ai tiri di rigore contro il , nella prima gara di Supercoppa europea tra due squadre inglesi. La squadra, pur chiudendo con la difesa pi\u00f9 battuta della prima met\u00e0 della classifica del campionato, a un solo gol dal record di gol subiti dal club in un'annata di Premier League, raggiunge, al termine del campionato 2019-2020, il quarto posto utile per la qualificazione alla UEFA Champions League.\nL'estate del 2020 vede il club concludere importanti acquisti, tra cui quelli di Kai Havertz, Hakim Ziyech, Timo Werner e Ben Chilwell, per un esborso complessivo di 250 milioni di euro. La squadra inizia bene la stagione e vince il girone di UEFA Champions League, ma, a causa di una striscia di 2 vittorie in 9 partite, alla fine di gennaio scivola al nono posto in campionato, a 11 punti dal Manchester United capolista: avendo perso 5 delle ultime 8 partite di Premier League, l'allenatore Lampard viene esonerato dopo 19 giornate di campionato, all'indomani della vittoria in FA Cup contro il (3-1). La panchina viene affidata a Thomas Tuchel, che ottiene il quarto posto in campionato, viene sconfitto nella finale di Coppa d'Inghilterra e conduce i suoi alla vittoria della UEFA Champions League, grazie al successo per 1-0 a Porto nella finale contro il ; per i londinesi \u00e8 la seconda affermazione nel massimo torneo continentale. A Belfast, qualche mese dopo, il Chelsea si aggiudica anche, per la seconda volta, la Supercoppa europea, battendo per 7-6 ai tiri di rigore il , dopo l'1-1 dei tempi supplementari.\nNel febbraio 2022, sotto la guida di Tuchel, il Chelsea si aggiudic\u00f2 per la prima volta la Coppa del mondo per club, battendo in finale, allo stadio Mohammed bin Zayed di Abu Dhabi, il per 2-1 dopo i tempi supplementari, e perse la finale di Coppa di Lega a Wembley per 11-10 ai tiri di rigore (0-0 dopo i tempi supplementari) contro il , a causa del decisivo errore nel tiro dal dischetto del portiere Kepa."}
{"id": "1754443", "revid": "834", "url": "https://it.wikipedia.org/wiki?curid=1754443", "title": "Francis Albert Sinatra &amp; Antonio Carlos Jobim", "text": "Francis Albert Sinatra &amp; Antonio Carlos Jobim \u00e8 un album del crooner statunitense Frank Sinatra, realizzato assieme al compositore brasiliano Ant\u00f4nio Carlos Jobim e pubblicato nel 1967 dalla Reprise Records.\nIl disco.\nNel 1962 e 1963 Jobim e Jo\u00e3o Gilberto resero famosa e apprezzata in tutto il mondo la bossa nova. Sinatra arriv\u00f2 a questo passo solo nel 1967, con questo album che \u00e8 quasi un canzoniere di Jobim stesso. Il crooner tent\u00f2 di fare una svolta su musiche pi\u00f9 giovanili per tenere testa ai Beatles, che in quegli anni erano decisamente in vetta alle classifiche sia di Regno Unito che di Stati Uniti.\nIl risultato \u00e8 un album dalle dolci melodie in portoghese che vede il suo apice in \"The Girl from Ipanema\", e da tre standard dell'epoca d'oro statunitense."}
{"id": "1754447", "revid": "1792680", "url": "https://it.wikipedia.org/wiki?curid=1754447", "title": "Rom (popolo)", "text": "I rom (al plurale anche nella forma: \"roma\", in lingua roman\u00ed: \u0159om o rrom) sono uno dei principali gruppi etnici della popolazione e relativa lingua \"roman\u00ed\", conosciuti anche come \"gitani\" o \"zingari\", anticamente originaria dell'India del nord.\nLa caratteristica comune di tutte le comunit\u00e0 che si attribuiscono la denominazione cosiddetta \"rom\" \u00e8 che parlano - o \u00e8 attestato che nei secoli scorsi parlassero - dialetti variamente intercomprensibili, costituenti appunto la lingua roman\u00ed, che studi filologici e linguistici affermano derivare da varianti popolari del sanscrito e che trovano nelle attuali lingue dell'India del nord ovest la parentela pi\u00f9 prossima.\nI rom propriamente detti sono un gruppo etnico che vive principalmente in Europa, distribuiti in una galassia di minoranze presenti principalmente nei Balcani, in Europa centrale e in Europa orientale, bench\u00e9 la loro diaspora li abbia portati anche nelle Americhe e in altri continenti. \nLa disciplina che si occupa di studiare la storia, lingua e cultura dei popoli roman\u00ed \u00e8 la romanologia.\nStoria.\nUn dato costante della storia del popolo rom va rintracciato nella persecuzione che hanno sempre subito: la riduzione in schiavit\u00f9, la deportazione e lo sterminio (antiziganismo).\nLungo la storia che li accompagna fino ad oggi si \u00e8 protratta nel tempo la diffidenza nata al loro primo apparire nel Medioevo europeo: il nomadismo come maledizione di Dio; la pratica di mestieri quali forgiatori di metalli, considerati nella superstizione popolare riconducibili alla magia; le arti divinatorie identificabili come aspetto stregonesco, ecc.\nDi qui la tendenza delle societ\u00e0 moderne a liberarsi di tale presenza anche a costo dell'eliminazione fisica. Tutti i paesi europei adottarono bandi di espulsione nei loro confronti, fino alla programmazione del genocidio dei rom, insieme a quello degli ebrei, durante il nazismo in Germania. \"Porajmos\" o \"Porrajmos\" (in lingua roman\u00ed \u00abdevastazione\u00bb, \u00abgrande divoramento\u00bb), oppure \"Samudaripen\" (\u00abgenocidio\u00bb) indicano il tentativo del regime nazista di sterminare le popolazioni roman\u00ed durante la seconda guerra mondiale.\nDopo la seconda guerra mondiale ha preso forma un movimento che \u00e8 arrivato in occasione del primo congresso nel 1971 a Londra alla creazione dell'Unione Internazionale Roman\u00ed. Questa Unione mira al riconoscimento di un'identit\u00e0 e di un patrimonio culturale e linguistico nazionale senza stato n\u00e9 territorio, cio\u00e8 presente in tutti i paesi europei.\nSi stima che nel mondo ci siano tra i 22 e i 25 milioni di rom. Tuttavia il numero ufficiale di rom \u00e8 incerto in molti paesi. Questo anche perch\u00e9 molti di loro rifiutano di farsi registrare come etnia rom per timore di subire discriminazioni.\nIn Italia, con compiti di mediazione culturale, \u00e8 attiva l'associazione (ente morale) Opera Nomadi.\nIl termine rom.\nOggi, in lingua roman\u00ed, \"rom\" significa \"uomo, marito\" e designa il popolo stesso solamente presso i rom propriamente detti.\nCome per la storia delle origini delle popolazioni di lingua roman\u00ed, anche l'origine del termine rom \u00e8 aperta a diverse ipotesi dibattute tra gli studiosi.\nRom \u00e8 l'autonimo che la maggioranza della popolazione di lingua roman\u00ed utilizza per denominare il proprio gruppo. Si ritiene che questo termine sia strettamente correlato all'etnonimo \u1e0com/\u1e0comba, la cui prima apparizione nei testi sanscriti risale al \"S\u00e1dhanam\u00e1l\u00e1\" (VII secolo d.C.), dove viene narrata l'esistenza di un re \u1e0com, Heruka.\nQuesta ipotesi si basa sull'analogia tra la popolazione dei \u1e0domba o \u1e0domari (in sanscrito \"\u1e0doma\", ma anche \"Domaki, Dombo, Domra, Domaka, Dombar\" e varianti dalla stessa radice), e i dom, un gruppo etnico dalle caratteristiche sedentarie e nomadiche del Medio Oriente. Tra le varie ipotesi, una delle pi\u00f9 suggestive indicherebbe nella radice sanscrita \"\u1e0com\", onomatopeicamente connessa al suono del tamburo, che in sanscrito corrisponde alla parola \"\u1e0camara\" e \"\u1e0camaru\", l'origine del termine.\nI dom medio-orientali hanno una ricca tradizione orale ed esprimono la loro cultura e la loro storia attraverso la musica, la poesia e la danza. (Nell'XI secolo Al Biruni in uno dei suoi scritti fa menzione dei \"\u1e0com\" come musicisti.)\nNel nord-ovest dell'India, ancora oggi, numerosi Jati sono chiamate con il termine \u1e0com, il che induce a ritenere che abbia avuto in passato lo status di un etnonimo. L'esistenza, inoltre, di rovine di antiche fortezze, chiamate \"\"\u1e0comdigarh\", costituirebbe una prova che sia effettivamente esistito il regno dei \"\u1e0com/\u1e0comba\", in seguito distrutto dalla dinastia Gupta, evento che avrebbe provocato la perdita dello status etnico dei \u1e0com e la loro riduzione in Jati di infimo ordine.\nIn base agli studi e le ricerche effettuate sui \"\u1e0com/\u1e0comba\" di oggi (sulla loro cultura, religione, etc.) si ritiene che essi appartengano a una popolazione che aveva abitato l'India prima dell'invasione degli Arii (nel 1500 a.C. circa).\nLe prime ipotesi sulla correlazione tra il termine \"rom\" e i \"\u1e0com/\u1e0comba\" furono formulate dall'orientalista tedesco Hermann Brockhaus nel XIX secolo, e in seguito riprese dall'indologo tedesco August Friedrich Pott (pubblicate in un testo che \u00e8 considerato la base dei moderni studi sui rom (\"Die Zigeuner in Europa und Asien\", 1845).\nHermann Brockhaus trov\u00f2 il termine \u1e0com/\u1e0comba in due importanti testi di letteratura sanscrita bramina: nel \"Kathasaritsagara\" ( \"Oceano di Storie\", una famosa collezione di leggende indiane scritta da Bhatta Somadeva nell'XI secolo) e nel \"Rajatarangini\" (\"Il Fiume dei Re\"\" una collezione scritta da Kalhana, considerato il primo storiografo kashmiri). In entrambi questi testi i \"\u1e0com/\u1e0comba\" appartengono alla casta pi\u00f9 bassa mentre gli autori appartenevano alla pi\u00f9 alta casta, che considerava le popolazioni non arie come estranee al sistema Hindu, che era stato vittorioso sulle popolazioni dell'India.\nIn alcune regioni dell'India di oggi (ad esempio a Benares), sono i \"\u1e0com/\u1e0comba\" che esercitano la funzione di cremare i morti, attivit\u00e0 considerata degradante e \"sporca\". Diversamente nel Rajasthan, nel Punjab e nell'Uttar Pradesh, molti \"\u1e0com\" esercitano il mestiere tradizionale di musicisti e alcuni membri di questo gruppo sono considerati influenti.\nIn India, gruppi simili ai \"\u1e0com/\u1e0comba\", per condizioni sociale e caratteristiche professionali, sono i \"ga\u1e0de lohars\" (\"ga\u1e0d\u00ed\": carro; \"loh\u00e1r\": fabbro), fabbri ambulanti; i \"Badis\" (tra i rom \"Badi/Bodi\" \u00e8 uno dei cognomi pi\u00f9 diffusi) suonatori di musica e acrobati; i \"Badjos\" (\"Bad\u017eo\" \u00e8 un cognome molto diffuso tra i rom dell'Europa dell'est) musicisti; i \"Banjaras\" che sono mercanti fuori casta.\nPrincipali gruppi rom.\nI gruppi principali sono suddivisi in centinaia di sottogruppi o comunit\u00e0 roman\u00e8s (\"enda\u00efa\"). Ogni sottogruppo ha una propria specificit\u00e0 culturale, una propria etica e codice morale e un proprio dialetto della lingua roman\u00ec. \nNon esistono criteri di classificazione antropologici uniformi e le comunit\u00e0 roman\u00e8s hanno assunto nel tempo etnonimi sulla base di diversi criteri: i mestieri e alle attivit\u00e0 esercitati, il dialetto, la regione di residenza o di provenienza, la confessione religiosa, o un patronimico.\nA ogni sottogruppo si fa seguire un'ulteriore divisione per nazionalit\u00e0 (\"n\u00e1tsija\"), quindi per discendenza (\"v\u00edtsa\") prendendo il nome del capostipite, quindi per famiglia, per arrivare all'individuo.\nSulla base dei mestieri (ergonimico) - denominazioni utilizzate soprattutto tra i rom dell'Europa centro- e sud-orientale:\nSulla base della confessione religiosa:\nSu base geografica:\nSu base di patronimico:\nI rom vanno invece distinti da altri popoli roman\u00ed quali:\nSecondo alcuni studiosi, i pavee (in irlandese an lucht si\u00fail) popolo nomade di origine irlandese son imparentati con il popolo rom, ma l'opinione \u00e8 contestata.\nLingua.\nLa lingua roman\u00ed o \"romanes\" (in roman\u00ed: \"rromani \u0107hib\") \u00e8 una lingua indoeuropea parlata, oggigiorno, soltanto da una parte dei popoli roman\u00ed (rom e sinti).\nI parlanti roman\u00ed, in Europa, sono circa 4,6 milioni, il 60-70% dei quali in Europa orientale e nei Balcani.\nIl roman\u00ed \u00e8 l'unica lingua indoaria parlata, quasi esclusivamente, in Europa, fin dai tempi del Medioevo. \u00c8 una lingua che la maggior parte dei linguisti ritiene discenda dalle lingue vernacolari dell'India settentrionale, i \"pracriti\" in contrasto con la lingua letteraria colta dei religiosi, il \"sanscrito\", e che si sarebbe sviluppata indipendentemente proprio per la struttura sociale in caste che gi\u00e0 caratterizzava l'India antica.\nStudi di linguistica e di filologia hanno individuato moltissimi termini della lingua roman\u00ed che derivano dal persiano, dal curdo, dall'armeno, dal greco, che testimonierebbero del tragitto percorso dalle popolazioni rom, dal subcontinente indiano fino in Europa, in un periodo storico compreso tra l'VIII ed il XII secolo d.C.\nOggi il roman\u00ed \u00e8 lingua minoritaria riconosciuta in Austria, Finlandia, Germania e Svezia, lingua ufficiale del distretto di \u0160uto Orizari nella Repubblica di Macedonia e lingua ufficiale di 79 comuni rurali e della citt\u00e0 di Bude\u0219ti in Romania. \nIn Italia, la lingua roman\u00ed non gode di alcuna forma di tutela a livello nazionale, nonostante la presenza storica plurisecolare.\nIl presunto nomadismo \u00e8 stato utilizzato dal legislatore per escludere le comunit\u00e0 parlanti la lingua roman\u00ed dai benefici della legge n. 482 del 1999.\nReligione.\nI rom hanno solitamente adottato la religione del paese di residenza - in Europa, cristianesimo (cattolico e ortodosso, ma anche chiese protestanti in Europa occidentale) e Islam. Nei Balcani la maggioranza dei rom \u00e8 ortodossa, in Italia sono soprattutto cattolici, come in Spagna e in America meridionale.\nStruttura sociale.\nA causa dell'eterogeneit\u00e0 tra le comunit\u00e0 rom, gran parte degli antropologi ed etnologi ritengono possibile indicare in dettaglio solo le dinamiche intra-gruppo che fanno da sfondo agli aspetti sociali e organizzativi del \"gruppo\": la consapevolezza di appartenere all'etnia rom, il desiderio di essere indipendenti e dissociati dai gad\u017ee (gag\u00e9), l'adattabilit\u00e0 e la sopravvivenza alle condizioni che minacciano la propria identit\u00e0 etnica. La struttura sociale del gruppo, in generale, \u00e8 definita dalla \"coscienza collettiva\" determinata dai confini che vengono posti nei confronti dei gag\u00e9, cos\u00ec come nei confronti degli altri gruppi rom e sinti.\nLa famiglia (madre, padre, figli) \u00e8 la struttura base della comunit\u00e0 rom. Oltre essa si pone la \"famiglia estesa\", che comprende i parenti con i quali vengono sovente mantenuti i rapporti di convivenza nello stesso gruppo, comunanza di interessi e di affari. Oltre alla famiglia estesa, presso i rom esiste la \"kump\u00e1nia\", cio\u00e8 l'insieme di pi\u00f9 famiglie non necessariamente unite fra loro da legami di parentela, ma tutte appartenenti allo stesso gruppo e allo stesso sottogruppo o a sottogruppi affini.\nLa tradizionale struttura sociale dei rom \u00e8 rimasta intatta solo presso alcuni piccoli gruppi. Il Porrajmos distrusse la gran parte delle organizzazioni sociali preesistenti tra i gruppi rom e sinti dell'Europa centrale e orientale e i sopravvissuti allo sterminio nazista non furono in grado di ristabilire una nuova identit\u00e0 rom. La politica di assimilazione forzata dei paesi ex socialisti, attraverso il coinvolgimento dei rom nei kolkhoz contribu\u00ec, infine, a mettere fine al carattere nomadico delle popolazioni rom e alla struttura sociale che ne conseguiva. Le differenze storiche e culturali sedimentatesi nel corso della diaspora delle popolazioni rom fino in Europa, durante i secoli precedenti, hanno portato a una disomogeneit\u00e0 tra gruppi, principalmente tra i rom e i sinti, che si \u00e8 sviluppata in differenze linguistiche e sociali.\nAntiziganismo.\nLa storia dei rom e dei sinti \u00e8 una storia di soppressione che va dalla discriminazione quotidiana e persecuzione razzista fino agli internamenti operati dal regime fascista e al genocidio sistematico, perpetrato dal regime nazista. Fin dal loro arrivo in Europa gli \u201czingari\u201d sono stati definiti \u201cstranieri pericolosi\u201d e sono stati accusati di spionaggio, stregoneria, di essere creature diaboliche e spaventose, cos\u00ec come di rifiutare di lavorare per la loro \u201cpredisposizione al furto\u201d.\nLe istituzioni che si occupano dei rom si trovano spesso ad affrontare il problema di un'opinione pubblica ostile, orientata a considerare solo i \u201cdati antisociali\u201d e le \u201cstatistiche criminali\u201d con la conseguenza di individuare nella condizione dei rom un fenomeno di devianza sociale.\nIl modello \u201csegregazionista\u201d che ne consegue, che contempla disuguaglianze a livello della sfera pubblica, prosegue l'assenza di una politica di \u201creale integrazione\u201d.\nI rom vivono in due mondi diversi, due mondi che sono per alcuni aspetti incompatibili, per altri semplicemente paralleli. Il costante rapporto con i \"gag\u00e8\" \u00e8 una relazione del tutto diversa con quella di altri popoli e minoranze etniche. Una relazione che non \u00e8 di \"confine\", in quanto non vi sono \u201cterritori rom\u201d e \u201cterritori non-rom\u201d; n\u00e9 pu\u00f2 essere definita una relazione coloniale, in quanto i gag\u00e8 non hanno mai conquistato i rom, n\u00e9 viceversa. Le popolazioni non-rom costituiscono l'ambiente sociale dove vivono i rom. I rom vivono in mezzo ai gag\u00e8, all'interno di una struttura che \u00e8 destinata da un lato a resistere a tutti i tentativi di genocidio culturale (dopo essere sopravvissuti all'olocausto), dall'altro a sfruttare con successo le risorse economiche e territoriali dei gag\u00e8, convivendo in un'ostilit\u00e0 estrema e collocandosi in tutte le nicchie nelle quali intravedono una possibilit\u00e0.\nSecondo il risultato di una commissione d'inchiesta del Senato della Repubblica Italiana, a costruire l'immagine negativa del popolo rom contribuisce anche l'accattonaggio, specie se affidato a minori o a donne molto anziane. In particolare, il popolo \u00e8 intrappolato nel circolo vizioso della cosiddetta \u201cdiscriminazione statistica\u201d: \u201csiccome pare che in quella comunit\u00e0 ci sia pi\u00f9 devianza, non mi fido e non d\u00f2 lavoro\u201d. Quindi gli individui di quella minoranza non hanno vie di uscita e ripiombano in comportamenti, come l'accattonaggio, fastidiosi per la maggioranza o si procurano reddito con atti delittuosi di varia gravit\u00e0 che rinforzano il pregiudizio statistico.\nRicorrenze.\nL'8 aprile \u00e8 il \"Romano Dives\", la Giornata internazionale dei rom, sinti e camminanti, che commemora il primo congresso mondiale svoltosi a Londra nel 1971, durante il quale \"Djelem Djelem\" fu scelto come inno nazionale di un popolo senza Stato.\nUnione Internazionale Roman\u00ed.\nNel 1971 fu istituita l'organizzazione mondiale dei Rom e sinti, divenuta successivamente l'Unione Internazionale Roman\u00ed (IRU).\nNel 1979, l'ONU riconobbe all'IRU il ruolo di rappresentanza politica globale del popolo ROM, sinti, manouche e gitano. Tuttavia, al 2001 quest'organizzazione non governativa e non territoriale non era qualificata come membro osservatore delle Nazioni Unite.\nL'organizzazione ha una sede a Sibiu, in Romania, e una seconda sede a Praga."}
{"id": "1754449", "revid": "212348", "url": "https://it.wikipedia.org/wiki?curid=1754449", "title": "Jersey devil (videogioco)", "text": ""}
{"id": "1754451", "revid": "33751", "url": "https://it.wikipedia.org/wiki?curid=1754451", "title": "Football League Third Division", "text": ""}
{"id": "1754453", "revid": "33751", "url": "https://it.wikipedia.org/wiki?curid=1754453", "title": "Mercato calcistico", "text": ""}
{"id": "1754454", "revid": "33751", "url": "https://it.wikipedia.org/wiki?curid=1754454", "title": "Football League Second Division", "text": ""}
{"id": "1754456", "revid": "287204", "url": "https://it.wikipedia.org/wiki?curid=1754456", "title": "Reitwein", "text": "Reitwein \u00e8 un comune di 530 abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") di Lebus."}
{"id": "1754458", "revid": "765341", "url": "https://it.wikipedia.org/wiki?curid=1754458", "title": "Lucio Cornelio Balbo (minore)", "text": "Biografia.\nNato a Cadice in Spagna, ed appartenente alla Gens Cornelia, \"homo novus\" dell'epoca augustea, faceva parte della pi\u00f9 autorevole e abbiente aristocrazia cittadina dell'Antica Roma. \nFu rinomato pensatore e letterato, politico e uomo d'azione.\nDa ricordare le numerose campagne militari, tra le quali in qualit\u00e0 di proconsole d'Africa nelle terre prima dei Getuli e poi Garamanti nel 20 a.C. nella Libia sahariana.\nSpedizione militare nel cuore del Sahara.\nLucio Cornelio Balbo, partito da Sabrata, condusse un esercito di una decina di migliaia di uomini nel profondo del deserto del Sahara, raggiungendo prima l'oasi di \"Cydamus\" (oggi Gadames) dopo una marcia di circa 550\u00a0km, piegando poi ad angolo retto verso sud per altri 650\u2013700\u00a0km attraverso l'Hamada el-Hamra, ed infine riuscendo ad occupare i pi\u00f9 importanti centri della regione (come \"Debris\" e \"Baracum\" nell'odierno distretto di Wadi al-Shatii e \"Tabidium\") e la capitale dei Garamanti, \"Garama\" (oggi Germa).\nDa qui potrebbe avere, inoltre, inviato una spedizione esplorativa fino nel Fezzan, forse raggiungendo l'ansa del fiume Niger.\nPer questi successi merit\u00f2 il Trionfo nel Foro romano come risulta anche nei Fasti triumphales.\nLucio Cornelio Balbo fu il primo cittadino romano non nato a Roma a ricevere l'onore del trionfo.\nCosa curiosa \u00e8 che fu anche l'ultimo personaggio non legato alla famiglia imperiale a celebrare un trionfo, costruendo in seguito un nuovo teatro a Roma: il teatro di Balbo con l'annessa \"Crypta Balbi\" (nel 13 a.C.)."}
{"id": "1754462", "revid": "287204", "url": "https://it.wikipedia.org/wiki?curid=1754462", "title": "Treplin", "text": "Treplin \u00e8 un comune di 425 abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") di Lebus."}
{"id": "1754467", "revid": "1573940", "url": "https://it.wikipedia.org/wiki?curid=1754467", "title": "Chiesa delle Sante Faustina e Liberata", "text": "La chiesa delle sante Faustina e Liberata (anche semplicemente delle Sante) si trova sul versante sinistro del fiume Oglio, nel comune di Capo di Ponte in Valcamonica.\nL'attuale struttura risalente al Seicento poggia su una precedente cappella romanica, ora scomparsa tranne per un frammento di abside contenente alcuni affreschi.\nL'interno si presenta a navata singola con volta a botte; contiene delle cappelle laterali con pale attribuite a Lorenzo Marbello. Presso l'altare maggiore vi \u00e8 un paliotto in cuoio rappresentante le due Sante, mentre sopra l'altare vi \u00e8 una pala raffigurante l'ascensione, che \u00e8 attribuita a Palma il Giovane.\nAll'esterno della chiesa, in una cappella, vi \u00e8 un grande masso riportante sei impronte di mano incise. Secondo la tradizione esse rappresentano le mani delle Sante Faustina e Liberata e di San Marcello che impedirono alla pietra di franare sul villaggio di Serio. In passato gli studiosi ritenevano queste impronte di origine preistorica, facenti parte del contesto delle incisioni rupestri della Valle Camonica.\nRecentemente uno studio sul masso, l'area circostante, l'agiografia e l'impostazione iconografica ha messo in dubbio la precedente tesi; \u00e8 quindi probabile che il masso sia stato inciso attorno al XIV secolo, in epoca storica, per innestare un niovo culto cristiano."}
{"id": "1754470", "revid": "281901", "url": "https://it.wikipedia.org/wiki?curid=1754470", "title": "Ruditapes philippinarum", "text": "La vongola verace \"(Ruditapes philippinarum\" [Adams &amp; Reeve 1850]), conosciuta anche come vongola verace filippina o falsa vongola verace, \u00e8 un mollusco bivalve della famiglia Veneridae.\nHabitat e distribuzione.\nOriginaria dell'Oceano Indiano e dell'Oceano Pacifico, nel Mar Mediterraneo (soprattutto nell'Adriatico) \u00e8 stata introdotta per motivi commerciali e sta soppiantando la vongola verace \"Tapes decussatus\". \u00c8 frequente su fondi fangosi a piccola o piccolissima profondit\u00e0.\nDescrizione.\nConchiglia a costolatura grossolana disposta a spirale e con solchi radiali, ben diversa da quella fine di \"T. decussatus\", di colore marrone, spesso marmorizzato o a fasce. I sifoni sono uniti tra di loro. Fino a 4 centimetri di diametro.\nRiproduzione.\nNelle lagune delle zone temperate si riproduce dalla tarda primavera fino all'autunno. Gli adulti sessualmente maturi rilasciano i gameti nella colonna d'acqua, dove avviene la fecondazione. In poche ore gli zigoti si sviluppano in trocofora ed entro 36 ore dalla fecondazione avviene la metamorfosi in veliger o larva D. I veliger attraversano una fase pelagica di circa 14 giorni, prima di raggiungere il fondale.\nPesca.\nIntrodotta in Adriatico per motivi commerciali, viene comunemente venduta nei mercati ittici ed ha un notevole interesse commerciale: in Italia la normativa vigente consente l'appellativo Vongola Verace anche per questo tipo di mollusco, sebbene l'unica \"vongola verace\" autoctona del Mediterraneo sia la \"Venerupis decussata\".\nLe due specie si distinguono per i sifoni, che sono uniti in \"R. philippinarum\" ma separati in \"V. decussata\" e per minime differenze nella superficie esterna delle valve, inoltre le \"R. philippinarum\" hanno il guscio pi\u00f9 pesante e variopinto. Dal punto di vista gastronomico l'autoctona \u00e8 considerata pi\u00f9 pregiata, sia per il guscio sottile, sia per la qualit\u00e0 della parte edibile: pi\u00f9 tenera e delicata. .\nBibliografia.\nPESANTI F., PELLIZZATO M. 2000 - Manuale di allevamento della vongola verace \"Tapes philippinarum\". Veneto Agricoltura, pagg. 1- 74.\n(a cura di) BOATTO V., PELLIZZATO M. 2005 - La filiera della vongola \"Tapes philippinarum\" in Italia. Milano, Franco Angeli Ed., pag 185."}
{"id": "1754472", "revid": "486946", "url": "https://it.wikipedia.org/wiki?curid=1754472", "title": "Falsa vongola verace", "text": ""}
{"id": "1754473", "revid": "486946", "url": "https://it.wikipedia.org/wiki?curid=1754473", "title": "Vongola filippina", "text": ""}
{"id": "1754477", "revid": "110157", "url": "https://it.wikipedia.org/wiki?curid=1754477", "title": "Zeschdorf", "text": "Zeschdorf \u00e8 un comune di 1.410 abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") di Lebus.\nSuddivisione amministrativa.\nIl territorio comunale si divide in 3 zone (\"Ortsteil\"), corrispondenti al centro abitato di Alt-Zeschdorf e a 2 frazioni:"}
{"id": "1754480", "revid": "149727", "url": "https://it.wikipedia.org/wiki?curid=1754480", "title": "Alt-Zeschdorf", "text": ""}
{"id": "1754482", "revid": "149727", "url": "https://it.wikipedia.org/wiki?curid=1754482", "title": "D\u00f6bberin", "text": ""}
{"id": "1754484", "revid": "1442080", "url": "https://it.wikipedia.org/wiki?curid=1754484", "title": "NBA Playoffs 2008", "text": "Gli NBA Playoffs 2008 si conclusero con la vittoria dei Boston Celtics (campioni della Eastern Conference) che sconfissero i campioni della Western Conference, i Los Angeles Lakers.\nEastern Conference.\nPrimo turno.\n(1) Boston Celtics - (8) Atlanta Hawks.\nRISULTATO FINALE: 4-3\nPRECEDENTI NEI PLAYOFF\n(2) Detroit Pistons - (7) Philadelphia 76ers.\nRISULTATO FINALE: 4-2\nPRECEDENTI NEI PLAYOFF\n(3) Orlando Magic - (6) Toronto Raptors.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Cleveland Cavaliers - (5) Washington Wizards.\nRISULTATO FINALE: 4-2\nPRECEDENTI NEI PLAYOFF\nSemifinali.\n(1) Boston Celtics - (4) Cleveland Cavaliers.\nRISULTATO FINALE: 4-3\nPRECEDENTI NEI PLAYOFF\n(2) Detroit Pistons - (3) Orlando Magic.\nRISULTATO FINALE: 4-1\nPRECEDENTI NEI PLAYOFF\nFinale.\n(1) Boston Celtics - (2) Detroit Pistons.\nRISULTATO FINALE: 4-2\nPRECEDENTI NEI PLAYOFF\nWestern Conference.\nPrimo turno.\n(1) Los Angeles Lakers - (8) Denver Nuggets.\nRISULTATO FINALE: 4-0\nPRECEDENTI NEI PLAYOFF\n(2) New Orleans Hornets - (7) Dallas Mavericks.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) San Antonio Spurs - (6) Phoenix Suns.\nRISULTATO FINALE: 4-1\nPRECEDENTI NEI PLAYOFF\n(4) Utah Jazz - (5) Houston Rockets.\nRISULTATO FINALE: 4-2\nPRECEDENTI NEI PLAYOFF\nSemifinali.\n(1) Los Angeles Lakers - (4) Utah Jazz.\nRISULTATO FINALE: 4-2\nPRECEDENTI NEI PLAYOFF\n(2) New Orleans Hornets - (3) San Antonio Spurs.\nRISULTATO FINALE: 3-4\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Los Angeles Lakers - (3) San Antonio Spurs.\nRISULTATO FINALE: 4-1\nPRECEDENTI NEI PLAYOFF\nNBA Finals 2008.\nBoston Celtics - Los Angeles Lakers.\nRISULTATO FINALE\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nDiffusione radiotelevisiva.\nIn Italia le finali sono state trasmesse da SKY Sport.\nStatistiche.\n\"Aggiornate all'11 ottobre 2021\".)"}
{"id": "1754485", "revid": "83531", "url": "https://it.wikipedia.org/wiki?curid=1754485", "title": "Venerupis", "text": "Venerupis \u00e8 un genere di molluschi bivalvi della famiglia Veneridae."}
{"id": "1754486", "revid": "767487", "url": "https://it.wikipedia.org/wiki?curid=1754486", "title": "Distretto di Patna", "text": "Patna \u00e8 un distretto dell'India di 4.709.851 abitanti, che ha come capoluogo Patna."}
{"id": "1754488", "revid": "110157", "url": "https://it.wikipedia.org/wiki?curid=1754488", "title": "The World We Knew", "text": "The World We Knew \u00e8 un album del crooner statunitense Frank Sinatra, pubblicato nel 1967 dalla Reprise Records.\nIl disco.\nArrangiato da cinque persone diverse, \"The World We Knew\" \u00e8 un guazzabuglio di generi, successi, non-successi, piccole perle e stranezze. La famosissima \"Somethin' Stupid\", duetto di Sinatra con la figlia Nancy, arriv\u00f2 al numero 1 della Billboard Hot 100, ma dalla critica \u00e8 solitamente ritenuta \"sciocca e stucchevole\". Spicca anche \"This Town\" con il suo jazz-rock da colonna sonora e \"The World We Knew (Over And Over)\" arrivata in quarta posizione nelle Fiandre in Belgio."}
{"id": "1754502", "revid": "125758688", "url": "https://it.wikipedia.org/wiki?curid=1754502", "title": "Veneridae", "text": "Veneridae \u00e8 una famiglia di molluschi bivalvi."}
{"id": "1754504", "revid": "17654", "url": "https://it.wikipedia.org/wiki?curid=1754504", "title": "Lamento di Arianna", "text": ""}
{"id": "1754505", "revid": "729019", "url": "https://it.wikipedia.org/wiki?curid=1754505", "title": "Veneroidea", "text": "Veneroidea \u00e8 una superfamiglia di molluschi bivalvi."}
{"id": "1754513", "revid": "466539", "url": "https://it.wikipedia.org/wiki?curid=1754513", "title": "Ritratto di Maddalena Strozzi", "text": "Il Ritratto di Maddalena Strozzi \u00e8 un dipinto a olio su tavola (63x45 cm) di Raffaello Sanzio, databile al 1506 circa e conservato negli Uffizi a Firenze.\nStoria.\nIl ritratto venne commissionato dal marito della donna, Agnolo Doni, ricco mercante e mecenate fiorentino, assieme a un proprio ritratto, dopo il matrimonio avvenuto il 31 gennaio 1504. Lo stesso Doni aveva fatto dipingere a Michelangelo il famoso \"Tondo Doni\", oggi agli Uffizi.\nI due ritratti, conservati a palazzo Doni, grazie alla straordinaria introspezione che fece scuola, ebbero un duraturo successo: tra i numerosi che Raffaello dovette eseguire a Firenze, sono gli unici di cui si sia tramandato il nome, fin dai tempi di Vasari.\nL'opera rimase in possesso dei discendenti fino al 1826, quando fu ceduta al granduca Leopoldo II di Toscana. Rispetto al ritratto del marito, il ritratto di Maddalena \u00e8 lievemente anteriore. Radiografie dell'opera hanno mostrato come essa fosse inizialmente ambientata in una stanza con finestra, e altri studi hanno dimostrato come le dimensioni della tavola vennero accorciate per adattarsi in dittico al ritratto del marito.\nCon l'unione di Uffizi e Galleria Palatina, il direttore Eike Schmidt ha portato avanti un riordino alla luce dell'allestimento delle sale dei \"Grandi Uffizi\", e ha riunito nel 2018 questo dipinto e il suo pendant al \"Tondo Doni\" in una nuova sala al secondo piano di quest'ultima galleria.\nDescrizione e stile.\nIl ritratto raffigura la donna seduta su un balcone che rivela, oltre il parapetto, un magnifico panorama, che nel progetto originario era invece un interno. Il taglio \u00e8 estremamente monumentale e il personaggio, ritratto col busto di tre quarti verso sinistra e la testa girata verso lo spettatore, \u00e8 caratterizzato da una sciolta naturalezza.\nL'opera, nell'impostazione generale, \u00e8 palesemente ispirata alla \"Gioconda\" (che Raffaello ebbe la possibilit\u00e0 di vedere in quegli anni) ma sicuramente manca di ogni evocazione allusiva o misteriosa tipica della ritrattistica di Leonardo da Vinci, prediligendo la rappresentazione fedele delle caratteristiche umane: infatti la figura si impone come presenza fisica, col viso pieno, con lo sguardo rivolto all'esterno, ben consapevole del prestigio del suo rango sociale.\nRaffigurata in sontuose vesti, indossa preziosi gioielli che attestano le sue virt\u00f9. La collana portata con fierezza \u00e8 un gioiello in cui incastonate tre pietre differenti, ognuna con un suo preciso significato: lo smeraldo indica la castit\u00e0, il rubino indica la carit\u00e0, lo zaffiro indica la purezza; la grossa perla della collana, a forma di goccia, \u00e8 infine simbolo di fedelt\u00e0 matrimoniale. Il vestito \u00e8 tipico della moda dell'epoca, con ampie maniche estraibili, di colore azzurro e con damascature visibili in controluce: esempi pressoch\u00e9 identici si trovano anche nei ritratti raffaelleschi della \"Gravida\" e della \"Dama col liocorno\". Quest'ultima \u00e8 stata identificata da qualche storico come la vera Maddalena Strozzi, ipotesi per lo pi\u00f9 scartata. Sulle spalle indossa un sottile velo trasparente.\nIl dipinto, pur inserendosi nel preciso contesto della ritrattistica rinascimentale, rinuncia a raffigurare i \"moti dell'animo\", le caratteristiche spirituali e della personalit\u00e0 della donna raffigurata, per dare spazio a una figura pi\u00f9 idealizzata e meno realistica rispetto a quella del ritratto del marito Agnolo Doni, come si conveniva ai ritratti femminili, evidenziando l'elevato status sociale.\nIl paesaggio collinare \u00e8 tipico della scuola umbra, con dolci colline che sfumano in lontananza, punteggiate da segni della presenza umana e da alberelli fronzuti.\nI colori, sia nella figura che nello sfondo, sono esemplari delle ricerche di Raffaello in quegli anni, intonandosi a gradazioni sempre pi\u00f9 corpose e d'effetto.\nSul retro dei due ritratti si trova una rappresentazione a monocromo del mito di Deucalione e Pirra, attribuito a un tardo seguace del Sanzio; in particolare in questa tavola si vede il salvataggio dei due dal diluvio inviato dagli dei."}
{"id": "1754514", "revid": "122243855", "url": "https://it.wikipedia.org/wiki?curid=1754514", "title": "Acquiesce", "text": "Acquiesce \u00e8 un brano della band inglese Oasis, scritto da Noel Gallagher.\nComparve originariamente come b-side del primo singolo del gruppo classificatosi al primo posto nel Regno Unito, \"Some Might Say\", nell'aprile 1995. La sua popolarit\u00e0 fece s\u00ec che fosse inclusa nella raccolta di b-side \"The Masterplan\", lanciato sul mercato nel 1998, dopo che la sua inclusione era stata votata dai fan sul sito ufficiale della band. Proprio nel 1998 fu trasmessa dalle radio negli Stati Uniti per promuovere il lancio dell'album. Raggiunse la posizione numero 36 della Alternative Songs, basata sulla frequenza con cui i pezzi erano trasmessi alla radio.\nLe strofe della canzone sono cantate da Liam Gallagher, il ritornello da Noel (perch\u00e9, afferm\u00f2, Liam non riusciva a raggiungere le note pi\u00f9 alte). Il brano risulta, quindi, il primo a cui abbiano partecipato entrambi i fratelli Gallagher come voce. L'altra canzone degli Oasis in cui entrambi i fratelli cantano insieme \u00e8 \"Let There Be Love\", dal sesto album \"Don't Believe the Truth\", uscito nel maggio 2005, oltre dieci anni dopo il lancio originario di \"Acquiesce\", e la versione live di \"Slide Away\".\nGenesi del brano.\nNoel Gallagher ha affermato di aver scritto il brano nel 1994, mentre era su un treno. Noel doveva raggiungere gli studi della Creation, per le registrazioni dell'album di debutto degli Oasis, \"Definitely Maybe\". All'improvviso il treno si ferm\u00f2 a causa di un guasto e, per ripararlo, ci vollero almeno quattro ore. Nell'intervallo di tempo sorto a causa di questa interruzione, Noel scrisse parti della canzone.. Il titolo \"Acquiesce\" gli venne in mente sentendolo dire da un uomo che stava parlando al telefono. Ancora oggi Liam non sa cosa significhi questa frase. Secondo il booklet presente nella raccolta \"The Masterplan\" (scritto dal compositore e critico musicale Paul Du Noyer), \"La canzone riguarda l'amicizia nel senso pi\u00f9 ampio e non tratta, come spesso creduto, degli stessi fratelli Gallagher\".\n\"Acquiesce\" \u00e8 diventata una delle canzoni preferite dai fan ed \u00e8 suonata frequentemente dal vivo. Numerosi fan degli Oasis ritengono che questa canzone avrebbe dovuto avere un posto nell'album \"(What's the Story) Morning Glory?\", altri credono che fosse degna di essere pubblicata come singolo. Questa era anche l'opinione di Alan McGee, il quale, ascoltato il brano per la prima volta, prov\u00f2 a convincere Noel a pubblicarlo come singolo al posto di \"Some Might Say\". Noel rifiut\u00f2 l'idea perch\u00e9 era fermamente convinto che il lavoro sul singolo fosse completato e non intendeva scrivere un'altra b-side per poi registrarla. Da allora, tuttavia, Noel ha detto che questa e un paio di altre canzoni come \"The Masterplan\" erano due brani \"di peso\", tali da poter essere considerati sia tracce da album che singoli.\nVideo.\nUn primo videoclip promozionale della canzone comprendeva immagini delle performance dal vivo al G-Mex Centre di Manchester, il 14 dicembre 1997, con molte riprese dal dietro le quinte della band in tour. In sede di produzione la parte vocale fu tratta da un'altra performance.\n\"Acquiesce\" fu anche una delle tracce principali dell'EP \"Stop the Clocks\", edito per promuovere l'imminente lancio del greatest hits \"Stop the Clocks\".\nUn nuovo video promozionale fu girato all'Electric Ballroom a Camden, Londra, il 12 settembre 2006, ma non vi compariva il gruppo. Al posto della band interpretava la parte degli Oasis una band composta da sosia giapponesi. In Giappone sono state fatte anche altre riprese."}
{"id": "1754515", "revid": "599013", "url": "https://it.wikipedia.org/wiki?curid=1754515", "title": "Petershagen (disambigua)", "text": ""}
{"id": "1754520", "revid": "892776", "url": "https://it.wikipedia.org/wiki?curid=1754520", "title": "Nick Massi", "text": "Ha cantato con molte band prima di entrare negli allora The Four Lovers nel 1959. Ha lasciato la band nel 1965 e fu rimpiazzato da Charles Calello che a sua volta fu rimpiazzato da Joe Long nello stesso anno.\n\u00c8 morto di cancro nel 2000 nella casa dove risiedeva."}
{"id": "1754523", "revid": "287204", "url": "https://it.wikipedia.org/wiki?curid=1754523", "title": "Mercenaria", "text": "Mercenaria \u00e8 un genere di molluschi bivalvi della famiglia Veneridae."}
{"id": "1754528", "revid": "104252", "url": "https://it.wikipedia.org/wiki?curid=1754528", "title": "San Gottardo (santo)", "text": ""}
{"id": "1754535", "revid": "104252", "url": "https://it.wikipedia.org/wiki?curid=1754535", "title": "San Brendano di Birr", "text": ""}
{"id": "1754536", "revid": "941725", "url": "https://it.wikipedia.org/wiki?curid=1754536", "title": "Alice Perrers", "text": "Biografia.\nAlice Perrers nacque all'incirca nel 1348 e ancora ragazza entr\u00f2 a corte andando al servizio della regina Filippa di Hainaut. Intorno al 1363, quand'era all'incirca quindicenne, divenne l'amante di Edoardo III d'Inghilterra allora cinquantunenne. La loro relazione rimase segreta fino alla morte di Filippa avvenuta nel 1370 quando il re cominci\u00f2 a farle regali sempre pi\u00f9 generosi. Edoardo le regal\u00f2 tutti i gioielli della regina Filippa e la tenuta di Wendover, Buckinghamshire. Una volta il re volle addirittura vederla sfilare come la \"Signora del Sole\", vestita con abiti d'oro.\nIn data sconosciuta Alice spos\u00f2 William Windsoruno, uno dei luogotenenti reali in Irlanda, il che voleva dire che si assentava da casa anche per lunghi periodi. Secondo alcuni storici Alice ebbe da Edoardo almeno tre figli illegittimi: John de Southeray (1364 circa-1393), che spos\u00f2 Maud Percy, nipote per via materna di Henry Plantageneto, Jane e Joan.\nNonostante i molti doni che il re le fece in termini di beni e terreni, gran parte dei suoi successi finanziari furono almeno in parte merito suo. I contemporanei la accusarono di aver sedotto un uomo anziano per averne in cambio beni e propriet\u00e0, ma molte delle sue acquisizioni furono dovute al suo acume per gli affari, all'intelligenza e al saggio uso dei propri contatti che le permisero di diventare una ricca proprietaria terriera. A un certo punto Alice ebbe nelle proprie mani 56 manieri nei dintorni di Londra, ma solo 15 erano stati un dono del re. Fra le sue propriet\u00e0 Alice aveva il castello di Gains, probabilmente nei pressi di Upminster nella cui contea suo padre Richard era stato Sceriffo per molti anni. Nel 1367 le vennero date in custodia le terre di Robert de Tiloil, mentre il 30 giugno 1368 ricevette un gruppo di terreni chiamati \"Manylawes\".\nSi crede che Alice sia stata l'ispirazione per la protagonista de \"Il racconto della Donna di Bath\", opera di Geoffrey Chaucer e che la sua figura possa aver ispirato anche lo scrittore medievale William Langland per il personaggio di Lady Mede nel poema \"Piero l'Aratore\". In quest'opera Lady Mede \u00e8 rappresentata come una donna ingioiellata e adorna di vesti lussuose che costituisce, per\u00f2, una distrazione rispetto ai precetti morali. Nel corso della propria vita Alice fu molto vicina a Geoffrey Chaucer e lo support\u00f2 grandemente.\nAlice mor\u00ec nel 1400."}
{"id": "1754538", "revid": "339392", "url": "https://it.wikipedia.org/wiki?curid=1754538", "title": "San Brendano di Clonfert", "text": ""}
{"id": "1754544", "revid": "115750252", "url": "https://it.wikipedia.org/wiki?curid=1754544", "title": "San Bruno di Segni", "text": ""}
{"id": "1754545", "revid": "104252", "url": "https://it.wikipedia.org/wiki?curid=1754545", "title": "San Bruno di W\u00fcrzburg", "text": ""}
{"id": "1754547", "revid": "104252", "url": "https://it.wikipedia.org/wiki?curid=1754547", "title": "San Brunone Bonifacio", "text": ""}
{"id": "1754548", "revid": "247136", "url": "https://it.wikipedia.org/wiki?curid=1754548", "title": "San Camillo de Lellis", "text": ""}
{"id": "1754549", "revid": "104252", "url": "https://it.wikipedia.org/wiki?curid=1754549", "title": "San Cipriano di Calamizzi", "text": ""}
{"id": "1754552", "revid": "287204", "url": "https://it.wikipedia.org/wiki?curid=1754552", "title": "Meretrix", "text": "Meretrix \u00e8 un genere di bivalvi della famiglia Veneridae."}
{"id": "1754553", "revid": "1442080", "url": "https://it.wikipedia.org/wiki?curid=1754553", "title": "Veneziamestre Rugby 2006-2007", "text": ""}
{"id": "1754556", "revid": "76652", "url": "https://it.wikipedia.org/wiki?curid=1754556", "title": "Ernst Otto Fischer", "text": "Biografia.\nNato a Solln, vicino a Monaco, dal padre Karl T. Fischer, professore di fisica all'Universit\u00e0 Tecnica di Monaco, e dalla madre Valentine Danzer, Ernst Otto Fischer si diplom\u00f2 nel 1937. Prima che ebbe terminato il servizio militare obbligatorio scoppi\u00f2 la seconda guerra mondiale e dovette prestare servizio in Polonia, Francia e Russia. Durante un periodo di licenza per lo studio, verso la fine del 1941 cominci\u00f2 a studiare chimica all'Universit\u00e0 Tecnica di Monaco. Alla fine della guerra venne rilasciato dagli americani nell'autunno del 1945 e riprese gli studi laureandosi nel 1949.\nNel 1964 venne eletto membro della sezione Matematica/scienze naturali dell'Accademia bavarese delle scienze. Nel 1969 venne nominato membro dell'Accademia Cesarea Leopoldina e nel 1972 ricevette il dottorato onorario dalla Facolt\u00e0 di Chimica e Farmacia dell'Universit\u00e0 di Monaco.\nAttivit\u00e0 scientifica.\nLavor\u00f2 alla sua tesi di dottorato come assistente del professore Walter Hieber all'Istituto di Chimica inorganica. La tesi era intitolata \"I Meccanismi di Reazione del Monossido di Carbonio con Sali di Nichel(II) in Presenza di Ditioniti e Sulfossilati\". Dopo avere conseguito il dottorato nel 1952, continu\u00f2 a occuparsi della chimica metallorganica dei metalli di transizione pubblicando \"I Complessi Metallici di Ciclopentadieni e Indeni\". Nel 1955 tenne conferenze all'Universit\u00e0 Tecnica e successivamente dal 1957 fu nominato professore. Nel 1964 divenne direttore del Dipartimento di Chimica Inorganica. \nFischer tenne conferenze in tutto il mondo sui complessi metallici dei ciclopentadienili, indenili, olefine e metallo-carbonili. Negli anni 1960, il suo gruppo di ricerca scopr\u00ec un metallo-alchilidene e complessi alchilidinici, che da allora furono chiamati rispettivamente carbeni e carbini di Fischer. In totale pubblic\u00f2 circa 450 articoli e tra le sue molte conferenze all'estero figurano anche quelle all'Universit\u00e0 del Wisconsin (1969), all'Universit\u00e0 della Florida (1971) e al Massachusetts Institute of Technology (1973). \nTra i molti riconoscimenti che ricevette spicca il premio Nobel per la chimica assegnatogli nel 1973, insieme con Geoffrey Wilkinson, \"per il suo lavoro sui composti metallorganici\"."}
{"id": "1754574", "revid": "486946", "url": "https://it.wikipedia.org/wiki?curid=1754574", "title": "Segretario di Stato Vaticano", "text": ""}
{"id": "1754577", "revid": "174925", "url": "https://it.wikipedia.org/wiki?curid=1754577", "title": "Mason-Dixon line", "text": ""}
{"id": "1754579", "revid": "1543377", "url": "https://it.wikipedia.org/wiki?curid=1754579", "title": "Ophiura", "text": "Ophiura (dal greco \"Ophis + ura\", \"coda di Serpente\") \u00e8 un genere di echinodermi appartenenti alla famiglia Ophiuridae.\nDescrizione.\nLe \"Ophiura\" sono contraddistinte da una forma di stella, dal cui corpo centrale si diramano cinque braccia cilindriche sottili, a volte con uno sviluppo elementare o poco articolato, altre con diramazioni poste ad una certa distanza dal disco, oppure serie di biforcazioni a intervalli regolari, a partire dalla zona pi\u00f9 lontana dall'organo.\nL'apparato dirigente ha origine dalla bocca e, passando per l'esofago, si giunge allo stomaco, rappresentato da una sacca."}
{"id": "1754586", "revid": "110157", "url": "https://it.wikipedia.org/wiki?curid=1754586", "title": "Casalcassinese", "text": "Casalcassinese \u00e8 una frazione di settanta abitanti del comune di Acquafondata, in provincia di Frosinone. Si estende in una verde valle all'altitudine di 750 alle pendici della Monna di Casale 1.396 in prossimit\u00e0 del confine molisano. Il paese \u00e8 diviso in una serie di contrade: Collemerino, Collevecchio, la Macerella e il Quadro.\nStoria.\nIl paese ha origini antichissime come conferma un documento dell'anno 787 nell'archivio di Montecassino dove \u00e8 citato in riferimento a spartizioni di terre del conte di Venafro. Successivamente intorno al 1100 il paese insieme ad Acquafondata e Viticuso pass\u00f2 nei territori benedettini. Il passaggio avvenne in quanto Pandolfo e Odoaldo, come scrisse un monaco \u201c\u2026terras nostri monasteri sibi contiguas infestare\u2026\u201d ossia infestavano i territori contigui ai possedimenti di Montecassino, allora l'abate radun\u00f2 l'esercito e obblig\u00f2 i due a cedergli Casale e Acquafondata.\nQuesto territorio ha fatto parte per moltissimo tempo della terra di S.Benedetto e ha risentito per via indiretta dei cambiamenti storici, fino a tutto il settecento sotto i Borboni e successivamente sotto il dominio francese (1800), con il quale il territorio entr\u00f2 ella provincia della Terra di Lavoro. Dopo l'Unit\u00e0 d'Italia, conobbe l'amara esperienza del brigantaggio. Il Novecento \u00e8 segnato dalla triste esperienza della Grande Guerra, 22 casalesi \u201cPer la patria lanciarono l'animo oltre l'ostacolo\u201d e dai tragici avvenimenti del secondo conflitto mondiale che non ha risparmiato questi tranquilli posti a causa della collocazione contigua alla linea Gustav. In quest'ultima occasione si vanno ad aggiungere alle vittime militari \u201cFigli di Casalcassinese che all'Italia donarono la vita\u201d, gli innumerevoli caduti civili e inoltre i soprusi che gli abitanti del luogo subirono sia da parte dell'esercito tedesco sia successivamente dei soldati alleati nordafricani. Fu luogo di riorganizzazione delle truppe alleate che cercavano di risalire l'Italia, qui i soldati francesi posizionarono due ospedali militari. C'\u00e8 un cippo in memoria delle 337 salme di soldati francesi e nordafricani sepolti provvisoriamente qui prima del trasferimento al cimitero militare francese di Venafro.\nEventi.\nA Casalcassinese si svolge ogni anno la festa patronale in onore di Antonio di Padova il 17 e 18 agosto e la sagra dei maccheroni sempre nello stesso mese.\nLuoghi di interesse.\nSono da segnalare la Fontana vecchia, realizzata dai monaci benedettini, le Macere dove sono visibili i ruderi del vecchio paese e le Mura del palazzo risalenti all'anno 1000."}
{"id": "1754590", "revid": "2100634", "url": "https://it.wikipedia.org/wiki?curid=1754590", "title": "Regina reginella", "text": "Regina reginella \u00e8 un classico gioco d'infanzia ricreativo di gruppo, pi\u00f9 che altro praticato spontaneamente dai bambini e di rado proposto dagli educatori, a causa della prevalenza della componente di arbitrariet\u00e0, rispetto alla certezza di regole che caratterizza altri giochi, una caratteristica in genere considerata di scarso valore educativo.\nIl gioco.\nUno dei bambini svolge il ruolo della regina (o del re) tutti gli altri degli ambasciatori.\nRegina e ambasciatori si pongono ai due estremi del campo da gioco. Ciascun ambasciatore, a turno, recita la seguente filastrocca:\n(Come tutti i giochi popolari si ritrovano delle varianti:\nLa regina risponde assegnando al giocatore un certo numero di passi, associato ad un animale. Ad esempio: 5 passi da leone, 4 passi da canguro, e cos\u00ec via. Il giocatore deve eseguire il numero di passi assegnato, imitando il relativo animale.\nVince chi raggiunge per primo la regina, diventando regina a sua volta.\nIn pratica la regina ha in mano esito e durata del gioco, perch\u00e9 pu\u00f2 liberamente assegnare ai compagni i passi pi\u00f9 sfavorevoli - come quelli da formica o, addirittura da gambero, che vanno eseguiti all'indietro - oppure quelli che consentono loro di raggiungerla mettendo fine alla gara.\nIl divertimento sta proprio nel ruolo sproporzionato assegnato alla regina, ma anche nella possibilit\u00e0 di impegnarsi per interpretare nel modo pi\u00f9 efficace i passi assegnati, anche quando sfavorevoli, per avanzare il pi\u00f9 possibile."}
{"id": "1754591", "revid": "3115", "url": "https://it.wikipedia.org/wiki?curid=1754591", "title": "Halle (Renania Settentrionale-Vestfalia)", "text": "Halle, ufficialmente \"Halle (Westf.)\", abbreviazione di Halle (Westfalen), letteralmente \"Halle (Vestfalia)\", \u00e8 una citt\u00e0 di abitanti della Renania Settentrionale-Vestfalia, in Germania. Appartiene al distretto governativo di Detmold e al circondario di G\u00fctersloh. A motivo dei numerosi tigli che crescono nel suo territorio la cittadina \u00e8 conosciuta anche come la \"citt\u00e0 dei tigli\" (\"Lindenstadt\").\nGeografia fisica.\nHalle si trova sulla pianura sabbiosa del fiume Ems, sulle pendici meridionali della Foresta di Teutoburgo, che attraversa il territorio cittadino da nord-ovest a sud-est. I punti pi\u00f9 alti sono l'Hengeberg (316 m) and l'Eggeberg (312 m). Il punto pi\u00f9 basso (70 m) si trova nella periferia sudoccidentale della cittadina. Tre ruscelli (Hessel, Rhedaer Bach e Ruthebach) sorgono dal territorio di Halle; hanno la loro fonte nella Foresta di Teutoburgo e confluiscono nel fiume Ems. Il territorio di Halle \u00e8 essenzialmente agricolo, ma ha anche una notevole quantit\u00e0 di aree forestali, nello specifico la Foresta di Teutoburgo e quella di Tatenhausen nonch\u00e9 40 ettari di foresta comunale. Dal punto di vista geologico Halle fa parte del margine nord-orientale della baia di Vestfalia, che ha la forma simile ad una ciotola. Il sottosuolo \u00e8 costituito da marna con un'elevata percentuale di argilla, calcare e marmo, oltre che da arenaria e marna sabbiosa dell'era Mesozoica (Cretacico). Queste pietre si trovano sopra una base di altre pietre che subirono un ripiegamento all'era Paleozoica (Devoniano, Carbonifero). &lt;br&gt;Le aree di Halle vicino alla cresta montuosa si trovano in posizione favorevole per l'utilizzo di fonti di energia geotermica mediante sonde geotermiche e producono calore mediante una pompa di calore.\nClima.\nHalle si trova nella zona temperata dell'Europa centrale con clima oceanico subatlantico. Perci\u00f2 gli inverni sono miti e le estate moderatamente calde. La temperatura media \u00e8 di 8-8,5\u00b0C, anche se verso nord le temperature medie possono essere inferiori e il periodo di fioritura pu\u00f2 iniziare due o quattro settimane pi\u00f9 tardi rispetto alle zone situate a sud. Le precipitazioni sono uniformemente distribuite per tutto l'anno. Nella stazione meteo di Brockhagen, cittadina poco pi\u00f9 a sud di Halle, sono registrate precipitazioni medie annue di 775 mm, superiori alla media tedesca ma inferiori rispetto ad Halle (in direzione nord). Un fattore che incide sul clima \u00e8 l'altitudine (Foresta di Teutoburgo).\nOrigini del nome.\nL'etimologia pi\u00f9 plausibile (sebbene non certa) del nome della citt\u00e0 lo fa derivare dalla parola \"hale\", cio\u00e8 \"sale\".\nStoria.\nHalle \u00e8 situata nella \"Ravensberg Land\" o pi\u00f9 precisamente nella contea di Ravensberg, il cui castello \u00e8 ubicato nella vicina cittadina di Borgholzhausen. Le vicende storiche furono condizionate in particolare dai vescovi di Osnabr\u00fcck, da Napoleone e gli imperatori tedeschi.\nL'area della citt\u00e0 apparteneva fin dai tempi del Sacro Romano Impero alla contea di Ravensberg. Quest'ultima era circondata dai principi di Osnabr\u00fcck, M\u00fcnster, Paderborn e Minden e confinava con il principato di Lippe. In contrasto con tali principati Ravensberg \u00e8 sempre stata propriet\u00e0 secolare, passata successivamente dai Conti di Ravensberg ai loro eredi J\u00fclich. Dopo che questa nobile famiglia si estinse, si estinse anche la contea, che insieme ad altre entr\u00f2 a far parte della casata di Kleve-Mark e circa un secolo pi\u00f9 tardi alla Marca di Brandeburgo, inglobata nel regno di Prussia. Nel 1246 il vescovo Engelberto di Osnabr\u00fcck scambi\u00f2 la chiesa \"tor Halle\", situata nel margine meridionale della sua diocesi, insieme al castello e all'abbazia benedettina di Iburg con la chiesa di Rheda unitamente a tutti i diritti e proventi. Nel documento (datato 9 maggio 1246) che sigilla lo scambio, Halle viene menzionata per la prima volta. Sono gi\u00e0 menzionati nel secolo XI i due villaggi di Oldendorf e Gartnisch, oggi frazioni rispettivamente a est e a ovest di Halle. Nel XVI secolo gli abitanti stimati erano circa 350. Nella citt\u00e0 in quel tempo si stava diffondendo, gradualmente ma cambiando decisamente l'affiliazione religiosa della popolazione, la riforma protestante. Soltanto alcune famiglie nobili rimangono cattoliche, tra le quali i signori del castello di Tatenhausen, sul cui territorio la comunit\u00e0 cattolica di Stockk\u00e4mpen continua ad esistere fino ad oggi.\nIl 17 aprile 1719 ad Halle vennero concessi privilegi dal re Federico Guglielmo I di Prussia e per 150 anni fu capitale del distretto omonimo. A causa della sconfitta prussiana contro Napoleone la citt\u00e0 venne assoggettata dalla Francia tra il 1807 e il 1813. Il confine fra l'Impero francese e il Regno di Vestfalia pass\u00f2 attraverso la citt\u00e0 (in parte lungo il torrente Laibach). Durante questo periodo la popolazione dovette far fronte ai pressanti impegni per finanziare le guerre rivoluzionarie francesi.\nNel 1813 la Prussia riconquist\u00f2 il territorio. Halle venne assegnata alla regione di Minden e alla provincia di Vestfalia, divenendo nuovamente capoluogo del proprio distretto, che rest\u00f2 in gran parte agricolo fino al XIX secolo; le produzioni principali erano grano, lino e canapa. Non c'erano strade lastricate fino al 1844.\nA met\u00e0 dell'Ottocento la citt\u00e0 cambi\u00f2 il suo volto con l'industrializzazione. Il collegamento con la linea ferroviaria \"Haller Willem\" (Bielefeld-Osnabr\u00fcck) dal 1886 svolse un ruolo importante. Vennero costruite una distilleria di brandy (\"Kisker\"), fabbriche di carni surgelate e industrie di lavorazione del legno.\nDopo la Seconda guerra mondiale, conclusasi il 2 aprile 1945 con l'arrivo delle truppe americane, avvenne un altro mutamento significativo: a causa dell'assorbimento e dell'integrazione di un gran numero di rifugiati, sono sorti problemi di natura socio-economica e demografica. Nuove aree residenziali periferiche nacquero nel 1950.\nDopo quasi 160 anni Halle ha perso il suo ruolo di capoluogo distrettuale in seguito ad una riorganizzazione dei circondari; nel 1973 G\u00fctersloh \u00e8 divenuta capoluogo del nuovo distretto amministrativo.\nLa stazione ferroviaria \u00e8 stata rinnovata nel 1999 con i fondi del progetto dell'Expo 2000, esposizione mondiale tenutasi nel 2000 ad Hannover.\nMonumenti e luoghi d'interesse.\nParchi.\nHalle non ha veri e propri parchi. Solamente il Friedhof I (Cimitero I) nei pressi della stazione ferroviaria \u00e8 attrezzato con grandi spazi liberi. Numerosi parchi-giochi, tra i quali quelli che coprono un'area relativamente vasta, ad esempio il parco-giochi Laibach, vengono utilizzati come parchi dalla popolazione.\nMusei.\nHalle vanta dell'unico museo nel mondo \"di opere d'infanzia e adolescenza di artisti importanti\". Soprattutto i quadri dipinti durante l'adolescenza da artisti quali Paul e Felix Klee, August Macke, Ernst Ludwig Kirchner e Pablo Picasso sono il fiore all'occhiello del museo.\nNella rimessa della \"Casa\" \"Kisker\" si possono visitare mostre singole e collettive di arti visive di importanza regionale. Sono esposti opere d'arte contemporanea, sculture, dipinti di acrilico, ad olio, acquarelli nonch\u00e9 fotografie. \nNell'ex fabbrica di cuoio G\u00fcttgemanns hanno preso domicilio pi\u00f9 di quindici artisti e artigiani locali; organizzano regolarmente mostre e rassegne comuni.\nMusica.\nNel mese di febbraio Halle ospita il famoso \"Haller Bachtage\" (\" I giorni di Bach ad Halle\") regionale, con concerti corali e orchestrali, musica da camera e con organo, in scena durante una settimana. In molti casi si possono esibire celebrit\u00e0 internazionali di musica classica (come Peter Schreier, Thomas Quasthoff, Petr Eben).\nMonumenti naturali e aree protette.\nDal punto di vista delle riserve naturali, Halle ha una posizione eccezionale nel circondario di G\u00fctersloh per molti aspetti, dato che, con un totale di sette riserve naturali, ospita la pi\u00f9 grande riserva di tutti i comuni del circondario. Con 939,3 ettari l'area totale coperta dalle riserve costituisce all'incirca il 13,6%. I circa 437 ha (1,77 km2) della Foresta di Tatenhausen sono protetti dalla Direttiva Habitat dell'Unione europea. Quest'area ospita pipistrelli rari, come il vespertilio di Bechstein e il vespertilio dasicneme. Inoltre l'insenatura di Laibach \u00e8 l'habitat ideale per il martin pescatore comune. La riserva \u00e8 l'unico ambiente noto per il \"cerambyx cerdo\", raro in Germania. I biotopi tipici sono i boschi misti di faggio e quercia, con un'elevata percentuale di bosco antico nonch\u00e9 di foreste di frassino e ontano.\nCultura.\nIstruzione.\nEccettuata la scuola universale, Halle offre scuole di ogni tipo e grado. Ci sono innanzitutto quattro scuole elementari (\"Grundschule\"): \nLe scuole secondarie sono le seguenti:\nL'Hauptschule e la Realschule hanno le rispettive sedi nei medesimi locali.\nC'\u00e8 inoltre \ne infine, per l'educazione degli adulti, \nAlcune scuole di Halle hanno importanza oltre Halle, come il \"Berufskolleg\", il \"Kreisgymnasium\" ed il Liceo Popolare di Ravensberg, poich\u00e9 i comuni vicini non hanno nella loro offerta formativa questi tipi di scuole.\nGeografia antropica.\nSuddivisioni amministrative.\nIl territorio di Halle si pu\u00f2 suddividere in 6 zone (\"Ortsteile\"), corrispondenti all'area urbana e a 5 frazioni:\nInfrastrutture e trasporti.\nStrade.\nLa strada statale B 68 attraversa Halle. Per decenni la progettazione dell'autostrada federale A 33 \u00e8 stata politicamente controversa in quanto l'infrastruttura, se da una parte alleggerisce il traffico della statale, dall'altra passa per la Foresta di Tatenhausen, parte della quale \u00e8 protetta dalla Direttiva Habitat.\nFerrovie.\nLe ferrovie regionali fanno la spola tra Bielefeld, Halle e Osnabr\u00fcck. Il servizio \u00e8 gestito dal NordWestBahn che utilizza i treni Talent con velocit\u00e0 fino a 120 km/h. La linea fu inaugurata nel 1886. Gli autobus regionali si dirigono verso Bielefeld, G\u00fctersloh, Werther, Steinhagen, Brockhagen e Versmold. Le autolinee all'interno di Halle sono rinforzate da quattro linee di taxi-bus durante le prime ore del mattino, quelle serali e i fine settimana.\nAeroporti.\nBielefeld, essendo la citt\u00e0 vicina pi\u00f9 grande, non ha un aeroporto commerciale. Gli aeroporti pi\u00f9 vicini sono il M\u00fcnster-Osnabr\u00fcck, a 55 km di distanza, ed il Paderborn-Lippstadt, lontano 70 km. L'aeroporto di Dortmund \u00e8 distante 100 km, quello di Hannover circa 130.\nMobilit\u00e0 urbana.\nHalle si trova lungo quattro percorsi ciclabili. The \"BahnRadRoute Teuto-Senne\" conduce da Osnabr\u00fcck via Halle e Bielefeld a Paderborn. Le strade R3 da Haaksbergen (nei Paesi Bassi) a Bad Pyrmont e R45 da Schledenhausen ad Hainchen passano per H\u00f6rste e Bokel. Anche il \"sentiero benessere\" della Foresta di Teutoburgo, un itinerario circolare di circa 500 km, attraversa Halle. Passano inoltre per Halle quattro itinerari circolari, ciascuno di circa 20 km di lunghezza, sviluppandosi in una forma di quadrifoglio a partire dalla stazione ferroviaria.\nHalle ha una zona pedonale che ospita il mercato settimanale e gli escursionisti trovano segnalati dodici percorsi circolari alternativi.\nAmministrazione.\nGemellaggi.\nHalle \u00e8 gemellata con:"}
{"id": "1754595", "revid": "101083890", "url": "https://it.wikipedia.org/wiki?curid=1754595", "title": "Catherine Montacute, contessa di Salisbury", "text": "Nata Catherine Grandison, figlia di William de Grandison, primo Barone Grandison, spos\u00f2 William Montacute, primo Conte di Salisbury, all'incirca nel 1320.\nI loro figli furono:\nSi dice che re Edoardo III fossi cos\u00ec innamorato della contessa che, pur avendola data in sposa a Montacute, riusc\u00ec a convincerla a divenire sua amante intorno al 1341, dopo aver sgominato un assedio scozzese al Castello di Wark, dove Catherine viveva, mentre suo marito era fuori del paese. Un'opera del teatro elisabettiano, \"Edoardo III\", trae spunto da questa vicenda."}
{"id": "1754597", "revid": "599013", "url": "https://it.wikipedia.org/wiki?curid=1754597", "title": "Elisabetta Moro", "text": "Alta 170 cm, giocava come playmaker.\nCarriera.\nNei club.\nElisabetta Moro \u00e8 cresciuta cestisticamente nella natia Rovigo, dove ha iniziato a giocare a sei anni, emulando il fratello. Nel 1989 viene presa da Cesena, in Serie A1, dove vince lo scudetto cadette del 1990 e quelli juniores nel 1991 e nel 1992. Esordisce anche in prima squadra.\nNel 1992-93 si trasferisce a Porto Sant'Elpidio in A2F, nel 1993-94 torna nella massima serie con la Cestistica Marino. Nel 1994-95 retrocede in Serie A2 con la Simca Viterbo e la stagione seguente gioca in Serie A1F 1995-96 con la Brasilia Basket Femminile Pavia.\nLa Moro gioca poi un quadriennio con la PCR Messina, con cui gioca nella Coppa Ronchetti gi\u00e0 disputata ai tempi di Cesena. Nel 2000-01 passa alla Cras Taranto, ottiene la promozione nella massima serie e il tris scudetto-coppa-supercoppa nel 2002-03. Alla fine della stagione viene eletta come migliore giocatrice italiana vincendo il premio Reverberi. Arriva alla Pallacanestro Schio nel 2003-04 e sino alla stagione 2010-11 anno del ritiro, vince quattro scudetti, una coppa, due supercoppe e l'Eurocoppa.\nIl 3 aprile 2008 ha vinto l'EuroCup, in seguito alla vittoria di Schio a Mosca per 78-69. Il 3 maggio vince anche il campionato italiano, in seguito alla vittoria sulla Phard Napoli.\nGioca ancora a Schio e nel 2010-11 vince sia il campionato che la coppa.\nIn nazionale.\nGi\u00e0 nel giro della nazionale giovanile (bronzo nel 1991 agli Europei Cadetti), il 5 gennaio 2004 ha esordito in nazionale, nella sconfitta contro l'All Star a Bari (72-81)."}
{"id": "1754599", "revid": "59785", "url": "https://it.wikipedia.org/wiki?curid=1754599", "title": "Marco (evangelista)", "text": "Biografia.\nFonti.\nDiverse informazioni sulla vita di Marco sono sparse nel \"Nuovo Testamento\", sufficienti per tratteggiarne il quadro generale.\nAltre informazioni sono contenute nella \"Storia ecclesiastica\" di Eusebio di Cesarea e negli \"Atti apocrifi di Marco\", questi ultimi molto tardivi e quindi di incerta attendibilit\u00e0. Esistono anche altri frammenti apocrifi che parlano di Marco, nonch\u00e9 due \"Martirio di Marco\", uno in arabo e uno in etiopico.\nGiovinezza.\nNacque in Palestina o a Cipro intorno all'anno 20. Poco o nulla si sa della sua giovinezza e della sua famiglia. Dal \"Nuovo Testamento\" \u00e8 noto che era cugino di Barnaba (\"Lettera ai Colossesi\" ) e che quindi era ebreo di stirpe levitica.\nNegli \"Atti degli Apostoli\" vi \u00e8 un primo riferimento preciso su di lui nell'episodio in cui si descrive la liberazione miracolosa di Pietro dalla prigione: \nSecondo il brano sua madre si chiamava dunque Maria e a quel tempo abitava nei pressi di Gerusalemme, alcuni studiosi vedono dunque in Marco il figlio della vedova, proprietaria della casa in cui avvenne l'Ultima Cena e alcune apparizioni di Ges\u00f9 successive alla sua morte. Si noti anche che Marco aveva due nomi, uno gentile e uno ebreo; quello ebreo era Giovanni. A quel tempo era un'usanza abbastanza comune tra gli israeliti: basti ricordare Paolo, che viene indicato anche con il nome di Saulo. In altri passi degli Atti viene chiamato o con il nome di Giovanni o con quello di Marco o con entrambi. Non \u00e8 noto da alcuna fonte se conobbe direttamente Ges\u00f9, ma se abitava a quel tempo a Gerusalemme deve aver perlomeno sentito parlare di lui. Di sicuro \u00e8 noto che, pochi anni dopo la morte del Maestro, gli apostoli e i discepoli si riunivano a casa di sua madre.\nIl fatto che sia l'unico evangelista a menzionare la fuga di un giovinetto che seguiva da lontano gli avvenimenti della cattura di Cristo nell'orto degli ulivi ha fatto supporre che sia egli stesso questo giovinetto: \nTale brano \u00e8 stato comunque oggetto di speculazioni di ogni genere, e si \u00e8 anche supposto che il giovane fuggito nudo potesse essere una figura puramente simbolica oppure - tra gli altri, oltre a Marco - Giovanni di Zebedeo o Giacomo il \u201cfratello\u201d di Ges\u00f9 o un angelo o Ges\u00f9 stesso. Il teologo Raymond Brown ritiene che \"queste ipotesi siano null'altro che immaginativi voli di fantasia\" e osserva altres\u00ec, oltre alla mancanza di alcuna prova in merito, come sia improbabile che il fuggitivo fosse uno dei Dodici sia perch\u00e9 \"il versetto precedente indica che tutti i discepoli erano gi\u00e0 fuggiti\", sia perch\u00e9 \"nella logica della narrativa sicuramente egli non avrebbe potuto andare all'Ultima Cena con gli altri discepoli di Ges\u00f9, indossando solo un lenzuolo [\"sind\u014dn\"] per coprire la propria nudit\u00e0\".\nEt\u00e0 adulta.\nDalla prima lettera di Pietro: \u00e8 riportato che si trovava a Babilonia, zona del Cairo, in Egitto, ove si trovava l'omonima fortezza e si svilupp\u00f2 poi la Chiesa cristiana copta.\nIl passo potrebbe per\u00f2 intendersi anche con la presenza di Marco a fianco di Pietro a Roma. Infatti, nel linguaggio dei primi cristiani, Babilonia indicava anche la Roma pagana e idolatra.\nLa basilica romana di San Marco testimonia la presenza di Marco a Roma, visto che, secondo una tradizione, fu eretta sul luogo in cui sorgeva la casa in cui risiedette l'evangelista nel suo soggiorno nella capitale dell'impero. Essa si trova proprio di fronte al Campidoglio, nel centro dell'antica Roma, e non come l'abitazione di Paolo, nel ghetto ebraico sulla sponda del Tevere. Secondo Eusebio, Pietro e Marco giunsero a Roma per la prima volta \"al principio del Regno di Claudio\" (Hist. eccl., II, 14.6) e, quindi, nel 41 d.C.\nIl fatto che Pietro, nella sua lettera, chiami \"mio figlio\" l'evangelista fa pensare che debba aver ricevuto il battesimo dallo stesso principe degli apostoli.\nDagli \"Atti\" si apprende che part\u00ec insieme a Paolo e a suo cugino per Antiochia. Viene indicato come aiutante di Paolo quando egli predicava a Salamina (Cipro) (\"Atti\" ). In seguito, lo stesso libro ci riferisce che abbandon\u00f2 Paolo, forse spaventato dalle tremende fatiche degli spostamenti dell'apostolo o dalla crescente ostilit\u00e0 che lo stesso incontrava. \nIn seguito alla sua defezione Paolo, partendo per consolidare le chiese della Siria e della Cilicia, si scelse come compagno Sila mentre Marco part\u00ec con suo cugino per Cipro (\"Atti\" ). Questo accadde nel 52. Negli \"Atti\" queste sono le ultime indicazioni sull'evangelista. In seguito Paolo dovette dimenticare questi dissidi in quanto si ritrova Marco a fianco dell'apostolo a Roma nel 62-64, secondo quanto riportato da una lettera di Paolo: \nQualche anno pi\u00f9 tardi lo si ritrova in compagnia di Pietro, che lo cita nella sua prima lettera come indicato in precedenza. Questo dimostra la sua grande attivit\u00e0 svolta negli anni cinquanta non solo a Cipro. Forse era rientrato in oriente prima della persecuzione scatenata da Nerone nel 64, ma Paolo nel 66 lo rivolle con s\u00e9. Come indicato nella sua lettera a Timoteo: \nDopo la morte a Roma del principe degli Apostoli, non vi sono pi\u00f9 notizie certe su Marco. La tradizione lo vuole evangelizzatore in Egitto e fondatore della chiesa di Alessandria, della quale sarebbe stato il primo vescovo.\nLa tradizione cristiana attribuisce, inoltre, a Marco la stesura del vangelo che oggi porta il suo nome, bench\u00e9 secondo alcuni studiosi, anche cristiani, il vangelo sarebbe anonimo e non sarebbe scritto da un testimone oculare. Tale attribuzione a Marco secondo alcuni troverebbe proprio riscontro in indizi che sembrano confermare che l'autore fosse un discepolo di Pietro; il teologo e sacerdote cattolico Raymond Brown evidenzia comunque che, tra gli studiosi, \"pochi oggi accetterebbero questa spiegazione\" anche perch\u00e9 \"il processo formativo dei Vangeli necessit\u00f2 decenni di predicazioni e insegnamenti, dando forma a singoli elementi e a collezioni di storie di miracoli, detti, parabole, etc...\".\nAltra tradizione vuole che Marco - prima di rientrare in Egitto - fosse stato inviato da Pietro nella metropoli alto-adriatica di Aquileia - capoluogo della Regione Venetia et Histria - per curare l'evangelizzazione dell'area nord-est. A Marco si deve la scelta del primo vescovo della chiesa-madre di Aquileia (Ermagora, associato sempre al suo diacono Fortunato). Nella Basilica di Aquileia (la cui cripta \u00e8 affrescata con il ciclo della predicazione di san Marco) e poi nella sede patriarcale di Cividale del Friuli si conservava il \"Vangelo di San Marco\", attribuito dalla tradizione alla stessa mano dell'evangelista. Il testo (in realt\u00e0 tardivo) \u00e8 denominato \"Evangelarium Forojuliense\" ed \u00e8 oggi ripartito in tre parti: una conservata nel Museo archeologico nazionale di Cividale; la seconda nell'archivio capitolare del Duomo di Praga (dono del Patriarca di Aquileia Nicola di Lussemburgo al fratellastro Carlo IV, Sacro Romano Imperatore nel XIV secolo); la terza nella Biblioteca Marciana di Venezia (ambita preda di guerra dopo la conquista del Friuli da parte della Serenissima nel 1420).\nMorte.\nNon vi sono notizie certe su dove, come e quando Marco mor\u00ec. Eusebio sostiene che la sua morte avvenne ad Alessandria d'Egitto, dove venne ucciso facendo trascinare il suo corpo per la citt\u00e0. Tale versione dei fatti viene riportata anche nella \"Legenda Aurea\".\nReliquie.\nLe spoglie del Santo sarebbero state sepolte originariamente ad Alessandria d'Egitto. Nell'anno 828 furono trafugate con uno stratagemma da due mercanti veneziani, Buono da Malamocco e Rustico da Torcello, e trasportate, dopo essere state nascoste in una cesta di ortaggi e di carne di maiale, a Venezia, dove pochi anni dopo venne dato inizio alla costruzione della Basilica intitolata al santo. La primitiva chiesa venne poco dopo sostituita da una nuova nell'832 e ricostuita nuovamente nel 978 (per ovviare alla distruzione a seguito di un incendio scoppiato durante una rivolta nel 976).\nNel 1063 il doge Domenico I Contarini commission\u00f2 la costruzione della basilica attuale: i resti delle precedenti costruzioni furono trasformate in cripta e la nuova basilica venne costruita sopra di essa. La consacrazione della Basilica di Venezia dedicata a San Marco avvenne il 25 aprile 1094. Va osservato che nel frattempo si era persa memoria del luogo esatto ove fossero custodite le reliquie dell\u2019Evangelista (le reliquie erano state nascoste, per timore che venissero trafugate). Leggenda vuole che dopo la Messa di consacrazione della basilica, celebrata dal vescovo, si spezz\u00f2 il marmo di rivestimento di un pilastro della navata destra, a lato dell\u2019ambone e al suo interno comparve la cassetta contenente le reliquie, mentre un profumo dolcissimo si spargeva per la Basilica.\nIl 6 maggio 1811 le reliquie vennero ispezionate. Il 26 agosto 1835 il patriarca Jacopo Monico ne fece solenne esumazione e le trasfer\u00ec in una posizione pi\u00f9 sicura, visto il rischio di allagamento della cripta.\nUn frammento delle reliquie \u00e8 conservato nella chiesa di San Marco in Citt\u00e0 a Cortona, in Toscana, che condivide con Venezia lo stemma comunale del leone alato e il patronato.\nNella cattedrale di San Marco al Cairo, principale chiesa copta ortodossa d'Egitto, si conservano alcune reliquie trasportate dalla Basilica di San Marco a Venezia.\n\u00c8 stato ipotizzato che i resti conservati nella basilica veneziana possano essere invece quelli di Alessandro Magno.\nCulto.\nIl culto di san Marco, per l'importanza religiosa rivestita dalla condizione di evangelista, \u00e8 estremamente diffuso e capillare tra le Chiese cristiane. La sua figura \u00e8 centrale per le Chiese orientali d'Egitto, derivate dall'antico patriarcato di Alessandria, per i patriarcati italiani - oggi soppressi - di Aquileia e di Grado, e per il patriarcato di Venezia loro erede, nella cui chiesa cattedrale, la basilica di San Marco, \u00e8 tuttora conservato il corpo del santo.\nLa festa liturgica \u00e8 il 25 aprile, in occasione della ricorrenza del martirio. Nell'antica Repubblica di Venezia, erano dedicati a san Marco anche il 31 gennaio, ricordo della traslazione a Venezia delle reliquie, e il 25 giugno, data del rinvenimento, nel 1094, del luogo in cui esse erano state occultate (secondo la leggenda, dentro un pilastro).\nPatronati.\nSan Marco \u00e8 patrono dei notai, degli scrivani, dei vetrai, dei pittori su vetro, degli ottici.\nSan Marco \u00e8 patrono dei seguenti comuni italiani:\nIconografia.\nLa raffigurazione di san Marco compare sin dalla prima arte cristiana, assieme a quella degli altri Evangelisti. San Girolamo (IV secolo) argoment\u00f2 come si possano associare i quattro evangelisti con i simboli del \"tetramorfo\" che compaiono nelle profezie di Ezechiele, riprese poi nelle visioni dell'Apocalisse:\nNell'iconografia dell'inizio del V secolo \u2013 come si osserva ad esempio nei mosaici della Basilica di Santa Pudenziana a Roma \u2013 furono tali simboli ad essere rappresentati al posto dei quattro santi: san Marco vi appare come leone alato.\nGi\u00e0 nell'arte bizantina, tuttavia, alcuni mosaici\u00a0\u2013 ad esempio in quelli della Basilica di San Vitale a Ravenna - raffiguravano i quattro evangelisti in forma umana, con in mano il Vangelo e con a fianco i loro simboli. Tale iconografia divenne diffusissima nell'arte romanica, poi in quella gotica. Nelle chiese di tale periodo i quattro santi vennero molto spesso effigiati nelle vele delle volte a crociera, seduti allo scrittoio, intenti alla stesura dei vangeli; talvolta si affiancano a essi i quattro Dottori della Chiesa. Troviamo anche talvolta (ad es. nei bassorilievi che ornano il Battistero di Parma) la raffigurazione dei quattro santi in forme mostruose, ove su un corpo umano alato si erge la testa del loro simbolo.\nLe figure degli evangelisti, e tra esse quella di Marco, compaiono poi nelle rappresentazione degli apostoli che troviamo in ogni espressione dell'arte sacra cristiana. Alcune pale d'altare esprimono una speciale devozione per san Marco, come la celebre tela di Tiziano raffigurante \"San Marco in trono\" nella Basilica di Santa Maria della Salute a Venezia.\nLa narrazione della vita dei santi costitu\u00ec come noto un impegno costante dell'arte sacra.\nPer quanto attiene san Marco, patrono di Venezia, si trovano gi\u00e0 raffigurate scene della sua vita nei mosaici della Basilica di San Marco (XIII secolo).\nNel periodo rinascimentale gli episodi narrati nella \"Leggenda Aurea\" divennero soggetto per numerosi capolavori eseguiti da artisti della scuola veneta. Tra i maggiori esempi la grande tela di Gentile e Giovanni Bellini raffigurante la \"Predica di san Marco ad Alessandria\" e anche le quattro tele di Tintoretto eseguite per la Scuola di San Marco a Venezia, aventi per soggetto \"Il miracolo di san Marco che libera uno schiavo\", \"San Marco salva un saraceno\", \"Trafugamento del corpo di san Marco\", \"Il ritrovamento del corpo di san Marco\".\nImmagini artistiche di San Marco.\nSimbolo del leone.\nTutti e quattro gli evangelisti hanno un simbolo iconico che generalmente viene raffigurato vicino o al posto del santo nelle pitture e nelle sculture. Questi simboli sono associati al Vangelo proprio del santo e al verso dell'Apocalisse 4,7, dove vengono descritti quattro esseri viventi, un leone, un uomo, un vitello ed uno \u00absimile ad aquila mentre vola\u00bb, i quali, attorno a Dio, sono intenti a cantarne le lodi. Il simbolo di san Marco \u00e8 il leone. Il motivo principale sembra essere il fatto che nel Vangelo di Marco viene narrato il maggior numero di profezie che Cristo fece riguardo alla propria risurrezione (Mc 8,31; Mc 9,9; Mc 9,31; Mc 10,34; Mc 14,28), ed il leone rappresenterebbe, in virt\u00f9 della sua fortezza, proprio la risurrezione. Questo in accordo sia con il pensiero del Padre della Chiesa san Gregorio Magno, sia con quanto diceva la glossa della Sacra Bibbia sempre usata (la glossa all'epoca aveva una rilevanza maggiore di quella attuale).\nLo stesso san Gregorio Magno suggerisce anche un secondo motivo, ovvero il leone sarebbe il simbolo di Marco in quanto il suo Vangelo inizia con la voce di san Giovanni Battista che, nel deserto, si eleva simile a un ruggito, preannunciando agli uomini la venuta del Cristo.\nSan Marco evangelista \u00e8 il patrono di Venezia. Secondo un'antichissima tradizione delle Venezie, un angelo in forma di leone alato avrebbe rivolto al santo, naufrago nelle lagune, le parole \u00abPax tibi Marce, evangelista meus. Hic requiescet corpus tuum.\u00bb (Pace a te, Marco, mio evangelista. Qui riposer\u00e0 il tuo corpo.) preannunciandogli che in quelle terre avrebbe trovato un giorno riposo e venerazione il suo corpo.\nLa Repubblica di Venezia assunse il leone alato, detto leone di san Marco come proprio simbolo. Non \u00e8 storicamente provata la tradizione che indica il libro simbolo di pace quando aperto con su scritta la frase \u00ab\u00bb, o di guerra, quando era rappresentato chiuso. Il leone poteva essere rappresentato con il libro chiuso con la zampa sinistra e con una spada nella destra. Il leone di san Marco viene rappresentato infine con due posture: \"andante\", cio\u00e8 in piedi sulle quattro zampe, oppure in \"moleca\", cio\u00e8 seduto. Tuttora \u00e8 il simbolo dei veneti, che hanno come bandiera il leone alato, ripreso dalla tradizione della Serenissima."}
{"id": "1754600", "revid": "15879507", "url": "https://it.wikipedia.org/wiki?curid=1754600", "title": "Bid\u00e9", "text": ""}
{"id": "1754606", "revid": "149727", "url": "https://it.wikipedia.org/wiki?curid=1754606", "title": "Schwedt", "text": ""}
{"id": "1754608", "revid": "1543377", "url": "https://it.wikipedia.org/wiki?curid=1754608", "title": "Ophiura ophiura", "text": "Ophiura ophiura \u00e8 un echinoderma appartenente al genere Ophiura.\nDistribuzione e habitat.\nLe \"O. ophiura\" sono particolarmente diffuse in Norvegia, nelle isole Lofoten, e in Gran Bretagna (precisamente nelle isole scozzesi), oltre che in altri punti del Mare del Nord, nelle acque profonde fino a dieci metri. Questi echinodermi prediligono gli ambienti sabbiosi o fangosi, a volte anche parzialmente paludosi.\nCaratteristiche.\nIn questa stella la colorazione esterna \u00e8 molto ridotta rispetto a quella di altre stelle marine. Questo \u00e8 dovuto alla pi\u00f9 alta necessit\u00e0 di mimetizzazione. Il disco centrale ha un diametro mediamente di tre centimetri. Gli arti sono piuttosto corti, e misurano 3,5 volte il diametro del disco.\nUna specie simile all'\"O. ophiura\" \u00e8 \"O. sarsi\", di grandezza equivalente a questa."}
{"id": "1754610", "revid": "287204", "url": "https://it.wikipedia.org/wiki?curid=1754610", "title": "Ophiuridae", "text": "Ophiuridae \u00e8 una famiglia di echinodermi appartenente all'ordine Ophiurida."}
{"id": "1754614", "revid": "1543377", "url": "https://it.wikipedia.org/wiki?curid=1754614", "title": "Gaglioli", "text": "Gaglioli \u00e8 una frazione del comune di Bevagna (PG).\nIl paese si trova a 347 ed \u00e8 occupato da 28 abitanti . Esso domina la valle del torrente Attone.\nStoria.\nLa storia del paese \u00e8 legata alla presenza del grande Santuario della Madonna delle Grazie; esso sorge a circa 2,5\u00a0km da Bevagna, su un colle a 369 m s.l.m., e dal piazzale antistante ad esso si gode di un notevole panorama sulla Valle Umbra.\nLe informazioni storiche raccontano di un operaio, un tale \"Pancascio\", che nel 1462 costru\u00ec due Maest\u00e0, ai lati della via Flaminia sul Col Pulito, per grazia ricevuta.\nUna delle due edicole o, meglio, l'immagine in essa contenuta, fu ritenuta miracolosa, tanto che il vescovo spoletino Orsini istru\u00ec un processo in merito. Si decret\u00f2, dunque, la costruzione di una chiesa finanziata con le elemosine. L'incarico progettuale fu affidato al perugino Valentino Martelli, che ne costru\u00ec un modello ligneo, ora conservato al Museo Civico di Bevagna. La prima pietra si pose nel 1583 e la chiesa venne affidata alla Confraternita della Misericordia di Bevagna, secondo gli ordini di Sisto V."}
{"id": "1754627", "revid": "167080", "url": "https://it.wikipedia.org/wiki?curid=1754627", "title": "Professore emerito", "text": ""}
{"id": "1754629", "revid": "648716", "url": "https://it.wikipedia.org/wiki?curid=1754629", "title": "Armoriale dei comuni della provincia di Taranto", "text": "Questa pagina contiene le armi (stemmi e blasonature) dei comuni della provincia di Taranto."}
{"id": "1754636", "revid": "228587", "url": "https://it.wikipedia.org/wiki?curid=1754636", "title": "Philippa di Hainault", "text": ""}
{"id": "1754639", "revid": "765197", "url": "https://it.wikipedia.org/wiki?curid=1754639", "title": "Chiesa di Santa Lucia allo Stale", "text": "La chiesa di Santa Lucia allo Stale si trova nella frazione \"Santa Lucia\" del comune di Barberino di Mugello, nei pressi di Firenzuola. Il nome \"Stale\" deriva da \"Ospitale\", un ospizio per i pellegrini, gestito da monaci, risalente al XII secolo.\nStoria e descrizione.\nNel 1048 il conte Guglielmo Bulgaro don\u00f2 ai Benedettini un \"oratorium et ecclesiam\", da destinare ad ospizio per il ricovero dei forestieri. Questo oratorio pass\u00f2 poi ai Cistercensi che occuparono lo Stale, istituendovi una contea. In seguito fu la Repubblica fiorentina ad avere la giurisdizione di questa localit\u00e0 e, attraverso i poggi, costru\u00ec una linea fortificata lunga circa otto chilometri per la salvaguardia del territorio.\nIl Granduca Pietro Leopoldo pose sotto la sua giurisdizione la \"contea dello Stale\". La vecchia \"chiesa di San Salvatore\", che era stata fondata nel 984 insieme al monastero, fu soppressa e nel 1766 ne fu fondata una nuova, nel luogo che in precedenza ospitava un oratorio dedicato a santa Lucia di Siracusa. Questa nuova chiesa, la chiesa di Santa Lucia allo Stale appunto, fu distrutta durante la seconda guerra mondiale ma fu poi ricostruita nel 1946. Sul suo altare maggiore si trova un crocifisso lasciato dalle truppe che occupavano la zona."}
{"id": "1754640", "revid": "1318658", "url": "https://it.wikipedia.org/wiki?curid=1754640", "title": "Dermatofitosi", "text": "La dermatofitosi \u00e8 una infezione micotica superficiale della cute, causata dalle specie di dermatofiti \"Microsporum\", \"Epidermophyton\" o \"Tricophyton\" in grado di parassitare esclusivamente strutture morte, ricche di materiale cheratinico (strato corneo, peli, unghie). A trasmetterla all'uomo possono essere altri uomini o un animale.\nAl tronco e agli arti superiori \u00e8 comunemente chiamata \"tricofizia\" ed \u00e8 caratterizzata da placche squamose ovali o rotonde, con bordi leggermente rilevati e tendenza alla risoluzione al centro. Nel piede si formano piccole vescicole, fissurazioni, prurito, desquamazione e spesso sopravviene un'infezione batterica (il cosiddetto \"piede d'atleta\"). La terapia comprende l'utilizzo di agenti funginei topici, come il tolnaftato, il clotrimazolo, l'acido undecilenico e, in fase di sperimentazione, l'ozono, o di griseofulvina per via orale. Le lesioni ungueali del piede e della mano sono poco sensibili al trattamento topico."}
{"id": "1754641", "revid": "106509566", "url": "https://it.wikipedia.org/wiki?curid=1754641", "title": "Motovaligia", "text": "Le motovaligie, anche dette \"borse da moto\", sono contenitori applicati al telaio della motocicletta, adatti al trasporto di oggetti personali, attrezzi o altro, normalmente costruite in materiale plastico e con accorgimenti per renderle impermeabili all'acqua.\nEtimologia.\nLa definizione \"borse\" deriva dal fatto che, nei primi anni del XX secolo, le motovaligie consistevano in una coppia di borse in cuoio, collegate superiormente, simili alle coppie di bisacce che si utilizzano come accessorio alla sella del cavallo.\nAncora oggi, particolari tipologie di moto, soprattutto custom, adottano borse di quel tipo, pi\u00f9 per motivi estetici che pratici.\nStoria.\nGi\u00e0 negli anni trenta si diffuse l'utilizzo di borse rigide conformate in lamiera, sostituite da quelle in resina fenolica, negli anni sessanta, applicate in modo fisso al veicolo.\nLe motovaligie moderne comparvero negli anni settanta, distinguendosi per i materiali plastici pi\u00f9 morbidi e, nella quasi totalit\u00e0 dei casi, per la possibilit\u00e0 di essere staccate e riattaccate alla struttura che le sostiene, mediante un semplice innesto a baionetta con serratura.&lt;br&gt;\nSempre in quegli anni diviene usuale dotarsi anche di un ulteriore tipo di motovaligia, chiamata \"\"bauletto\".\nTipologie.\nLe motovaligie possono essere costruite in diversi materiali:\nPossono essere fissate in diversi posti:\nMercato.\nMolte case motociclistiche avevano previsto questo accessorio di serie nei loro modelli specificatamente destinati ai centauri amanti del mototurismo, ma anche molte aziende specializzate negli accessori \"aftermarket\" immisero sul mercato prodotti specifici per poter applicare borse laterali (o pi\u00f9 spesso solo il bauletto posteriore) sulle due ruote che ne erano sprovviste in origine.\nDiversi sono i modelli di motocicletta in produzione che prevedevano di serie l'equipaggiamento per i lunghi viaggi tra cui da citare storicamente la BMW (per i suoi modelli \"LT\" e \"RT\") e la Moto Guzzi oltre che la Honda Goldwing, la Kawasaki GTR 1000 e varie altre."}
{"id": "1754643", "revid": "287204", "url": "https://it.wikipedia.org/wiki?curid=1754643", "title": "Pietro Verri (militare)", "text": "Carriera.\nCostretto ad abbandonare prematuramente gli studi per il grave dissesto economico in cui versava la famiglia in seguito alla morte del padre, Pietro Verri si arruol\u00f2 nel 1888 come volontario nel Regio Esercito. Destinato al 36\u00ba reggimento fanteria vi raggiunse il grado di sergente. Nel 1892 tent\u00f2 senza fortuna gli esami di ammissione alla scuola ufficiali, li passer\u00e0 l'anno successivo ottenendo nel 1894 la nomina a sottotenente.\nNel 1896, distaccato dall'Ufficio I, fece parte del Corpo di Spedizione del generale Baratieri in Etiopia quale ufficiale addetto a missioni informative per la zona di Adi-Ugri compiendo numerose azioni di intelligence.\nTornato in Italia, venne ammesso nel 1898 alla Scuola di Guerra. In due anni acquis\u00ec una perfetta conoscenza dell'inglese, del tedesco, dell'amarico, dell'arabo e del tigrino, mostrandosi inoltre versatissimo nelle matematiche superiori, in geologia, geografia e geodesia.\nNel 1900 il colonnello Vincenzo Garioni lo volle quale ufficiale addetto ai servizi informativi del Corpo di spedizione italiano in Cina. Qui Verri si distinse nello scontro di Ku-Nam Siem del 23 novembre 1900 meritando una medaglia d'argento al valor militare e al termine della missione venne promosso sul campo al grado di capitano.\nRientrato in Italia, fu dapprima di stanza al 4\u00ba reggimento di fanteria e poi al reggimento Lancieri di Novara. Ripresi e terminati gli studi alla Scuola di Guerra, fu nuovamente assegnato nel 1904 al comando delle truppe coloniali in Eritrea, dove rimase pi\u00f9 di tre anni. Destinato successivamente all'Istituto Geografico Militare stil\u00f2 un \u00abContributo allo studio geografico dell'Eritrea\u00bb..\nUna nuova missione lo vide impegnato ad Aden dove comp\u00ec importantissime operazioni informative che gli valsero il conferimento della croce di cavaliere dei Santi Maurizio e Lazzaro. Nel 1911 venne quindi inviato in Tripolitania, sotto le mentite spoglie di ispettore portuale, per compiere una ricognizioni esplorativa in vista del prossimo sbarco italiano.\nIl 5 ottobre dello stesso anno fu il primo ufficiale ad entrare a Tripoli alla testa della compagnia di marinai da lui comandata e ribattezzata \"Garibaldini del mare\".\nIl 26 ottobre successivo, a Henni, un campo trincerato nei pressi di Tripoli, due battaglioni della Regia Marina affiancati da alcuni reparti del 4\u00ba Fanteria si scontrano alla baionetta contro una colonna di truppe regolari turche e di cavalleggeri arabi. Il Capitano Verri dopo aver resistito alla carica dei turchi, ordiner\u00e0 un contrattacco nel quale trover\u00e0 la morte. Per questa azione gli venne conferita la massima decorazione al valor militare alla memoria. \nGabriele D'Annunzio gli dedic\u00f2 alcuni versi di \"Merope\" (il \"Libro quarto delle laudi del cielo del mare della terra e degli eroi\"):\nLa yacht armato turco \"Tarabulus\", catturato il 30 settembre 1911 a Prevesa, durante il primo scontro tra le squadre navali italiana e turca, venne ribattezzato in sua memoria \"Capitano Verri\" e incorporato come cannoniera nella Regia Marina, successivamente anche una caserma a Tripoli venne intitolata alla sua memoria. Una lapide, murata in piazza Petrarca a Pavia, ricorda il capitano Verri ai suoi concittadini."}
{"id": "1754645", "revid": "1543377", "url": "https://it.wikipedia.org/wiki?curid=1754645", "title": "Venceslas Kruta", "text": "Biografia.\nDal 1972 ordinario di Protostoria dell'Europa all'\u00c9cole pratique des hautes \u00e9tudes della Sorbona, \u00e8 attualmente Professore Emerito.\nL'ambito privilegiato della sua ricerca \u00e8 l'archeologia e la protostoria d'Europa, con particolare attenzione ai rapporti commerciali e culturali dei popoli dell'Europa centrale con il mondo Mediterraneo nel I millennio a.C.\nMolte sono le sue opere, tra le quali va ricordata \"Les Celtes, histoire et dictionnaire. Des origines \u00e0 la romanisation et au christianisme\", tradotta in italiano nel 2003. Essa \u00e8 considerata un testo di riferimento per ricercatori e studenti.\n\u00c8 membro dell'Istituto Nazionale di Studi Etruschi ed Italici di Firenze e direttore del \"Centre d'\u00e9tudes celtiques\" di Parigi.\nIn qualit\u00e0 di consigliere o direttore, ha collaborato all'allestimento di mostre internazionali tra cui \"I Celti: la prima Europa\" di Palazzo Grassi a Venezia del 1991 e \"Treasures of Celtic Art: a European Heritage\", organizzata dal quotidiano Asahi Shimbun presso il Metropolitan Art Museum di Tokyo.\nOpere.\nDisponibili in italiano:"}
{"id": "1754647", "revid": "1783371", "url": "https://it.wikipedia.org/wiki?curid=1754647", "title": "Plastibody", "text": "I plastibody sono anticorpi artificiali. Sono manufatti, costruiti \"giuntando\" un sito di riconoscimento ad un polimero: il tutto mima il sito di legame di un anticorpo. Il maggior problema nella progettazione di plastibodies \u00e8 la bassa affinit\u00e0 probabilmente legata alla rigidit\u00e0 della struttura. ."}
{"id": "1754648", "revid": "287204", "url": "https://it.wikipedia.org/wiki?curid=1754648", "title": "Monte Collon", "text": "Il monte Collon (3.637\u00a0m s.l.m.) \u00e8 una montagna svizzera delle Alpi Pennine. Si trova nel Canton Vallese al fondo della val d'Herens sopra l'abitato di Arolla.\nDescrizione.\nSi trova non lontano dal confine con l'Italia e dal Colle Collon, colle che collega con la Valpelline.\nLa prima ascensione fu compiuta il 31 luglio 1867 da G.E. Foster con le guide Hans Baumann and Johann Kronig. Gli alpinisti salirono dal versante sud-est e la cresta sud. La prima salita per la cresta ovest, l'attuale via normale, fu compiuta da Arthur Cust e Fredrick Gardiner, con le guide Johannes Knubel e Peter Knubel di Sankt Niklaus del Canton Vallese (3.8.1876)."}
{"id": "1754651", "revid": "1568601", "url": "https://it.wikipedia.org/wiki?curid=1754651", "title": "Monte Ricco", "text": "Il Monte Ricco (330\u00a0m), situato nel comune di Monselice (Padova), \u00e8 una delle cime sud orientali dei Colli Euganei.\nUn tempo intensamente sfruttata perch\u00e9 ricca di trachite, ora il colle offre agli escursionisti diversi ambienti e luoghi di interesse dai quali ammirare infiniti panorami verso l'intero complesso dei Colli Euganei da un lato e verso la pianura padana dall'altro.\n\u00c8 possibile raggiungere la vetta del monte tramite comoda strada asfaltata privata e chiusa al traffico veicolare che, con buona pendenza (10-15%) raggiunge prima una locanda dal tipico colore rosso, quindi l'antico Eremo di Santa Domenica, posto sulla sommit\u00e0.\nDall'Eremo parte in discesa una lunga scalinata che conduce ad una terrazza panoramica sorvegliata dalla statua di Ercole.\nIl monte Ricco \u00e8 solcato da una fitta rete di sentieri, alcuni pianeggianti, altri molto ripidi, e da strade forestali ben percorribili a piedi o in bicicletta. Uno dei percorsi pi\u00f9 frequentati \u00e8 proprio un anello che si sviluppa praticamente attorno al monte alla quota di circa 150\u2013250\u00a0m.\nAdiacente al Monte Ricco vi \u00e8 il cosiddetto Monte Castello, un piccolo promontorio che per\u00f2 non \u00e8 separato dalla montagna principale. Anch'esso, con le sue trincee di guerra, \u00e8 visitabile partendo dal sentiero principale con una deviazione di pochi minuti."}
{"id": "1754652", "revid": "1372005", "url": "https://it.wikipedia.org/wiki?curid=1754652", "title": "Sayn-Wittgenstein", "text": "Sayn-Wittgenstein era una contea nella Germania medievale, situata nella Sauerland dell'attuale Renania Settentrionale-Vestfalia.\nStoria.\nIl Sayn-Wittgenstein fu creato quando il Conte Salentino del Sayn-Homburg spos\u00f2 l'erede della contea del Wittgenstein, la contessa Adelaide di Wittgenstein, nel 1345. Le due contee unificate furono subito note come Sayn-Wittgenstein, anche se il nome divenne ufficiale solo durante il regno del successore di Salentino, il Conte Giovanni.\nSpesso il territorio del Sayn-Wittgenstein veniva diviso tra il nord (intorno a Berlenburg) e il sud (intorno a Bad Laasphe), anche se il confine tra queste due parti si spostava spesso. Nel 1607 il Sayn-Wittgenstein fu diviso in: Sayn-Wittgenstein-Berleburg, Sayn-Wittgenstein-Sayn (i territori originali della contea di Sayn), e Sayn-Wittgenstein-Wittgenstein.\nLa linea anziana infatti si era estinta nel 1606 con il conte Enrico IV, e la contea di Sayn venne annessa dall'elettore di Treviri, verso cui vi era il vincolo feudale, nonostante le proteste del ramo cadetto.\nDa allora la contea fu ripartita tra l'elettore che mantiene il castello di Sayn e gli altri conti sovrani di Hachenburg (-1632), la cui parte pass\u00f2 poi per matrimonio ai Farnrode, Altenkirchen e Bendorf. I cadetti dei Sayn, signori di Marienburg in Valledar, divennero per matrimonio (1345) conti di Wittgenstein, Berleburg (1361) e Laasphe.\nAlla morte del conte Ludovico I di Sayn-Wittgenstein (-1605) i tre figli si divisero la contea.\nA - Sayn und Wittgenstein Berleburg:\n La linea comitale principale, nella divisione dei possessi ebbe con il primogenito Giorgio V (1607-31) la porzione settentrionale della contea con il castello di Berleburg, la citt\u00e0 di Wingeshausen, dapprima data ad Ernesto (1607-1649) con l'exclave costituita dalla vasta signoria di Homburg e Neumagen, peraltro, mai riconosciuta come feudo imperiale e quindi non appartenente ad alcun circolo imperiale.\nNel 1631 si divise in Sayn und Wittgenstein Homburg e in Sayn und Wittgenstein Neumagen. Riunitesi, nel 1694 alla morte di Ludovico Francesco (1684-94) si distaccarono le nuove linee di:\nBerleburg, Cristiano Enrico (1773-1800), divenne principe dell'impero il 4 settembre 1792, mantenendo il voto alla Dieta imperiale (Reichstag) come conte di Wetterau, finch\u00e9 i feudi furono mediatizzati nel 1806 a favore dell'Assia Darmstadt.\nB - Sayn und Wittgenstein Wittgenstein:\n La linea comitale cadetta nella divisione del 1605 ricevette con il figlio secondogenito, Ludovico II (1607-34), la porzione meridionale della contea con il castello di Wittgenstein, i centri di Arfeld e Fischelbach; nel 1657 si suddivise nei due rami di:\nFederico II Carlo (1796-06), principe dell'impero il 20 giugno 1801, dal 1800 al 1806 divenne comproprietario, per matrimonio, della contea imperiale immediata di Limpurg Speckfeld, insieme alle sorelle Carolina (1764-33), sposatasi (1785) con il conte Carlo Guglielmo Ludovico (1763-32) von Isenburg Meerholz, Federica Guglielmina (1767-49) coniugata (1798) col conte Carlo Guglielmo Teodoro (1720-99) von Salm Grumbach, e Luisa (1768-28), coniugata (1791) con il conte poi principe (1817) Emilio (1765-37) von Bentheim-Tecklenburg.\nGiovanni VIII di Hohenstein (1601-57), alleato svedese nella guerra dei Trent'anni, rappresent\u00f2 il Brandeburgo alle trattative per la Pace di Vestfalia. \nDopo la mediatizzazione, dal 1806 al 1815 la contea principesca fu ceduta all'Assia Darmstadt e poi alla Prussia.\nLa linea si estinse nel 1948 e i diritti passarono a Cristiano di Sayn Wittgenstein Berleburg adottato dall'ultimo principe, Augusto.\nC - Sayn und Wittgenstein Sayn: il ramo familiare si costitu\u00ec nel 1607 col terzogenito Guglielmo III (1607-23), ottenendo per\u00f2 la sovranit\u00e0 della piena contea di Sayn l'anno successivo. Gli successe il figlio Ernesto (1623-32). \nPer i contrasti successori sorti alla morte del conte Ludovico (1632-36), l'Elettore di Colonia annett\u00e9 la contea fino al 1648, quando fu deciso di darla alle sorelle Ernestina e Giovannetta, figlie di Ludovico, con la reggenza della madre Luisa Giuliana fino al 1652. Tuttavia, poco dopo la contea venne divisa in:\nNel 1803 la contea fu ceduta ai Nassau Weilburg. Carolina II, regina di Gran Bretagna e moglie di re Giorgio II divenne coerede della contea senza riuscire ad ereditarla; i diritti persi saranno compensati con una indennit\u00e0 al re Giorgio III.\nEntrambe le linee di Berleburg e di Hohenstein, furono ammesse con voto comune al 7\u00ba posto nel banco dei conti di Wetterau (circoli di Vestfalia e Alto Reno), ma vennero mediatizzate nel 1806; dal XIX secolo forniscono alla Prussia molti uomini di stato famosi.\nIl territorio delle due contee di Wittgenstein e di Hohenstein \u00e8 oggi noto come Wittgenstein e fa parte del distretto di Siegen-Wittgenstein, nello stato della Renania Settentrionale-Vestfalia.\nCase comitali.\nConti von Wittgenstein und Battenberg (1200 circa - 1380 circa)\nConti von Sayn Homburg\nConti di Sayn-Wittgenstein (1354\u20131607)\nConti von Sayn und Wittgenstein zu Hachenburg (1605/7-1715)\nConti e contesse von Sayn und Wittgenstein zu Sayn Altenkirchen (1650 circa - 1806)\nConti von Sayn und Wittgenstein zu Vallendar (1657-1775)\nConti zu Sayn und Wittgenstein Berleburg (1607 - fiorenti)\nConti von Sayn und Wittgenstein Hohenstein (1607 - fiorenti)"}
{"id": "1754654", "revid": "1305887", "url": "https://it.wikipedia.org/wiki?curid=1754654", "title": "Macau", "text": ""}
{"id": "1754657", "revid": "767487", "url": "https://it.wikipedia.org/wiki?curid=1754657", "title": "Distretto di Araria", "text": "Araria \u00e8 un distretto dell'India di 2.124.831 abitanti, che ha come capoluogo Araria."}
{"id": "1754658", "revid": "112005789", "url": "https://it.wikipedia.org/wiki?curid=1754658", "title": "La famiglia Antrobus", "text": "La famiglia Antrobus, con sottotitolo \"per il rotto della cuffia\", \u00e8 una commedia del 1942 di Thornton Wilder, il cui titolo originale in inglese era \"The Skin of Our Teeth\".\nNarra la vicenda di una famiglia americana che ironizza, con tutti i suoi alti e bassi, sull'intera specie umana (questo \u00e8 quanto viene anche suggerito dal nome, \"Antrobus\" oppure, meno spesso, \"Antropus\"). Nel corso delle varie epoche, la famiglia \u00e8 costretta continuamente a sottrarsi alle calamit\u00e0 storiche e naturali.\nIl lavoro teatrale fu concepito durante il periodo in cui gli Stati Uniti stavano per fare il loro ingresso nel secondo conflitto mondiale. Portato alla prima con un cast di interpreti assai conosciuti, divenne molto popolare (anche perch\u00e9 \u00e8 adatto alle rappresentazioni di compagnie di dilettanti) e vinse il premio Pulitzer del 1943 per il teatro.\nTrama.\nI tre atti della commedia mostrano, secondo un ordine cronologico, tre periodi diversi della vita di famiglia e del genere umano:\nTematiche.\nSimili ad Adamo ed Eva con i figli, moglie e marito conducono un'esistenza paragonabile a quella di una famiglia americana. Durante lo svolgersi della vicenda, vengono rappresentati disastri biblici e preistorici cui gli Antrobus riescono continuamente a sottrarsi. Tuttavia, la fine del pezzo lascia intuire che l'ennesima salvezza che la famiglia ha raggiunto - per il rotto della cuffia - non \u00e8 portatrice solo di bene, ma significa un'eterna ricaduta negli schemi negativi di tutti i giorni. Cos\u00ec, gli Antrobus sono anche debitori verso se stessi, e verso il mondo, di un approfondito esame di coscienza.\nLa parte ottimistica del messaggio sta senza dubbio nell'eterno sopravvivere al ripetersi delle minacce. La dinamica ciclica del tempo ed il concetto del pezzo teatrale provengono in parte dal romanzo \"Finnegans Wake\"; per l'uso di questa fonte letteraria, Wilder fu criticato fino all'accusa di plagio.\nStile.\nSpesso, la commedia mostra spiccate tendenze verso l'assurdo. Non mancano inoltre stralci di teatro nel teatro, dove si rappresentano le critiche del pubblico o delle discussioni tra il regista e singoli attori che si rifiutano di portare avanti la recitazione della loro parte.\nLa combinazione di diverse ere storiche non fa che sottolineare la mancanza di cambiamenti sostanziali nella sorte e nella natura umana; insieme all'intercalarsi di lunghe pause storiche non raccontate tra un atto e l'altro conferisce al pezzo un suo originale dinamismo.\nRappresentazioni.\n\"The Skin of Our Teeth\" ha debuttato il 15 ottobre 1942 allo Shubert Theatre di New Haven, Connecticut, e poi al Plymouth Theatre di Broadway dal 18 novembre 1942. La regia era di Elia Kazan, gli interpreti Tallulah Bankhead, Fredric March, Florence Eldridge, Montgomery Clift.\nLa prima italiana de \"La famiglia Antropus\", nella traduzione di Gerardo Guerrieri, \u00e8 stata rappresentata il 30 dicembre 1948 al Piccolo Teatro di Milano, per la regia di Giorgio Strehler, scene e costumi di Giulio Coltellacci, arredi di Marco Zanuso, musiche di Fiorenzo Carpi; interpreti principali: Lilla Brignone, Gianni Santuccio, Mario Feliciani, Giovanna Galletti, Lia Angeleri, Alberto Bonucci, Marcello Moretti, Anna Canitano, Nino Cestari, Vittoria Martello. "}
{"id": "1754659", "revid": "324090", "url": "https://it.wikipedia.org/wiki?curid=1754659", "title": "Cai\u00e7ara do Norte", "text": "Cai\u00e7ara do Norte \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Macau."}
{"id": "1754661", "revid": "287204", "url": "https://it.wikipedia.org/wiki?curid=1754661", "title": "Galinhos", "text": "Galinhos \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Macau."}
{"id": "1754663", "revid": "767487", "url": "https://it.wikipedia.org/wiki?curid=1754663", "title": "Distretto di Arwal", "text": "Arwal \u00e8 un distretto dell'India di 588.000 abitanti, che ha come capoluogo Arwal."}
{"id": "1754665", "revid": "110157", "url": "https://it.wikipedia.org/wiki?curid=1754665", "title": "Guamar\u00e9", "text": "Guamar\u00e9 \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Macau."}
{"id": "1754666", "revid": "767487", "url": "https://it.wikipedia.org/wiki?curid=1754666", "title": "Distretto di Aurangabad (Bihar)", "text": "Aurangabad \u00e8 un distretto dell'India di 2.004.960 abitanti, che ha come capoluogo Aurangabad."}
{"id": "1754667", "revid": "1718925", "url": "https://it.wikipedia.org/wiki?curid=1754667", "title": "Distretto di Banka", "text": "Banka \u00e8 un distretto dell'India di 1.608.778 abitanti, che ha come capoluogo Banka."}
{"id": "1754669", "revid": "110157", "url": "https://it.wikipedia.org/wiki?curid=1754669", "title": "Macau (Brasile)", "text": "Macau \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Macau."}
{"id": "1754670", "revid": "767487", "url": "https://it.wikipedia.org/wiki?curid=1754670", "title": "Distretto di Begusarai", "text": "Begusarai \u00e8 un distretto dell'India di 2.342.989 abitanti, che ha come capoluogo Begusarai."}
{"id": "1754671", "revid": "110157", "url": "https://it.wikipedia.org/wiki?curid=1754671", "title": "Lumbini (zona amministrativa)", "text": "Lumbin\u012b (\u0932\u0941\u092e\u094d\u092c\u093f\u0928\u0940 in lingua nepalese, italianizzato in Lumbinii) \u00e8 una ex zona amministrativa del Nepal, famosa per aver dato i natali a Gautama Buddha. Come tutte le zone \u00e8 stata soppressa nel 2015.\nIl territorio ha una superficie di 8,975\u00a0km\u00b2, e una popolazione di 2.526.868 persone (censimento 2001).\nFaceva parte della Regione di Sviluppo Occidentale e il suo capoluogo \u00e8 Butwal.\nGeografia antropica.\nSuddivisioni amministrative.\nLa Zona di Lumbini si suddivide in 6 distretti:"}
{"id": "1754672", "revid": "767487", "url": "https://it.wikipedia.org/wiki?curid=1754672", "title": "Distretto di Bhagalpur", "text": "Bhagalpur \u00e8 un distretto dell'India di 2.430.331 abitanti, che ha come capoluogo Bhagalpur."}
{"id": "1754673", "revid": "287204", "url": "https://it.wikipedia.org/wiki?curid=1754673", "title": "Ophiurida", "text": "Ophiurida \u00e8 un ordine di echinodermi.\nSottordini.\nIn questo ordine sono riconosciuti tre sottordini:"}
{"id": "1754674", "revid": "110157", "url": "https://it.wikipedia.org/wiki?curid=1754674", "title": "S\u00e3o Bento do Norte", "text": "S\u00e3o Bento do Norte \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Macau."}
{"id": "1754676", "revid": "1522738", "url": "https://it.wikipedia.org/wiki?curid=1754676", "title": "Laguna (Brasile)", "text": "Laguna \u00e8 un comune del Brasile nello Stato federato di Santa Catarina, parte della mesoregione del Sul Catarinense e della microregione di Tubar\u00e3o.\nLaguna \u00e8 nota per essere la citt\u00e0 natale di Anita Garibaldi."}
{"id": "1754677", "revid": "256896", "url": "https://it.wikipedia.org/wiki?curid=1754677", "title": "Contea di Sayn-Homburg", "text": "La contea di Sayn-Homburg (da non confondersi con il successivo Stato di Sayn-Wittgenstein-Homburg) era uno stato nella Germania medievale.\nStoria.\nLa contea di Sayn-Homburg nacque come partizione dello Sponheim-Sayn nel 1283. Nel 1345 Salentino, figlio del Conte Goffredo, spos\u00f2 l'erede della contea di Wittgenstein e le contee furono unite, e alla morte di Salentino, furono fuse per formare la contea di Sayn-Wittgenstein."}
{"id": "1754684", "revid": "1543377", "url": "https://it.wikipedia.org/wiki?curid=1754684", "title": "Eriocaulaceae", "text": "Eriocaulaceae \u00e8 una famiglia di piante appartenente all'ordine Eriocaulales secondo la classificazione Cronquist e all'ordine Poales secondo la classificazione APG.\nTassonomia.\nVi appartengono circa specie suddivise in 10 generi:\nMorfologia.\nLa maggior parte delle specie sono erbacee perenni, sebbene alcune siano annuali. La loro morfologia ricorda quella delle famiglie Cyperaceae e Juncaceae e presentano piccoli fiori ad impollinazione anemofila e raggruppati in infiorescenze simili a capolini.\nDistribuzione e habitat.\nSi tratta di una famiglia ad ampia distribuzione, con la maggior diversit\u00e0 riscontrabile nelle regioni tropicali soprattutto dell'America. Pochissime specie sono diffuse nelle regioni temperate: solo 16 vivono negli USA, 2 in Canada e soltanto una (\"Eriocaulon aquaticum\") in Europa.\nGeneralmente vivono nei suoli bagnati e alcune crescono in acque poco profonde."}
{"id": "1754685", "revid": "899609", "url": "https://it.wikipedia.org/wiki?curid=1754685", "title": "Sponheim-Sayn", "text": "Sponheim-Sayn era una contea medievale della Renania-Palatinato e della Renania Settentrionale-Vestfalia, in Germania. Nacque come partizione dello Sponheim-Eberstein nel 1261 e comprendeva le terre della precedente contea di Sayn. Nel 1283 fu divisa in Sayn e Sayn-Homburg."}
{"id": "1754688", "revid": "1305772", "url": "https://it.wikipedia.org/wiki?curid=1754688", "title": "Caic\u00f3", "text": "Caic\u00f3 \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Ocidental."}
{"id": "1754689", "revid": "1305772", "url": "https://it.wikipedia.org/wiki?curid=1754689", "title": "Ipueira", "text": "Ipueira \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Ocidental."}
{"id": "1754691", "revid": "767487", "url": "https://it.wikipedia.org/wiki?curid=1754691", "title": "Che distinta famiglia!", "text": "Che distinta famiglia! \u00e8 un film del 1943 diretto da Mario Bonnard.\nNote.\nCausa gli avvenimenti del 25 luglio 1943 la lavorazione del film fu interrotta o sospesa momentaneamente. Il film, usc\u00ec nelle pubbliche sale, solo alla fine del 1945.\nTrama.\nPer permettere il matrimonio tra una ricca ereditiera con un povero cameriere, il padrone di questi, inventa un finto matrimonio, per vincere la contrariet\u00e0 della famiglia di lei, tutto finisce bene.\nIncassi.\nIncasso accertato sino a tutto il 31 dicembre 1952 \u00a3 7.500.000"}
{"id": "1754692", "revid": "110157", "url": "https://it.wikipedia.org/wiki?curid=1754692", "title": "Jardim de Piranhas", "text": "Jardim de Piranhas \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Ocidental."}
{"id": "1754693", "revid": "599013", "url": "https://it.wikipedia.org/wiki?curid=1754693", "title": "D\u00e9mezi", "text": ""}
{"id": "1754694", "revid": "287204", "url": "https://it.wikipedia.org/wiki?curid=1754694", "title": "Chilophiurina", "text": "Chilophiurina \u00e8 un sottordine di echinodermi appartenente all'ordine Ophiurida."}
{"id": "1754695", "revid": "228587", "url": "https://it.wikipedia.org/wiki?curid=1754695", "title": "S\u00e3o Fernando", "text": "S\u00e3o Fernand\u00f2 \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Ocidental."}
{"id": "1754696", "revid": "167080", "url": "https://it.wikipedia.org/wiki?curid=1754696", "title": "Vae victis!", "text": ""}
{"id": "1754699", "revid": "1305772", "url": "https://it.wikipedia.org/wiki?curid=1754699", "title": "S\u00e3o Jo\u00e3o do Sabugi", "text": "S\u00e3o Jo\u00e3o do Sabugi \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Ocidental."}
{"id": "1754700", "revid": "110157", "url": "https://it.wikipedia.org/wiki?curid=1754700", "title": "Serra Negra do Norte", "text": "Serra Negra do Norte \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Ocidental."}
{"id": "1754701", "revid": "135224", "url": "https://it.wikipedia.org/wiki?curid=1754701", "title": "Dr Pepper", "text": "Dr Pepper \u00e8 una bevanda gassata analcolica di tipo \"soft drink\" distribuita negli USA, in Inghilterra, in Sud America e in alcuni paesi europei dalla Dr Pepper Snapple Group.\n\u00c8 caratterizzata da un aroma molto dolce che ricorda quello delle ciliegie. \u00c8 arrivata sul mercato nel 1885, cio\u00e8 un anno prima rispetto alla Coca-Cola. La Dr Pepper fu diffusa su scala nazionale nel 1904. La sua formula segreta, che conta 23 gusti tra naturali e artificiali, \u00e8 opera del farmacista Charles Alderton. La bibita ha origini texane, infatti il giovane farmacista lavorava al Morrison\u2019s Old Corner Drug Store di Waco, dove la bibita fu testata. Ebbe subito un grande successo e i clienti iniziarono a chiamarla Waco. Quando Alderton cedette la sua ricetta a Morrison, la bevanda fu ribattezzata Dr. Pepper. Il perch\u00e9 della scelta del nome non \u00e8 mai stato chiarito.\nIngredienti.\nDr Pepper \u00e8 una miscela unica di 23 sapori. La formula esatta di Dr Pepper \u00e8 un segreto del proprietario. In alcune nazioni Dr Pepper contiene zucchero invece che sciroppo di mais ad alto fruttosio.\nIl contenuto totale di calorie in una particolare confezione variano in base alla dimensione della confezione: \n100 calorie per 240 ml. (8 fl. oz.), 150 calorie per lattina da 360 ml. (12 oz.), 200 calorie per bottiglia (due porzioni) da 500 ml. (16,9 oz).\nDistribuzione.\n\u00c8 stata commercializzata per la prima volta nel 1885, il che la rende la pi\u00f9 antica marca di bevanda soda prodotta negli Stati Uniti d'America.\nLa bibita \u00e8 presente nella maggior parte del mondo, in paesi come ad esempio gli Stati Uniti d'America, in Canada, in Messico, nel Regno Unito, in Irlanda, in India, in Pakistan, in Cina, in Giappone e quasi tutta l'Oceania. In Italia fece una breve apparizione nel 1989, poi fu ritirata dal mercato nazionale. Nella seconda met\u00e0 degli anni 2010 \u00e8 nuovamente reperibile la versione importata dall'Europa Orientale nella sezione di cibo etnico di alcuni ipermercati, e tramite siti online specializzati. Inoltre \u00e8 servita nei ristoranti di Cucina statunitense.\nNella cultura di massa.\nNella serie noir di dello scrittore Joe R. Lansdale, uno dei due protagonisti, Leonard, ha una dipendenza per i biscotti alla vaniglia e per la bibita Dr Pepper.\nNella sesta puntata della terza stagione di Mad Men, compare un distributore della Dr Pepper, da sfondo alla conversazione tra Don Draper e Lane Pryce.\nNell'anime \"Steins;Gate\" la Dr Pepper viene descritta come la bevanda perfetta per gli scienziati da parte dei protagonisti Rintar\u014d Okabe e Kurisu Makise.\nIn \"Forrest Gump\", il protagonista Forrest adora la Dr Pepper.\nNell'anime \"Kami-sama no memo-ch\u014d\", la protagonista femminile Alice beve esclusivamente come bevanda la Dr Pepper.\nIl cantante e bassista della popolare band \"Christian rock\" \"Skillet\", \"John Landrum Cooper\", ha spesso dimostrato e affermato di essere un grande fan della Dr Pepper.\nNella serie tv \"Preacher\", adattata dall'omonimo fumetto di Garth Ennis, anche Dio beve una Dr Pepper nella sua roulotte.\nNella serie tv Il metodo Kominsky, il protagonista Sandy Kominsky beve abitualmente \"Dr Pepper diet\" e Jack Daniels \"on the rocks.\""}
{"id": "1754703", "revid": "287204", "url": "https://it.wikipedia.org/wiki?curid=1754703", "title": "Timba\u00faba dos Batistas", "text": "Timba\u00faba dos Batistas \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Ocidental."}
{"id": "1754709", "revid": "4175", "url": "https://it.wikipedia.org/wiki?curid=1754709", "title": "Serie A 1972-1973 (rugby a 15)", "text": "La serie A 1972-73 fu il 43\u00ba campionato nazionale italiano di rugby a 15 di prima divisione.\n a girone unico e vide prevalere il per la quarta volta, assoluta e consecutiva, e per la terza volta a seguire il giungere secondo alle spalle del club padovano, nell'occasione per un solo punto di distanza.\nIl CUS Napoli, appena tornato in serie A, retrocedette immediatamente; da segnalare, altres\u00ec, la prima retrocessione del , fino ad allora sempre in massima serie e gi\u00e0 vincitore di tre titoli nazionali."}
{"id": "1754711", "revid": "1372005", "url": "https://it.wikipedia.org/wiki?curid=1754711", "title": "Sayn-Wittgenstein-Sayn", "text": "Sayn-Wittgenstein-Sayn era una contea della Renania-Palatinato, in Germania, che comprendeva le terre della regione di Sayn.\nStoria.\nLa contea di Sayn-Wittgenstein-Sayn venne creata come partizione del Sayn-Wittgenstein nel 1607. Alla morte del conte Guglielmo III nel 1623 senza chiari eredi, i problemi di successione portarono all'annessione della contea da parte dell'Arcivescovato di Colonia. Fu solo con un trattato nel 1648, alla fine della guerra dei trent'anni che fu deciso che la contea dovesse andare alle sorelle Ernestina e Giovannetta, con la reggenza della loro madre Luisa Giuliana. Divisero la contea in Sayn-Wittgenstein-Sayn-Altenkirchen e Sayn-Wittgenstein-Hachenburg poco dopo."}
{"id": "1754712", "revid": "98077", "url": "https://it.wikipedia.org/wiki?curid=1754712", "title": "Postergazione", "text": ""}
{"id": "1754714", "revid": "767487", "url": "https://it.wikipedia.org/wiki?curid=1754714", "title": "Lockheed Martin Transportation &amp; Security Solutions", "text": "Lockheed Martin Transportation and Security Solutions (LMTSS) \u00e8 la struttura commerciale di Lockheed Martin, nata dalla fusione della precedente struttura di \"Lockheed Martin's Air Traffic Management\" (LMATM) con altre diverse entit\u00e0 commerciali di sistemi integrativi.\nLMTSS si concentra sulla gestione del traffico aereo e programmi di sicurezza che coinvolge integrazione di sistemi su larga scala e soluzioni trasformazionali.\nLMTSS ha sede a Rockville, Maryland negli Stati Uniti con gli uffici ad Eagan, Minnesota; Atlantic City, New Jersey e Swanwick, Hampshire nel Regno Unito."}
{"id": "1754719", "revid": "767487", "url": "https://it.wikipedia.org/wiki?curid=1754719", "title": "The Recession", "text": "The Recession \u00e8 il terzo album di Young Jeezy sotto etichetta Def Jam. Inizialmente il titolo dell'album era \"I Am the Trap\", ma Jeezy lo ha voluto cambiare in \"The Recession\".\nIl primo singolo \u00e8 \"Put On\" con la partecipazione di Kanye West e prodotta da Drumma Boy. Nel brano Kanye West fa uso di un effetto chiamato \"auto-tune\", che ha la funzione di modulare la frequenza del timbro vocale e delle eventuali note musicali.\nIl secondo singolo \u00e8 \"Vacation\", pubblicato il 12 agosto 2008 sul suo sito internet, \"www.USDA2DAY.com\". Il brano \u00e8 stato prodotto da The Inkredibles.\nL'uscita dell'album \u00e8 stata spostata al 2 settembre 2008. Originariamente la data di uscita era fissata al 29 luglio 2008 e successivamente spostata al 26 agosto.\nJeezy ha dichiarato a \"106 &amp; Park\" che il materiale contenuto in questo album \u00e8 come il materiale presente nel suo primo album, , dopo aver assunto steroidi.\nIl 26 agosto 2008, l'album completo \u00e8 stato reso disponibile on-line illegalmente.\nTrack listing.\nLa seguente tracklist \u00e8 stata confermata il 14 agosto 2008."}
{"id": "1754725", "revid": "123329354", "url": "https://it.wikipedia.org/wiki?curid=1754725", "title": "Edoardo Torricella", "text": "Biografia.\nDopo aver frequentato la Scuola del teatro drammatico (S.T.D.) di Milano, nel 1956 vince una borsa di studio come allievo attore all'Accademia nazionale d'arte drammatica. Qui conosce Carmelo Bene, suo compagno di corso. Ben presto inizia la carriera d'attore. Da una parte recita nel teatro classico e in vari ruoli per la televisione, contemporaneamente prende parte nel 1962 alla prima edizione del \"Pinocchio\" di Bene.\n\u00c8 stato il fondatore del Teatro del Nonsenso, e a partire dal 1984 si dedica al teatro operando prettamente nei teatri \"off\" di Roma.\n\u00c8 stato il protagonista di \"Atti degli apostoli\" di Roberto Rossellini nel ruolo di san Paolo e del film \"Don Milani\" di Ivan Angeli prodotto dall'Italnoleggio Cinematografico, oltre che del film di ricerca \"La Vita Nova\" da lui scritto, diretto e interpretato.\nHa lavorato in diverse formazioni teatrali tradizionali e d'avanguardia e con Peppino De Filippo e Carmelo Bene. Ha svolto e svolge attivit\u00e0 didattica teatrale.\n\u00c8 direttore artistico della Compagnia Teatrale Il Gruppo fin dalla sua fondazione, compagnia che nel 2008 ha ottenuto la targa d'argento del Presidente della Repubblica.\nFilmografia.\nRegie teatrali e radiofoniche.\nNumerose le sue regie teatrali e radiofoniche (un centinaio circa): queste ultime di sceneggiati e radiodrammi per la Rai, anche su testi propri, alcuni dei quali sono stati tradotti e trasmessi da emittenti nazionali straniere. Un suo testo, con regia propria, nel 1981 ha partecipato al Prix Italia.\nAutore di prosa.\nHa scritto radiodrammi per la Rai, diversi testi e adattamenti per il teatro e la televisione.\nAltri suoi testi:"}
{"id": "1754726", "revid": "110413798", "url": "https://it.wikipedia.org/wiki?curid=1754726", "title": "Monumento nazionale (Zambia)", "text": "Elenco dei monumenti nazionali e di altri luoghi storici dello Zambia.\nNational Heritage Conservation Commission.\nL'organismo competente che cataloga e protegge i monumenti e i luoghi storici nello Zambia, \u00e8 il National Heritage Conservation Commission (NHCC), con sede a Livingstone. Secondo ICOMOS, il NHCC profila il rapporto che non \u00e8 ampiamente disponibile, che elenca oltre 3000 luoghi di eredit\u00e0 storica nello Zambia, includendo:\nTuttavia, soltanto circa 15% della zona della terra del paese \u00e8 esaminato adeguatamente per l'eredit\u00e0 culturale, e data una scarsit\u00e0 dei fondi monetari, la maggior parte dei luoghi elencati non \u00e8 conosciuto.\nSecondo la National Heritage Conservation Commission, legge del 1989, parte 23, i luoghi di eredit\u00e0 storica possono essere dichiarati monumento nazionale dal ministro e da quel momento in poi essere protetti da particolari leggi. Sono elencati qui sotto, raggruppati sotto le varie intestazioni per facilit\u00e0 di riferimento (queste non sono intestazioni usate nella legge)\nLista di altri luoghi storici.\nQuesti non sono monumenti nazionali dichiarati ma sono probabilmente sulla pi\u00f9 grande lista dei luoghi storici della NHCC. \u00c8 una lista informale ed incompleta dei luoghi. Aggiungete per piacere (con i riferimenti se possibile) anche se siete incerti della loro condizione di NHCC."}
{"id": "1754729", "revid": "1005847", "url": "https://it.wikipedia.org/wiki?curid=1754729", "title": "Deputati della XVI legislatura della Repubblica Italiana", "text": "Questo elenco riporta i nomi dei deputati della XVI legislatura della Repubblica Italiana dopo le elezioni politiche del 2008 per gruppo parlamentare di adesione nella \"composizione storica\".\nModifiche intervenute.\nModifiche intervenute nella composizione dei gruppi.\nGruppo misto.\nCentro Democratico.\nIl 17 luglio 2012 lascia la componente Santo Domenico Versace, che aderisce al gruppo misto/Non iscritti.\nIl 13 novembre 2012 lascia la componente Giuseppe Vatinno, che aderisce a Italia dei Valori.\nIl 21 dicembre 2012 la componente muta denominazione da Alleanza per l'Italia in Centro Democratico."}
{"id": "1754732", "revid": "599013", "url": "https://it.wikipedia.org/wiki?curid=1754732", "title": "Sayn-Wittgenstein-Hachenburg", "text": "Sayn-Wittgenstein-Hachenburg (talvolta chiamato \"Sayn-Hachenburg\") era una contea tedesca situata nella Renania-Palatinato, vicino al fiume Sieg.\nStoria.\nQuando il Conte Guglielmo III di Sayn-Wittgenstein-Sayn mor\u00ec nel 1623 senza chiari eredi, l'Arcivescovato di Colonia prese possesso della contea fino alla soluzione del problema della successione. Si risolse il tutto con un trattato nel 1648 quando la contea fu assegnata congiuntamente alle principesse Ernestina e Giovannetta, due sorelle nipoti (per parte di nonno) del Conte Guglielmo, mentre loro madre la Contessa Luisa Giuliana divenne reggente. Poco dopo la firma del trattato la contea fu divisa in due parti.\nLa parte di Ernestina fu chiamata Sayn-Wittgenstein-Hachenburg, quella di Giovannetta Sayn-Wittgenstein-Sayn-Altenkirchen. La madre delle due rimase reggente di entrambe le contee fino al 1652 quando Giovannetta ed Ernestina presero ciascuna il controllo delle rispettive contee. Il Sayn-Wittgenstein-Hachenburg fu ereditato dalla contessa Maddalena Cristina nel 1661 alla morte di Ernestina.\nPass\u00f2 ai Burgravi di Kirchberg nel 1715, poi ai Conti di Nassau-Weilburg nel 1799 e successivamente ai Conti di Sayn-Wittgenstein-Berleburg nel 1803. Il titolo fu tramandato lungo la linea femminile e al momento \u00e8 del Gran Duca di Lussemburgo"}
{"id": "1754742", "revid": "17654", "url": "https://it.wikipedia.org/wiki?curid=1754742", "title": "Arianna (Monteverdi)", "text": ""}
{"id": "1754745", "revid": "289247", "url": "https://it.wikipedia.org/wiki?curid=1754745", "title": "Batman, cavaliere della notte", "text": ""}
{"id": "1754753", "revid": "767487", "url": "https://it.wikipedia.org/wiki?curid=1754753", "title": "Distretto di Bhojpur (India)", "text": "Bhojpur \u00e8 un distretto dell'India di 2.233.415 abitanti, che ha come capoluogo Arrah."}
{"id": "1754757", "revid": "767487", "url": "https://it.wikipedia.org/wiki?curid=1754757", "title": "Distretto di Buxar", "text": "Buxar \u00e8 un distretto dell'India di 1.403.462 abitanti, che ha come capoluogo Buxar."}
{"id": "1754759", "revid": "1226", "url": "https://it.wikipedia.org/wiki?curid=1754759", "title": "Le due Tigri (romanzo)", "text": ""}
{"id": "1754760", "revid": "767487", "url": "https://it.wikipedia.org/wiki?curid=1754760", "title": "Distretto di Darbhanga", "text": "Darbhanga \u00e8 un distretto dell'India di 3.285.473 abitanti, che ha come capoluogo Darbhanga."}
{"id": "1754761", "revid": "767487", "url": "https://it.wikipedia.org/wiki?curid=1754761", "title": "Distretto del Champaran Orientale", "text": "Il Champaran Orientale \u00e8 un distretto dell'India di 3.933.636 abitanti che ha come capoluogo Motihari."}
{"id": "1754763", "revid": "767487", "url": "https://it.wikipedia.org/wiki?curid=1754763", "title": "Distretto di Gaya", "text": "Gaya \u00e8 un distretto dell'India di 3.464.983 abitanti, che ha come capoluogo Gaya."}
{"id": "1754765", "revid": "767487", "url": "https://it.wikipedia.org/wiki?curid=1754765", "title": "Distretto di Gopalganj (India)", "text": "Gopalganj \u00e8 un distretto dell'India di 2.149.343 abitanti, che ha come capoluogo Gopalganj."}
{"id": "1754766", "revid": "767487", "url": "https://it.wikipedia.org/wiki?curid=1754766", "title": "Distretto di Jamui", "text": "Jamui \u00e8 un distretto dell'India di 1.397.474 abitanti, che ha come capoluogo Jamui."}
{"id": "1754767", "revid": "767487", "url": "https://it.wikipedia.org/wiki?curid=1754767", "title": "Distretto di Jehanabad", "text": "Jehanabad \u00e8 un distretto dell'India di 1.511.406 abitanti, che ha come capoluogo Jehanabad."}
{"id": "1754768", "revid": "186864", "url": "https://it.wikipedia.org/wiki?curid=1754768", "title": "Lago di Osiglia", "text": "Il lago di Osiglia \u00e8 un bacino artificiale situato nel comune di Osiglia (SV) in val Bormida.\nGeografia.\nCon 3\u00a0km di lunghezza e la capienza di 13 milioni di metri cubi d'acqua quello di Osiglia \u00e8 il maggior lago della provincia di Savona. Una strada lo costeggia sul lato destro e a met\u00e0 circa della lunghezza \u00e8 attraversato dal \"ponte di Manfrin\", dal nome del progettista, che permette il collegamento con una piccola frazione abitata. \u00c8 area protetta di interesse provinciale ed \u00e8 tutelato dal SIC denominato \"Lago di Osiglia\" (cod. IT1323115).\nStoria.\nNel 1926 fu concepito, su progetto dell'ing. Quaglia, il \"Progetto di sistemazione del bacino montano\", che coinvolgeva l'intera area nella costruzione di una serie di dighe e di una centrale idroelettrica nel comune di Murialdo. Tuttavia, studi sui substrati rocciosi che mostrarono l'inadeguatezza dei terreni e le vicissitudini legate all'inizio della seconda guerra mondiale, causarono la mancata prosecuzione di tutte le altre opere.\nLa diga di Osiglia, costruita tra il 1937 il 1939, fu l'unica a vedere la luce, e ha un fronte di 224\u00a0m e un'altezza dello sbarramento di 70,7\u00a0m. Il bacino fu realizzato allo scopo di regolare il flusso d'acqua agli impianti delle acciaierie e ferrerie Falck posti sulla Bormida a valle della diga, oltre che di fornire un costante afflusso d'acqua durante la magra estiva.\nL'impresa che realizz\u00f2 l'impianto \u00e8 la \"Torno e C.\" di Milano. A seguito della realizzazione della diga furono sfollate circa trecento persone e rimasero sommerse le tre frazioni di Cavallotti, Giacchini e Bertolotti, con diverse abitazioni, botteghe e una chiesa.\nQuesti ruderi riaffiorano solo ogni dieci o quindici anni, quando, per ragioni di manutenzione, il lago viene completamente svuotato, divenendo un'attrazione turistica. Gli ultimi svuotamenti si sono verificati nel 2006 e nel dicembre del 2020.\nStruttura.\nLa diga ha la forma di volta a doppia curvatura con una simmetria rispetto all'asse di mezzeria. \u00c8 completamente tracimabile. \u00c8 realizzata in calcestruzzo con alla base un pulvino ed una armatura con una doppia rete a due paramenti. I due paramenti hanno una copertura in calcestruzzo quello di valle mentre \u00e8 in gunite quello di monte. Una trave coprigiunto in calcestruzzo armato copre i giunti radiali e perimetrali. Una lamiera annegata nel calcestruzzo ha lo scopo di assicura la tenuta delle iniezione dei giunti dovute al ritiro del calcestruzzo.\nSono presenti due scarichi di superficie e due profondi, dei quali uno di esaurimento, ed uno scarico di mezzofondo che aveva lo scopo originario di essere il canale di derivazione della galleria che sarebbe servita per produrre energia elettrica. La capacit\u00e0 di progetto \u00e8 di 682\u00a0m3/s.\nProduttivit\u00e0 elettrica.\nLa diga di Osiglia \u00e8 stata pensata anche per la produzione di energia elettrica, con una potenza nominale dell'impianto di 7\u00a0MW. Il progetto iniziale prevedeva una centrale idroelettrica nella vicina Murialdo con un canale di 12\u00a0km, ma \u00e8 rimasto solo sulla carta. L'acqua tiene sempre a regime il torrente che viene sfruttato poi a valle con un'opera di presa a Millesimo (a 431\u00a0m) per poi essere immessa nella turbina della centrale di Cairo Montenotte (a quota 326\u00a0m).\nOggi \u00e8 di propriet\u00e0 della Tirreno Power, che fino al 2011 non sfruttava l'impianto per la produzione di energia elettrica. Dopo l'insistenza dei sindaci del territorio, nel 2012 \u00e8 stata installata una turbina per la prodizione di 701 kW e producibilit\u00e0 annua attesa di 2 GWh, producendo solo il 10% dei 7 MW che potrebbe realizzare.\nFruizione.\nIl lago, posto in una valle impervia di grande interesse naturalistico, circondato da boschi di faggio, conifere, castagno e rovere, \u00e8 frequentata meta turistica. Per gli sport acquatici come il canottaggio ospita gare regionali di canottaggio e interregionali di canoa, a cui si aggiungono la regata in costume con mezzi autocostruiti e il \"trofeo internazionale Lago di Osiglia\". Per la pesca sportiva della trota vige il regolamento provinciale."}
{"id": "1754769", "revid": "3115", "url": "https://it.wikipedia.org/wiki?curid=1754769", "title": "Nanosensori", "text": "I nanosensori sono sensori, naturali o artificiali, in grado di portare informazioni dal mondo nanometrico al mondo macroscopico. Questa capacit\u00e0 \u00e8 data dal fatto che hanno dimensioni e tempi caratteristici della scala nanometrica e subcellulare. Attualmente, i nanosensori sono utilizzati soprattutto per scopi medici (nanomedicina), ma sono in fase di sviluppo anche per essere alla base di computer/robot che lavorino su scala nanometrica.\nMetodi di produzione.\nIn generale, i nanosensori sono possono essere prodotti con due metodologie differenti: litografia top-down e l\u2019autoassemblaggio bottom-up..\nLitografia top-down.\nLa litografia top-down (collegamento litografia) \u00e8 il metodo con il quale si fabbricano la maggior parte dei circuiti integrati sfruttati in elettronica. Il metodo consiste nel partire da un materiale bulk (solitamente inorganico) e scavarlo in punti specifici tramite tecniche opto-chimiche, fino ad ottenere le forme desiderate. \nAssemblaggio bottom-up.\nUn secondo modo di produrre nanosensori \u00e8 attraverso il metodo di autoassemblaggio bottom-up, il quale sfrutta la tendenza di molecole (o parti di esse) fra loro simili ad attrarsi spontaneamente e formare strutture organizzate di ordine superiore. \u00c8 un metodo molto sfruttato in ambito biomedico, specie partendo da molecole anfifiliche che tendono a disporre le parti polari e apolari in modo da formare sovrastrutture dette micelle.\nNanosensori presenti in natura.\nI pi\u00f9 comuni nanosensori presenti in natura sono i recettori naturali per stimoli esterni. Per esempio la capacit\u00e0 olfattiva sfrutta dei recettori che percepiscono molecole di dimensioni nanometriche. Alcune piante, invece, utilizzano dei nanosensori per percepire la luce del sole. Vari pesci utilizzano dei nanosensori per percepire le vibrazioni nell'acqua, mentre molti insetti li utilizzano per percepire i ferormoni.\nNanosensori artificiali.\nCampo medico.\nI nanosensori sono utilizzati in campo medico soprattutto per la loro capacit\u00e0 di identificare e monitorare accuratamente particolari tessuti o singole cellule del corpo umano, studiandone le loro propriet\u00e0 elettriche e ottiche. Ci\u00f2 \u00e8 possibile grazie al fatto che i nanosensori sono in grado di misurare eventuali fluttuazioni delle propriet\u00e0 standard delle cellule, come ad esempio: modifiche di volume e concentrazione, spostamento, velocit\u00e0, forze gravitazionali, elettriche e magnetiche, pressione e temperatura. I nanosensori, inoltre, sono in grado di distinguere e riconoscere i diversi tipi di cellule, comprese quelle tumorali[2], il che li rende di grande interesse anche in campo oncologico. Inoltre, i nanosensori sono in grado di comunicare in tempo reale queste fluttuazioni, motivo per cui sono interessanti per la somministrazione di farmaci attraverso dispositivi in vivo. Un particolare tipo di nanosensore \u00e8, ad esempio, il LOC, ossia \u201cLab-On-A-Chip\u201d, il quale sfrutta i principi della microfluidodinamica per studiare i segnali emessi dalle singole cellule o eventuali fluttuazioni di loro propriet\u00e0. Per esempio, sono state create delle lenti a contatto che contengono un nanosensore che monitora la pressione intraoculare e che, grazie ad un collegamento Wi-Fi, avverte un computer nel caso in cui questa salga troppo. \nSensori per imaging.\nUn esempio di utilizzo dei nanosensori riguarda le propriet\u00e0 di imaging. Infatti, \u00e8 possibile sfruttare particolari nanoparticelle, dette quantum dots, le quali, in determinate condizioni scelte dall\u2019operatore, sono in grado di emettere fluorescenza e, pertanto, potrebbero permettere rilevare un tumore oppure particolari tratti di DNA. \nSensori per glucosio.\nSono stati creati nanosensori in vivo in grado di monitorare in tempo reale i livelli di glicemia nel fluido ematico . Ci\u00f2 permetterebbe, inoltre, di trasmettere le informazioni acquisite dal nanosensore ad un dispositivo in vivo in grado di immettere immediatamente insulina nell\u2019organismo.\nVisualizzatori di parti anatomiche difficilmente raggiungibili.\nIn medicina classica i metodi per monitorare e visualizzare parti interne del corpo sono molto dolorosi e richiedono l\u2019utilizzo, almeno blando, di sedativi. Si pensi, per esempio, all\u2019invasivit\u00e0 di una colonscopia, di una gastroscopia o di un\u2019endoscopia. Per tale motivo si stanno studiando dei nanosensori che diano le stesse possibilit\u00e0 di visualizzazione, ma che siano semplicemente ingoiabili sotto forma di capsula o iniettabili direttamente nel sangue. Questi nanosensori, una volta terminato il loro scopo, possono essere espulsi naturalmente dal corpo oppure si possono ancorare loro stessi in modo permanente ai tessuti nel caso in cui si volesse riattivarli pi\u00f9 in l\u00e0 nel tempo.\nNanosensori Neurali.\n\u00c8 possibile applicare dei LOC anche ai neuroni, in modo da riuscire a seguire i segnali elettrici mentre percorrono gli assoni e i nervi. Ci\u00f2 pu\u00f2 essere particolarmente utile, ad esempio, per capire dove si interrompe il segnale elettrico nel caso di danni neurologici gravi.\nAltri settori.\nSensori per metallo.\nSono in studio sensori fluorescenti con sensibilit\u00e0 specifica per Fe, Cr, Hg...\nScoperta di inquinanti.\nOvviamente le stesse tecnologie si possono utilizzare per la scoperta di sostanze od inquinanti nell'ambiente&lt;ref name=\"Amanda J. Haes, Richard P. Van Duyne, 47-58, http://chemgroups.northwestern.edu/vanduyne/pdf/SPIE_5221_47-58_2003.pdf\"&gt;&lt;/ref&gt;"}
{"id": "1754770", "revid": "767487", "url": "https://it.wikipedia.org/wiki?curid=1754770", "title": "Distretto di Khagaria", "text": "Khagaria \u00e8 un distretto dell'India di 1.276.677 abitanti, che ha come capoluogo Khagaria."}
{"id": "1754771", "revid": "767487", "url": "https://it.wikipedia.org/wiki?curid=1754771", "title": "Distretto di Kishanganj", "text": "Kishanganj \u00e8 un distretto dell'India di 1.294.063 abitanti, che ha come capoluogo Kishanganj."}
{"id": "1754772", "revid": "767487", "url": "https://it.wikipedia.org/wiki?curid=1754772", "title": "Distretto di Kaimur", "text": "Kaimur \u00e8 un distretto dell'India di 1.284.575 abitanti, che ha come capoluogo Bhabua."}
{"id": "1754773", "revid": "767487", "url": "https://it.wikipedia.org/wiki?curid=1754773", "title": "Distretto di Katihar", "text": "Katihar \u00e8 un distretto dell'India di 2.389.533 abitanti, che ha come capoluogo Katihar."}
{"id": "1754776", "revid": "110157", "url": "https://it.wikipedia.org/wiki?curid=1754776", "title": "Monte Rusta", "text": "Il Monte Rusta (396\u00a0m), situato nel comune di Cinto Euganeo (Padova), \u00e8 una delle maggiori elevazioni sud orientali dei Colli Euganei.\nLa sua origine vulcanica viene messa in evidenza dalla sua forma perfettamente conica. Circondato da stupendi vigneti, \u00e8 uno dei pochi colli rimasto quasi allo stato selvaggio, infatti \u00e8 solcato solamente da una strada forestale e da pochi sentieri.\nSentieri.\nLa via d'accesso principale alla sommit\u00e0, inizia dalla Chiesetta di Santa Lucia, restaurata nel 1998. Dopo aver attraversato un paio di case e il piazzale superiore della cava Priara, di pietrisco riolitico, si affrontano i 12 tornanti della strada forestale che portano alla vetta.\nUna seconda via per la sommit\u00e0 \u00e8 il sentiero di Cima Rusta, sul versante ovest. Dopo aver preso il bivio a sinistra, si affronter\u00e0 un sentiero caratterizzato da una forte solcatura e da una pendenza del 15-20%. Percorrendo i 400 metri del sentiero e salendo di 100 metri in elevazione, si giunger\u00e0 in vetta.\nLa terza via alla cima del Monte Rusta \u00e8 rappresentata dal Sentiero Atestino, sempre sul versante ovest. In questo caso, dopo aver preso il bivio a destra e aver percorso circa 400 metri, il sentiero si congiunge al penultimo tornante della strada forestale che porta in vetta.\nSe si riprende in discesa la strada forestale, all'altezza del quarto tornante \u00e8 possibile prendere un altro sentiero che taglia obliquamente il versante sud-occidentale.\nCima.\nNella boscosa cima del Monte Rusta non \u00e8 possibile godere di un ampio panorama, a causa della folta vegetazione. Tuttavia si possono trovare alcune macerie del castello medievale.\nSempre sulla sommit\u00e0 del Monte Rusta, si erge un monumento religioso, in cattive condizioni, raffigurante un Cristo benedicente, dedicato ai caduti e dispersi della Campagna di Russia (1941 - 1945). Il monumento \u00e8 stato realizzato nel 1973 dall'architetto e scultore Giovanni Zabai, reduce di Russia del reparto Lanciafiamme."}
{"id": "1754780", "revid": "287204", "url": "https://it.wikipedia.org/wiki?curid=1754780", "title": "Palazzo Pasquali", "text": "Palazzo Pasquali si trova in via de' Rondinelli 2, angolo piazza Antinori, a Firenze.\nStoria.\nAndrea Pasquali era un medico nato a Firenze nel 1496, che aveva frequentato l'Universit\u00e0 di Bologna, di Ferrara e di Padova, tra il 1510 e il 1516 ed era in seguito diventato un medico di fama a Firenze, nell'ospedale di Santa Maria Nuova. Per lui il Franciabigio dipinse una tela di soggetto anatomico, come racconta il Vasari. Divenne medico di corte (\"archiatra\") sotto Alessandro de' Medici e Cosimo I. Fu Cosimo a volerlo nell'Accademia fiorentina e grazie alla benevolenza del Granduca che egli pot\u00e9 costruire la sua fortuna. Amico di Paolo Giovio, Aldo Manuzio, Benedetto Varchi e Bernardo Davanzati, ebbe dal Vasari una pala dipinta per l'altare di famiglia in Santa Maria Novella.\nLa casa di famiglia, comprata nel 1541 da sua madre Lucrezia Petrini, una nobildonna maritata al padre di Andrea, Giovanni pure egli medico, si trovava sul sito dell'attuale palazzo ed era in precedenza appartenuta ai Venturi. Solo nel Seicento venne trasformata nel palazzo che oggi si vede. Le notizie sugli artefici del palazzo sono contraddittorie. Secondo il Ruggieri fu progettato nel portale dal Cigoli, e sarebbe ragionevole presumere di sua mano l'intera facciata. Il pregevole stemma Pasquali sulla cantonata, con un cervo saliente e la stella, fu scolpito invece da Antonio Novelli. Secondo il Baldinucci egli aveva scolpito anche due busti di Mastro Andre e suo figlio Cosimo, dispersi in data imprecisata. Ma se lo stemma venne posto in occasione del rifacimento della facciata si deve presumere che sia stata finita attorno al 1420 (il Novelli \u00e8 infatti nato nel 1600), ma a quella data il Cigoli era gi\u00e0 morto da sette anni. Con l'acquisto del palazzo attiguo dei Portigiani, il palazzo pot\u00e9 ulteriormente essere ampliato verso via Panzani. \nNel 1799 si estinse la famiglia Pasquali e i loro beni passarono per successione ai Capponi; il nome invece si mantenne legandosi alla famiglia Da Cepparello, che divenne Pasquali Da Cepparello.\nOggi il palazzo \u00e8 stato diviso in pi\u00f9 appartamenti condominiali.\nArte e architettura.\nLa pianta del palazzo \u00e8 sensibilmente incuneata tra le strade ed arriva quasi a lambire il Chiasso Padella. La facciata ha un bel portale a tutto sesto inquadrato da una cornice rettangolare e affiancato da quattro aperture ad arco per botteghe (ancora oggi occupate da negozi), intervallate a loro volta e in maniera simmetriche da una finestra rettangolare per lato. Oltre la cornice marcapiano, il piano nobile presenta una solenne fila di sette finestre con davanzale e timpani alternativamente semicircolari o triangolari. I due piani superiori riprendono la scansione del primo piano con aperture rettangolari pi\u00f9 semplice. Sulla cantonata dello stemma lo spigolo \u00e8 evidenziato da un solido bugnato liscio, mentre su via degli Agli il palazzo ha un aspetto pi\u00f9 irregolare, con finestre due aperture ad arco e due moduli di finestre identici all'ordine della facciata principale, seguiti da alcune aperture ad arco ad altezze diverse che corrispondono al vano scale. \nDal portale principale, attraverso un androne voltato, si arriva al cancello monumentale, con un doppio stemma Pasquali-Antinori (simbolo di un'unione matrimoniale con una donna di casa Antinori), che d\u00e0 l'accesso al piccolo ma elegante cortile interno. con un piccolo porticato sui lati sud ed est, con doppi archi a tutto sesto sorretti da colonne in pietra serena con capitelli compositi. Sul lato nord semicolonne e arcate cieche ripropongono la stessa partitura. Da qui, tramite un'apertura incorniciata da un gradevole stucco che simula un drappeggio alzato da putti, si accede allo scalone per i piani superiori. Un salotto al primo piano fu decorato con affreschi in occasione delle nozze di Cosimo, figlio di Mastro Andrea, con Lisabetta di Girolamo Capponi nel 1582.\nNel palazzo \u00e8 conservata anche una biblioteca di opere di medicina, grazie alla professione che accomun\u00f2 i discendenti di casa Pasquali."}
{"id": "1754784", "revid": "1226", "url": "https://it.wikipedia.org/wiki?curid=1754784", "title": "Ciclo malese", "text": ""}
{"id": "1754795", "revid": "287204", "url": "https://it.wikipedia.org/wiki?curid=1754795", "title": "Carocci", "text": ""}
{"id": "1754808", "revid": "344503", "url": "https://it.wikipedia.org/wiki?curid=1754808", "title": "J. R. Moehringer", "text": "Biografia.\n\u00c8 nato a New York, figlio unico, ed \u00e8 cresciuto con la madre nel quartiere di Manhasset su Long Island. Da parte di padre ha origini italiane (il cognome del nonno era Attanasio, prima di essere cambiato in Moehringer per integrarsi con la comunit\u00e0 tedesca); da parte di madre ha origini irlandesi. Laureato in Lettere alla Yale University, ha iniziato la sua carriera giornalistica come fattorino al \"The New York Times\". Dal 1994 lavora come corrispondente per il \"Los Angeles Times\". Nel 2000 \u00e8 stato vincitore del premio Pulitzer per il giornalismo di approfondimento e costume (\"feature writing\") per il suo \u00abritratto di Gee's Bend, una isolata comunit\u00e0 fluviale in Alabama dove vivono molti discendenti di schiavi, e di come la loro vita possa cambiare in seguito all'arrivo di un traghetto verso la terraferma\u00bb.\nLa sua carriera di scrittore inizia nel 2005 con l'uscita del suo primo romanzo, \"Il bar delle grandi speranze\" (\"The Tender Bar\"), in cui ripercorre la sua giovinezza. Il libro \u00e8 stato definito il migliore dell'anno da diverse testate giornalistiche americane, tra cui il \"New York Times\" e \"USA Today\". Moehringer ha contribuito in modo sostanziale alla stesura di \"Open\", l'autobiografia del tennista statunitense Andre Agassi, uscita nel 2009 e pubblicata per la prima volta in Italia nel 2011, cos\u00ec come a \"L'arte della vittoria\", autobiografia del fondatore della Nike Phil Knight. Nel 2012 (febbraio 2013 in Italia) esce il suo secondo romanzo:, \"Sutton\" (\"Pieno giorno\" in Italia, ed. True Piemme), storia del rapinatore Willie Sutton, detto \u00abl'Attore\u00bb."}
{"id": "1754809", "revid": "19933", "url": "https://it.wikipedia.org/wiki?curid=1754809", "title": "Web server", "text": ""}
{"id": "1754812", "revid": "344503", "url": "https://it.wikipedia.org/wiki?curid=1754812", "title": "Il bar delle grandi speranze", "text": "Il bar delle grandi speranze (\"The Tender Bar\") \u00e8 un romanzo del 2005 dell'autore statunitense J. R. Moehringer.\nTrama.\nIl romanzo \u00e8 l'opera prima del giornalista J. R. Moehringer. In esso l'autore ripercorre una parte della sua vita, dai sette ai venticinque anni di et\u00e0, raccontando il suo percorso per diventare uomo e di come gli avventori del bar Dickens lo abbiano traghettato dalla fanciullezza all'et\u00e0 adulta.\nStruttura.\nIl romanzo si compone di un prologo, 44 capitoli scanditi in due parti, ed un epilogo. Queste quattro divisioni (prologo, parte prima, parte seconda, epilogo) sono tutte precedute da una breve citazione d'autore. Le citazioni appartengono, nell'ordine, a: Dylan Thomas, Elias Canetti, William Shakespeare, Van Morrison."}
{"id": "1754813", "revid": "38120", "url": "https://it.wikipedia.org/wiki?curid=1754813", "title": "TG delle vacanze", "text": ""}
{"id": "1754815", "revid": "1573940", "url": "https://it.wikipedia.org/wiki?curid=1754815", "title": "Sternula antillarum", "text": "Il fraticello americano (Sternula antillarum, ), \u00e8 un uccello della sottofamiglia Sterninae nella famiglia Laridae.\nSistematica.\n\"Sternula antillarum\" \u00e8 suddivisa in tre sottospecie:\nDistribuzione e habitat.\n\u00c8 il cugino americano del fraticello presente in Europa e Italia. Lo si incontra dagli Stati Uniti al Brasile, ma anche in Gran Bretagna. \u00c8 pi\u00f9 raro in Canada, negli Stati Uniti occidentali, in Argentina e in Cile."}
{"id": "1754816", "revid": "154326", "url": "https://it.wikipedia.org/wiki?curid=1754816", "title": "Alfonso VI di Portogallo", "text": ""}
{"id": "1754817", "revid": "15882481", "url": "https://it.wikipedia.org/wiki?curid=1754817", "title": "Fraticello americano", "text": ""}
{"id": "1754818", "revid": "104950600", "url": "https://it.wikipedia.org/wiki?curid=1754818", "title": "Teruo Higa", "text": "Biografia.\nDiplomatosi alla Facolt\u00e0 di Agraria dell'Universit\u00e0 di Rykyus, Giappone, ha lavorato come agricoltore durante gli studi.\nLaureatosi presso la Facolt\u00e0 di Ricerche Agrarie dell'Universit\u00e0 di Kyushu, Giappone, \u00e8 tornato come docente, professore assistente e professore di giardinaggio all'Universit\u00e0 di Ryukyus dal 1970 al 1982.\nLe sue ricerche si sono rivolte alla ricerca di alternative alle sostanze chimiche impiegate in agricoltura, effettuando ricerche microbiologiche, senza esito soddisfacente fino al 1981.\nAnalizzando quasi per caso il comportamento, il contenuto e l'effetto sulla vegetazione, dei microrganismi usati per gli esperimenti, gettati via in uno stesso secchio, ebbe l'intuizione che port\u00f2 alla scoperta della combinazione di colture chiamata EM (Effective Microorganism, in italiano Microrganismi effettivi), ad effetto soddisfacente per un utilizzo agricolo.\nContinu\u00f2 poi le sue ricerche sull'isola di Shigacki presso un'istituzione religiosa.\nLa combinazione di culture microbiche da lui scoperta \u00e8 risultata particolarmente stabile, riproducibile ed efficace anche in settori diversi da quelli agricoli, come per esempio depurazione acque, bonifiche e gestione rifiuti, e per la preparazione di mangimi speciali ed integratori alimentari.\nIl prof. Teruo Higa ricopre attualmente incarichi legati ad organizzazioni ministeriali giapponesi, e in fondazioni ed associazioni giapponesi ed internazionali."}
{"id": "1754819", "revid": "116799792", "url": "https://it.wikipedia.org/wiki?curid=1754819", "title": "Pat\u00e9 d'animo", "text": "Pat\u00e9 d'animo \u00e8 il primo e, finora, unico album dell'attore e conduttore televisivo Claudio Bisio, pubblicato nel 1991 dalla Hukapan Records, etichetta di Elio e le Storie Tese. Il titolo \u00e8 un calembour tra le parole p\u00e2t\u00e9 e patema.\nIn un'intervista concessa poco dopo l'uscita del disco, il comico e cabarettista novese afferm\u00f2 di considerarlo \"uno scherzo di lusso\" e che non avrebbe mai pi\u00f9 realizzato opere discografiche.\nContenuti.\nContiene una cover di \"Think\", noto brano interpretato in origine da Aretha Franklin.\nL'album ha ottenuto un buon successo grazie anche al singolo \"Rapput\", tormentone estivo di quell'anno, anche con l'ideale sequel dello stesso successo, che apre l'ascolto. La supervisione di Rocco Tanica, alle prese con numerose campionature di brani famosi, sottolinea l'aspetto satirico e goliardico dell'intero album, che gioca anche su una palese quanto ironica autocelebrazione del personaggio Bisio, dipinto come una vera rockstar, con tanto di jingle personalizzati.\nAlla realizzazione del disco, oltre al citato Rocco Tanica, hanno collaborato altri membri degli Elio e le Storie Tese: Feiez ha curato le registrazioni e il mixaggio, Cesareo ha suonato la chitarra in \"La droga fa male\" e Elio ha duettato con Bisio in \"Germano, i sellini e sua madre\". Inoltre l'album \u00e8 stato prodotto dallo storico produttore dei primi album degli \"Elii\" Otar Bolivecic.\n\"Sapore di pinne\" rappresenta il seguito ideale di \"Rapput\", in cui sia i pescatori greci che Giovanna (interpretata da Angela Finocchiaro), amica della fidanzata di Bisio, raccontano la propria versione della vacanza in Grecia. Contiene una strofa campionata da \"Questo piccolo grande amore\" di Claudio Baglioni.\n\"Alfonso 2000\", presentato come \"il flipper della nuova generazione\" fa parlare un ipotetico flipper che ne dice di tutti i colori al giocatore di turno, salvo poi subire l'identica sorte del computer HAL 9000 di \"\": altre citazioni presenti, sotto forma di campionature, sono \"Stayin' alive\" dei Bee Gees e \"Viva la pappa col pomodoro\" di Rita Pavone.\n\"Guglielma [che vita di melma]\" ironizza fino al parossismo sugli abbinamenti pi\u00f9 bizzarri tra nomi e cognomi italiani. Nel corso del pezzo Bisio fa un'imitazione di Francesco Guccini, dapprima cantando due versi \"alla maniera di\" (\"Gugli, tu ci provi a vendicarti, ma non fai che inimicarti / chi il destino ha nominato tuo compagno di sventura\"), e poi chiudendo il brano con il nome forse pi\u00f9 emblematico tra quelli citati, \"Gilberto Merda\".\n\"La droga fa male\" fa riferimento alle campagne contro l'uso di droghe leggere, indicando anche una notizia diffusa pochi anni prima che riguardava Claudio Martelli, che era legata allo stesso argomento con tanto di autocensura in chiave ironica.\n\"La Boutique della ricotta\" \u00e8 una parodia degli spot pubblicitari di piccole aziende trasmesse in genere sulle televisioni locali lombarde negli anni Ottanta.\n\"Le donne di Tunisi\" \u00e8 la parodia de \"Le donne di Modena\" di Francesco Baccini (che, secondo quanto dichiarato da Bisio in un'intervista, apprezz\u00f2 il riferimento umoristico al suo brano), tratta da un finto spettacolo dal vivo, dove Rocco Tanica stavolta partecipa anche in voce, esaltando le scelte comiche che hanno trasformato il testo della canzone.\nI brani \"La droga fa male\", \"Think\" e \"Rapput\" sono stati eseguiti dal vivo nello spettacolo \"Co\u00e8si se vi pare\", proposto in varie citt\u00e0 italiane da Elio e le Storie Tese, insieme allo stesso Bisio, dal 28 giugno al 28 luglio 2006."}
{"id": "1754821", "revid": "1305772", "url": "https://it.wikipedia.org/wiki?curid=1754821", "title": "Villa Bruno", "text": "Villa Bruno \u00e8 una villa vesuviana sita in via Cavalli di Bronzo a San Giorgio a Cremano (Napoli). Da molto tempo \u00e8 il centro culturale di San Giorgio, ospitando concerti, manifestazioni ed il premio Troisi, dedicato ai giovani comici. Ospita inoltre molti uffici comunali ed \u00e8 sede di varie associazioni. Dal 2002 \u00e8 anche sede della biblioteca comunale, sulla base di una cospicua donazione fatta dal cav. Giacinto Fioretti, che ne ha anche curato la sistemazione. \u00c8 quindi conosciuta come \"palazzo della Cultura Vesuviana\".\nStoria.\nLa villa fu propriet\u00e0 dapprima della famiglia Monteleone, e successivamente della famiglia Lieto. Durante il periodo in cui i Lieto furono i tenutari dell'edificio, esso ospit\u00f2 a pi\u00f9 riprese per le vacanze il cardinale Luigi Ruffo Scilla, arcivescovo di Napoli nonch\u00e9 parente del pi\u00f9 noto cardinale sanfedista Fabrizio Ruffo.\nA partire dal 1816 la villa ospit\u00f2 la fonderia Righetti, nella quale avvenne la fusione dei cavalli delle due monumentali statue equestri raffiguranti Carlo di Borbone (futuro Re Carlo III di Spagna) e Ferdinando I delle Due Sicilie (gi\u00e0 Ferdinando IV di Borbone), le quali furono poste nel 1829 in piazza del Plebiscito a . Nelle fonderie avvenne inoltre la fusione del monumento in bronzo a Pulcinella, che oggi adorna il cortile principale della Villa. Originario di Roma, Francesco Righetti era il fonditore di fiducia dello scultore Antonio Canova, che era commissionario delle due sculture. L'artista pass\u00f2 molto tempo a Napoli nel periodo di realizzazione delle opere, e grazie alla sua influenza e notoriet\u00e0 riusc\u00ec a far localizzare l'impianto industriale a San Giorgio nonostante le proteste dei numerosi nobili che abitavano nelle vicinanze.\nIl motivo per cui Righetti, nel 1816, scelse proprio San Giorgio per edificare la fonderia, poi trasformata dai Bruno in vetreria, sembra essere legato all'attiva collaborazione con il marchese Cerio il quale, grande ammiratore del Canova, intercesse favorevolmente per consentire al Righetti di impiantare la struttura a Villa Bruno nonostante le vive proteste dei nobili confinanti.\nPrima della sua destinazione attuale, una sua parte \u00e8 stata sede della locale stazione dei carabinieri.\nArchitettura.\nLa villa si presenta come un corpo unico a pi\u00f9 foci ed \u00e8 separata dalla strada da un muro di recinzione e da un cancello in ferro battuto. Ai due lati del cancello sono presenti due medaglioni, ciascuno incorniciante una testa di cavallo in bronzo, posti a memoria della fusione dei monumentali cavalli di cui sopra. Sulla sinistra della villa si osserva il cospicuo corpo di fabbrica delle fonderie Righetti, in tufo giallo napoletano.\nBench\u00e9 in pianta abbia la stessa impostazione settecentesca, la struttura presenta un aspetto sostanzialmente neoclassico mentre la distribuzione dei volumi \u00e8 stata alterata da ampliamenti successivi.\nIl prospetto posteriore, pur nella sua semplicit\u00e0, conserva ancora l'ampio arco ribassato, caratterizzato dal barocco, ed il corrispondente balcone principale privo delle ornamentazioni che lo collegavano all'apertura sottostante.\nLa balconata sinuosa, come gli ampi terrazzi a belvedere, ricordano la volont\u00e0 di godere delle bellezze naturali che lo scenario vesuviano offriva, caratteristica preminente di questi nobili casini di villeggiatura. Il timpano finale curvo incornicia una nicchia ellittica in cui spicca una statua di San Gennaro benedicente in cotto.\nDal portale d'ingresso si inquadra il portone che incornicia, in una profonda prospettiva, la nicchia posta in fondo alla tenuta. Questo effetto scenografico \u00e8 reso dalla coincidenza dell'asse principale dell'impianto architettonico con quello prospettico che inizia con l'atrio e il successivo vestibolo passante e che termina con l'edicola barocca finale.\nIl viale pieno di luce del parco, che spicca dietro l'atrio, era arredato con sedili in pietra posti ai due lati che si alternano, per oltre duecento metri, a basi di statue e vasi.\nAll'interno della villa, il piano nobile conserva ancora intatte le porte rococ\u00f2 e le decorazioni ottocentesche adoperate per riprodurre anche nei saloni l'ambiente esterno.\nAll'interno del giardino c'erano originariamente una serra in ferro e vetro e un'esedra semicircolare con statue che oggi sono state sostituite con un'arena all'aperto che ospita manifestazioni di vario genere patrocinate dal Comune di San Giorgio a Cremano, ente proprietario della villa. Sono ancora presenti, inserite nel verde, alcune delle statue che una volta costellavano il parco e che risalgono alla veste ottocentesca della villa, mentre il \"Busto di Giove\", la statua greco-romana pi\u00f9 antica della villa, \u00e8 posto su un piedistallo nel vestibolo.\nIl cortile interno \u00e8 pavimentato da ampi lastroni in piperno, ed al centro vi \u00e8 posizionato un monumento in bronzo a Pulcinella. Sul lato destro del cortile si osservano le aperture delle antiche scuderie, mentre a sinistra si accede tramite un porticato interno al complesso delle fonderie.\nIl cortile prospiciente via Cavalli di Bronzo, che originariamente mostrava due lecci secolari che costituivano un'ideale quinta di verde, presenta oggi un'alberatura ad alto fusto che d'estate, con il colore lilla dei fiori, crea un delicato contrasto con la facciata giallo chiaro recentemente oggetto di restauro, dando un'idea degli effetti scenografici che si ottenevano una volta all'interno di queste strutture anche per il sapiente sfruttamento delle essenze arboree, talvolta esotiche.\nDal cortile interno si entra in un atrio aperto da due lati, che collega il primo al giardino della villa. Sul lato destro dell'atrio si accede allo scalone d'onore che porta ai piani superiori. Sul soffitto dell'atrio \u00e8 presente un affresco relativo allo stemma nobiliare di una delle famiglie proprietarie (la corona presente sullo stemma sembra indicare una famiglia ducale).\nIl giardino \u00e8 percorso in tutta la sua lunghezza da un viale pavimentato in tufo, che si dirige verso una piccola costruzione decorativa, recante una nicchia con una statua, la quale chiude verso sud lo spazio architettonico. A destra del viale si apre un'ampia area erbosa, limitata da numerosi alberi da frutto e nella quale trovano posto le tribune dell'area teatrale all'aperto dedicata a Nino Taranto. A sinistra, lo spazio \u00e8 meno ampio, parzialmente erboso ed in parte attrezzato a giardino. Vi si trovano diverse statue di divinit\u00e0 greco-romane ed una serra in vetro (in cattive condizioni) originariamente destinata alla coltivazione di piante officinali."}
{"id": "1754822", "revid": "767487", "url": "https://it.wikipedia.org/wiki?curid=1754822", "title": "La donnaccia", "text": "La donnaccia \u00e8 un film del 1965 diretto da Silvio Siano.\nCo-prodotto tra Italia e Francia (dove usc\u00ec con il titolo \"L'allumeuse\"), venne girato nel 1963 a Cairano, un piccolo e paese dell'alta Irpinia.\nTrama.\nMariarosa Apicella, una bella prostituta, viene rimpatriata con il foglio di via al suo paese d'origine in Meridione. Qui la ragazza suscita da subito molto scalpore: i contadini iniziano a frequentarla fino a quando uno di loro, tra la disapprovazione generale dei suoi compaesani, decide di sposarla."}
{"id": "1754826", "revid": "1543377", "url": "https://it.wikipedia.org/wiki?curid=1754826", "title": "Premier League (Afghanistan)", "text": "La Premier League, nota per ragioni di sponsorizzazione anche come \"Roshan Premier League\", \u00e8 la principale competizione calcistica dell'Afghanistan, organizzata dall'Federazione calcistica dell'Afghanistan. \nIstituita nel 2012, \u00e8 stato il primo campionato nazionale del paese. Fino ad allora i tornei nazionali di maggior prestigio erano il campionato di Kabul, giocato solo da squadre della capitale, e il campionato nazionale, aperto a tutte le province dell'Afghanistan e composto da 32 squadre divise in sette gruppi.\nLa selezione delle rose dei giocatori per la prima stagione \u00e8 avvenuta tramite un reality show televisivo e il torneo ha avuto inizio nel settembre 2012.\nStoria.\nCampionato di Kabul.\nIl campionato, col format utilizzato al 2010, , ma ha avuto precedenti che risalgono fino agli anni '40. Vi prendevano parte 12 squadre che giocavano a rotazione su un unico terreno di gioco, il Ghazi Stadium di Kabul.\nAlbo d'oro.\nIl seguente \u00e8 l'elenco dei vincitori noti del campionato di Kabul:\nPremier League.\nIl formato iniziale del torneo \u00e8 stato quello di un campionato a 8 squadre, tutte da diverse province dell'Afghanistan. Tutte le partite si sono giocate all'AFF Stadium di Kabul a cavallo tra settembre e ottobre 2012 e a vincere il titolo \u00e8 stato il Toofaan Harirod.\nLa seconda edizione del campionato si \u00e8 svolta dal 22 agosto all'11 ottobre 2013 con la vittoria in finale per 3-1 dello Shaheen Asmayee sul Simorgh Alborz, che cos\u00ec finisce al secondo posto per il secondo anno consecutivo.\nAlbo d'oro.\nQuesto \u00e8 l'elenco dei vincitori della Premier League afghana: "}
{"id": "1754828", "revid": "1573940", "url": "https://it.wikipedia.org/wiki?curid=1754828", "title": "Chlidonias albostriatus", "text": "Il mignattino frontenera (Chlidonias albostriatus, ), \u00e8 un uccello della sottofamiglia Sterninae nella famiglia Laridae.\nTassonomia.\n\"Chlidonis albostriatus\" non ha sottospecie, \u00e8 monotipica.\nDistribuzione e habitat.\nVive esclusivamente in Nuova Zelanda e in alcune isole circostanti. Frequenta fiumi, ruscelli, cascate, greti ciottolosi e litorali marini; \u00e8 un uccello epipelagico, si spinge cio\u00e8 in mare aperto al massimo fin dove il fondale raggiunge i 200m di profondit\u00e0."}
{"id": "1754833", "revid": "125689295", "url": "https://it.wikipedia.org/wiki?curid=1754833", "title": "Documento di riconoscimento in Italia", "text": "Il documento di riconoscimento in Italia \u00e8 ogni documento ritenuto tale, emesso dallo Stato attraverso una pubblica amministrazione italiana, aventi i requisiti prescritti dalla legge. L'ordinamento giuridico italiano riconosce come equipollenti i documenti d'identit\u00e0 ed alcuni documenti di riconoscimento individuati dalla legge.\n\u00c8 considerato documento di identit\u00e0 in Italia, invece, ogni documento emesso dall'apposita amministrazione di uno Stato, con la principale finalit\u00e0 di dimostrare l'identit\u00e0 personale del titolare.\nCaratteristiche e validit\u00e0.\nSono identificati come documento di riconoscimento tutti i documenti, purch\u00e9:\nI documenti di riconoscimento e di identit\u00e0, di cui all'articolo 1, comma 1, lettere c), d) ed e), del D.P.R. 28 dicembre 2000 n. 445, rilasciati o rinnovati (ma non quelle semplicemente prorogati) successivamente all'entrata in vigore del decreto legge 9 febbraio 2012 n. 5, convertito in legge 4 aprile 2012 n. 35. Hanno scadenza nel giorno del compleanno successivo allo scadere previsto per il documento, e avranno dunque una durata di una frazione d'anno superiore alla scadenza che si sarebbe altrimenti prevista. \nTuttavia come specificato dalla Circolare n. 7/2012, la proroga \u00e8 prevista solo la prima volta che il documento viene emesso o rinnovato dopodich\u00e9, dal secondo rinnovo in poi, la scadenza rester\u00e0 invariata a prescindere dal ritardo in fase di rinnovo. Analogamente, in caso di rinnovo anticipato, la scadenza successiva rester\u00e0 il giorno del compleanno.\nTipologie.\nI documenti riconosciuti come equipollenti sono:\nPatenti di guida.\nSecondo il D.P.R. 28 dicembre 2000, n. 445, e cos\u00ec come chiarito dal Ministero delle Infrastrutture e dei Trasporti e dell'Interno, le patenti di guida sono documenti validi per la caratterizzazione del documento come equipollenti al documento di identit\u00e0, anche nel nuovo modello senza indicazione di residenza.\nSecondo inesatte informazioni diffuse sul web, invece, il pi\u00f9 recente formato \"europeo\" delle patenti di guida in formato del tesserino plastificato, emesse dopo il 1\u00ba luglio 1999, non sarebbe statto accettato come documento di riconoscimento, a differenza della patente nel precedente formato cartaceo rosa.\nTessere AT e BT.\nI dipendenti dello stato, ai sensi del D.P.R. 28 luglio 1967 n. 851, possono richiedere per s\u00e9 (modello AT, di colore verde) e per i loro familiari (modello BT, di colore azzurro) il rilascio di una tessera personale di riconoscimento avente le medesime caratteristiche e validit\u00e0 della carta d'identit\u00e0 italiana.\nPer l'espatrio sussistono per\u00f2 limitazioni in quanto solo pochissimi paesi comunitari ed extra-comunitari accettano la tessera AT/BT al posto della carta d'identit\u00e0. Viene ritenuta valida, spesso con limitazioni (solo per l'espatrio) in: Andorra, Austria, Croazia, Lettonia, Romania, San Marino, Slovacchia, Slovenia, Spagna, Svizzera e Turchia.\nA partire dal 2003 il modello AT/BT per i dipendenti civili del Ministero della Difesa e per gli appartenenti alle Forze Armate \u00e8 stato sostituito dalla Carta multiservizi della Difesa.\nTrasporto aereo.\nA prescindere dalle regole di Schengen, le compagnie aeree sono costrette dalle autorit\u00e0 italiane con riferimento all'art. 3 TULPS, a controllare un documento d'identit\u00e0 al momento dell'imbarco per verificare che corrisponda al nome nella carta d'imbarco.\nRyanair ha perso un contenzioso con ENAC presso il TAR del Lazio sui documenti d'identit\u00e0 accettabili a tal fine e dal 2010 ha acconsentito ad accettare altri documenti (nello specifico: \"la carta d'identit\u00e0, il passaporto e tutti i documenti di identit\u00e0 modello AT/BT rilasciati dalla Pubblica Amministrazione di cui al DPR 851 del 28 luglio 1967\")."}
{"id": "1754835", "revid": "666668", "url": "https://it.wikipedia.org/wiki?curid=1754835", "title": "Campionato di calcio dell'Afghanistan", "text": ""}
{"id": "1754836", "revid": "767487", "url": "https://it.wikipedia.org/wiki?curid=1754836", "title": "Arnis", "text": "Arnis (in danese \"Arn\u00e6s\") \u00e8 una piccola citt\u00e0 tedesca di abitanti del circondario di Schleswig-Flensburgo, nello Schleswig-Holstein.\nStoria.\nArnis \u00e8 stata fondata nel 1677 da una sessantina di famiglie provenienti dalla vicina Kappeln. Nel 1934 ha ottenuto lo status di citt\u00e0. Con i suoi poco pi\u00f9 di 300 abitanti, Arnis \u00e8 la pi\u00f9 piccola citt\u00e0 (\"Stadt\") della Germania: consta di un'unica via!\nGeografia fisica.\nLa cittadina fa parte della comunit\u00e0 amministrativa (\"Amt\") Kappeln-Land, e si trova a sud-est del suo circondario, separata dal circondario di Rendsburg-Eckernf\u00f6rde dal fiordo dello Schlei, che sfocia nel Mar Baltico."}
{"id": "1754837", "revid": "339392", "url": "https://it.wikipedia.org/wiki?curid=1754837", "title": "Campionato di calcio delle Fiji", "text": ""}
{"id": "1754838", "revid": "486946", "url": "https://it.wikipedia.org/wiki?curid=1754838", "title": "Campionato di calcio della Papua-Nuova Guinea", "text": ""}
{"id": "1754840", "revid": "339392", "url": "https://it.wikipedia.org/wiki?curid=1754840", "title": "Campionato di calcio delle Isole Marianne", "text": ""}
{"id": "1754842", "revid": "15882899", "url": "https://it.wikipedia.org/wiki?curid=1754842", "title": "Arnis de Mano", "text": ""}
{"id": "1754843", "revid": "15882902", "url": "https://it.wikipedia.org/wiki?curid=1754843", "title": "Arnis de mano", "text": ""}
{"id": "1754844", "revid": "767487", "url": "https://it.wikipedia.org/wiki?curid=1754844", "title": "Istituto per la Finanza e l'Economia Locale", "text": "L'Istituto per la Finanza e l'Economia Locale (IFEL) \u00e8 una fondazione costituita dall'Associazione Nazionale Comuni Italiani, il 16 marzo 2006.\nLa Fondazione persegue lo scopo di organizzare, ai sensi dell'art. 10, comma 5 del D.Lgs. n. 504/1992, istitutivo dell'imposta comunale sugli immobili, \u201ci servizi finalizzati a fornire adeguati strumenti conoscitivi per una efficace azione accertativa dei comuni, nonch\u00e9 per agevolare i processi telematici di integrazione nella pubblica amministrazione ed assicurare il miglioramento dell'attivit\u00e0 di informazione ai contribuenti\u201d.\nNatura giuridica.\nL'IFEL \u00e8 stato costituito allo scopo di garantire assistenza tecnica, formativa e informativa al sistema dei comuni dalla finanza locale alla dinamica dei tributi, fino al decentramento catastale.\nIn ottemperanza ai criteri statistico-contabili SEC2010 l'ISTAT classifica l'IFEL \"Ente a struttura associativa\" nell'elenco delle Amministrazioni pubbliche del consolidato della Pubblica amministrazione.\nLe principali linee d'azione e gli obiettivi di IFEL.\nLe funzioni essenziali dell'Istituto si sviluppano su tre piani diversi che ne contraddistinguono le funzioni: ricerca, formazione tecnico scientifica ai comuni ed informazione al cittadino.\nDeterminante \u00e8 l'attivit\u00e0 di ricerca che avviene attraverso un processo continuo di raccolta, elaborazione ed analisi di dati. In particolare si toccano specifiche aree quali tributi locali, patto di stabilit\u00e0, indebitamento e federalismo fiscale.\nAltro settore importante per IFEL \u00e8 quello della formazione tecnico \u2013 scientifica e dell'informazione ai comuni. La Fondazione cura la progettazione, la realizzazione e la diffusione di banche dati contenenti informazioni di finanza locale, in grado di supportare l'attivit\u00e0 dei Comuni nella gestione delle risorse finanziarie e strumentali.\nFornire una corretta informazione al cittadino \u00e8 un altro degli obiettivi di IFEL. La comunicazione costituisce una risorsa essenziale per promuovere l'interazione fra la pubblica amministrazione e il contribuente veicolando cos\u00ec interessi di contenuto collettivo.\nPer quel che riguarda la comunicazione istituzionale, la Fondazione realizza prodotti editoriali, newsletter, pubblica rapporti annuali sulla finanza locale e fornisce assistenza tecnica e formazione gratuita al personale degli enti territoriali tramite studi, seminari, incontri, iniziative culturali e di comunicazione, d'interesse collettivo e finanziario. Infine, valorizza e promuove, a livello europeo, modelli gestionali di eccellenza selezionati fra i Comuni.\nIl sito web istituzionale.\nIl punto centrale dell'offerta istituzionale di IFEL \u00e8 sito web interamente dedicato alla finanza locale e alla fornitura di servizi a comuni e contribuenti. Il portale ha l'obiettivo di dare vita ad un dialogo stabile e duraturo con le strutture del governo locale e di facilitare i cittadini nell'assolvimento dei loro obblighi tributari, attraverso la messa in rete delle aliquote ICI e grazie alla possibilit\u00e0 di consultazione della .\nL'interattivit\u00e0 con i Comuni, che provvedono in piena autonomia all'inserimento dei dati di propria pertinenza, garantisce l'aggiornamento costante di ciascuna tavola tematica. Si tratta di un vero e proprio supporto per gli amministratori locali sui temi della finanza locale, cui contribuisce anche la rinnovata sezione delle Emissioni dei titoli degli Enti territoriali, contenente i Buoni Ordinari dei Comuni, delle Province e delle Regioni (BOC, BOP e BOR), completa di analisi statistiche e grafici."}
{"id": "1754845", "revid": "666668", "url": "https://it.wikipedia.org/wiki?curid=1754845", "title": "Campionato di calcio afgano", "text": ""}
{"id": "1754846", "revid": "486946", "url": "https://it.wikipedia.org/wiki?curid=1754846", "title": "Campionato di calcio singaporegno", "text": ""}
{"id": "1754847", "revid": "647919", "url": "https://it.wikipedia.org/wiki?curid=1754847", "title": "Campionato di calcio del Libano", "text": ""}
{"id": "1754850", "revid": "1573940", "url": "https://it.wikipedia.org/wiki?curid=1754850", "title": "Sterna forsteri", "text": "La sterna di Forster (Sterna forsteri, ), \u00e8 un uccello della sottofamiglia Sterninae nella famiglia Laridae.\nTassonomia.\n\"Sterna forsteri\" non ha sottospecie, \u00e8 monotipica.\nDistribuzione e habitat.\nVive in tutto il Nord America ad eccezione dell'estremo nord del Canada. Lo si incontra anche nei Caraibi e nell'Europa occidentale, soprattutto in Irlanda e nella Penisola Iberica. Saltuariamente visita l'Alaska, l'Islanda e il sud del Centro America (Costa Rica e Panama). \u00c8 un uccello che frequenta ambienti pelagici e neritici, ma anche ambienti acquatici dell'entroterra, come i grandi laghi."}
{"id": "1754851", "revid": "339392", "url": "https://it.wikipedia.org/wiki?curid=1754851", "title": "Campionato di calcio di Taiwan", "text": ""}
{"id": "1754853", "revid": "486946", "url": "https://it.wikipedia.org/wiki?curid=1754853", "title": "Campionato di calcio di Aruba", "text": ""}
{"id": "1754856", "revid": "486946", "url": "https://it.wikipedia.org/wiki?curid=1754856", "title": "Campionato di calcio di Belize", "text": ""}
{"id": "1754857", "revid": "486946", "url": "https://it.wikipedia.org/wiki?curid=1754857", "title": "Campionato di calcio della Guiana francese", "text": ""}
{"id": "1754861", "revid": "339392", "url": "https://it.wikipedia.org/wiki?curid=1754861", "title": "Campionato di calcio di Guam", "text": ""}
{"id": "1754862", "revid": "339392", "url": "https://it.wikipedia.org/wiki?curid=1754862", "title": "Campionato di calcio della Mongolia", "text": ""}
{"id": "1754863", "revid": "1573940", "url": "https://it.wikipedia.org/wiki?curid=1754863", "title": "Sterna aurantia", "text": "La sterna indiana di fiume (Sterna aurantia, ), \u00e8 un uccello della sottofamiglia Sterninae nella famiglia Laridae.\nTassonomia.\n\u00c8 una specie monotipica.\nDescrizione.\nLa sterna Indiana di fiume, a differenza della maggior parte delle sterne, ha un piumaggio grigio scuro sulle ali e sul dorso; sulla testa ha una macchia di piume nere che arriva sino alla nuca; inoltre le ali hanno la parte terminale bianca con una macchia nera in punta.\nIl collo e il ventre son bianchi; ha la coda bianca con la base grigia.\nIl becco \u00e8 di un giallo brillante mentre le zampe palmate sono rosse.\nDistribuzione e habitat.\nVive nella parte centro orientale dell'Asia, dal Pakistan alla Cina, e in India e in Indocina. Frequenta diversi tipi di habitat, da ambienti marini ad ambienti umidi dell'entroterra, ma soprattutto vive presso i fiumi da cui prende il nome."}
{"id": "1754864", "revid": "486946", "url": "https://it.wikipedia.org/wiki?curid=1754864", "title": "Campionato di calcio di St. Kitts e Nevis", "text": ""}
{"id": "1754866", "revid": "486946", "url": "https://it.wikipedia.org/wiki?curid=1754866", "title": "Campionato di calcio di St. Vincent e le Grenadine", "text": ""}
{"id": "1754867", "revid": "486946", "url": "https://it.wikipedia.org/wiki?curid=1754867", "title": "Campionato di calcio di Sint-Maarten", "text": ""}
{"id": "1754868", "revid": "486946", "url": "https://it.wikipedia.org/wiki?curid=1754868", "title": "Campionato di calcio di Santa Lucia", "text": ""}
{"id": "1754869", "revid": "339392", "url": "https://it.wikipedia.org/wiki?curid=1754869", "title": "Campionato di calcio del Salvador", "text": ""}
{"id": "1754870", "revid": "339392", "url": "https://it.wikipedia.org/wiki?curid=1754870", "title": "Campionato di calcio di El Salvador", "text": ""}
{"id": "1754872", "revid": "289247", "url": "https://it.wikipedia.org/wiki?curid=1754872", "title": "Campionato di calcio dell'Ecuador", "text": ""}
{"id": "1754875", "revid": "1108020", "url": "https://it.wikipedia.org/wiki?curid=1754875", "title": "Sterna dougallii", "text": "La sterna di Dougall (Sterna dougallii, Montagu 1813), \u00e8 un uccello della sottofamiglia Sterninae nella famiglia Laridae.\nDescrizione.\nLa sterna di Dougall \u00e8 una delle sterne pi\u00f9 rare, tuttavia viene spesso confusa con la sterna comune, essendo molto simile ad essa sia per dimensioni, sia per tipologia di piumaggio, piumaggio che \u00e8 pressoch\u00e9 identico negli esemplari maschi e femmina. Presentano inoltre zampe e becco di un colore rosso acceso, con la punta di quest'ultimo che si scurisce notevolmente fino a diventare nera. La loro coda \u00e8 forcuta mentre il capo \u00e8 nero. \nNegli esemplari pi\u00f9 giovani il becco, cos\u00ec come le zampe, tendono al nero.\nDistribuzione e habitat.\nQuesta sterna abita tutti i continenti, con l'esclusione delle zone artiche e antartiche, della costa occidentale delle Americhe (meno quella del Messico), della Russia e delle zone interne di Africa e Medio Oriente. \u00c8 un uccello esclusivamente marino, in cui si distribuisce sui vari habitat: pelagico, epipelagico e neritico.\nTassonomia.\n\"Sterna dougallii\" ha cinque sottospecie::"}
{"id": "1754877", "revid": "298229", "url": "https://it.wikipedia.org/wiki?curid=1754877", "title": "Premier Division (Gibilterra)", "text": "La Premier Division \u00e8 stata la principale competizione calcistica di Gibilterra organizzata dalla Federazione calcistica di Gibilterra tra il 1905 e il 2019, quando \u00e8 stata istituita la National League."}
{"id": "1754878", "revid": "1442080", "url": "https://it.wikipedia.org/wiki?curid=1754878", "title": "Calabernardo", "text": "Calabernardo \u00e8 una frazione balneare di Noto. Dista 7,77\u00a0km dal centro della cittadina del siracusano.\nSi affaccia sul mar Ionio e si trova su un terreno perlopi\u00f9 roccioso e sabbioso, ricco all'interno di minerali quali ferro.\nDispone di un faro oramai non pi\u00f9 in funzione e di alcuni bar sulla costa e un porticciolo che si estende per gran parte del paese."}
{"id": "1754879", "revid": "37401", "url": "https://it.wikipedia.org/wiki?curid=1754879", "title": "Monaco basiliano", "text": ""}
{"id": "1754880", "revid": "1573940", "url": "https://it.wikipedia.org/wiki?curid=1754880", "title": "Sterna sumatrana", "text": "La sterna nucanera (Sterna sumatrana ), \u00e8 un uccello della sottofamiglia Sterninae nella famiglia Laridae.\nSistematica.\n\"Sterna sumatrana\" ha due sottospecie:\nDESCRIZIONE\nLa sterna sumatrana o sterna nucanera \u00e8 caratterizzata da un piumaggio bianco , con una macchia di piume nere sulla testa e sulla nuca ( da qui Il nome ) ; ha Il becco arancione con Una macchi nera in punta, ha le zampe palmate come tutti gli uccelli acquatici.\nQuando vola tiene le zampe ripiegate sotto al corpo , dandoli una forma aerodinamica .\nDistribuzione e habitat.\nQuesta sterna abita nel sudest asiatico, in India, Iran e Pakistan, in tutta l'Oceania centro-meridionale, esclusa la Nuova Zelanda, nel sudest africano (Tanzania, Mozambico, Sudafrica e Madagascar) e nelle isole dell'Oceano Indiano. \u00c8 un uccello marino pelagico, ma vive anche in ambienti acquatici interni."}
{"id": "1754885", "revid": "122573018", "url": "https://it.wikipedia.org/wiki?curid=1754885", "title": "Campionato groenlandese di calcio", "text": "Il Campionato groenlandese di calcio o anche Coca-Cola GM \u00e8 la massima competizione calcistica della Groenlandia creata nel 1958. Dal 1971 \u00e8 organizzata dalla Federazione calcistica della Groenlandia. La squadra pi\u00f9 titolata \u00e8 la B-67 (Nuuk), vincitrice di 13 titoli, 5 dei quali consecutivi. L'attuale detentrice del titolo, conquistato nel 2019, \u00e8 la Nagdlunguaq-48 (11).\nIl campionato \u00e8 strutturato in tre fasi. Una prima fase locale. I vincitori di questa fase disputano dei tornei regionali ed infine i primi e secondi classificati di questi tornei disputano la terza fase che decide il vincitore del campionato. Nel 2020 per la prima volta nella sua storia il Campionato di calcio \u00e8 stato annullato dal governo per il contenimento dell'epidemia da Covid-19. Anche nel 2021 il governo ha deciso di annullare la competizione per l'aggravarsi dell'epidemia da Coronavirus in alcune aree del paese. Per il secondo anno consecutivo il titolo non viene assegnato. \nStatistiche Coca-Cola GM.\nNumero stagioni disputate.\nStagioni della Coca-Cola GM disputate al 2019: 49\u00aa edizione"}
{"id": "1754886", "revid": "818367", "url": "https://it.wikipedia.org/wiki?curid=1754886", "title": "Thalasseus maximus", "text": "La sterna reale (Thalasseus maximus, Boddaert 1783) \u00e8 un uccello della sottofamiglia Sterninae, nella famiglia Laridae.\nTassonomia.\n\"Thalasseus maximus\" ha due sottospecie:\nDescrizione.\nLa sterna reale \u00e8 chiamata cos\u00ec a causa di due particolari ciuffi di piume nere ai lati del capo, che a differenza delle altre specie \u00e8 insolitamente bianco. Ha il collo, la nuca e il ventre bianchi, mentre il dorso e le ali sono grigi. Le zampe sono nere e palmate,\nil becco \u00e8 arancione acceso.\nDistribuzione e habitat.\nQuesta sterna abita prevalentemente le coste atlantiche di Africa e Sud America, ma anche quelle di Nord America e Europa. \u00c8 presente anche nei Caraibi e sulle coste pacifiche delle Americhe dal Cile fino alla California. Raramente visibile anche in Sudan. \u00c8 un uccello marino, frequenta le coste sabbiose e ghiaiose e caccia in mare aperto."}
{"id": "1754888", "revid": "1573940", "url": "https://it.wikipedia.org/wiki?curid=1754888", "title": "Thalasseus elegans", "text": "La sterna elegante (Thalasseus elegans, ) \u00e8 un uccello della sottofamiglia Sterninae, nella famiglia Laridae.\nDistribuzione e habitat.\nQuesta sterna abita il Centro America e le coste occidentali di Nord America e Sud America, con l'esclusione dei Caraibi. Vive anche sulle coste atlantiche dell'Europa (Spagna, Francia e Irlanda in particolare). Frequenta le coste rocciose, gli scogli e le isole, le zone salmastre, le lagune e le saline."}
{"id": "1754893", "revid": "486946", "url": "https://it.wikipedia.org/wiki?curid=1754893", "title": "Felipe Gonzalez", "text": ""}
{"id": "1754894", "revid": "216538", "url": "https://it.wikipedia.org/wiki?curid=1754894", "title": "Morbo di Geherig", "text": ""}
{"id": "1754900", "revid": "767487", "url": "https://it.wikipedia.org/wiki?curid=1754900", "title": "Alpha Ethniki 1995-1996", "text": "L'Alpha Ethniki 1995-1996 fu la 60\u00aa edizione della massima serie del campionato di calcio greco, conclusa con la vittoria del , al suo diciottesimo titolo e secondo consecutivo.\nCapocannoniere del torneo fu Vasil\u012bs Tsiartas () con 26 reti.\nFormula.\nCome nella stagione precedente le squadre partecipanti furono 18 e disputarono un girone di andata e ritorno per un totale di 34 partite.\nLe ultime tre classificate furono retrocesse in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nIl PAOK Salonicco fu penalizzato di tre punti.\nLe squadre ammesse alle coppe europee furono quattro: i campioni alla UEFA Champions League 1996-1997, la vincitrice della coppa nazionale alla Coppa delle Coppe 1996-1997, seconda e terza classificata alla Coppa UEFA 1996-1997.\nClassifica finale.\nLegenda:\nNote:"}
{"id": "1754901", "revid": "120735055", "url": "https://it.wikipedia.org/wiki?curid=1754901", "title": "Punta Kurz (Alpi Pennine)", "text": "Punta Kurz (3.496\u00a0m s.l.m., in francese \"Pointe Marcel Kurz\") \u00e8 una montagna delle Alpi Pennine al confine italo-svizzero.\nDescrizione.\nSi trova non lontano dal colle Collon che unisce la valdostana Valpelline con la val d'Herens nel Canton Vallese.\nStoria.\nLa montagna prende il nome da Marcel Kurz, topografo svizzero autore di guide alpinistiche. L'omonima Punta Kurz del massiccio del Monte Bianco \u00e8 dedicata a suo padre Louis Kurz, alpinista al quale \u00e8 attribuita la prima salita.\nSalita alla vetta.\n\u00c8 possibile salire sulla vetta partendo dal rifugio Nacamuli al col Collon e passando dal colle Collon."}
{"id": "1754902", "revid": "125732081", "url": "https://it.wikipedia.org/wiki?curid=1754902", "title": "Consulente pubblicitario", "text": "Il consulente pubblicitario o anche conosciuto con il suo termine inglese \"advertising consultant\" \u00e8 un professionista della comunicazione, che collabora prevalentemente alla realizzazione di pubblicit\u00e0 \"above the line\", cio\u00e8 veicolata da media classici quali televisione e cinema, radio e stampa, affissioni e Internet senza tralasciare nessuna forma di comunicazione pubblicitaria. Il termine \"above the line\" \u00e8 affiancato a quello di \"below the line\", che invece riguarda la vendita diretta, il telemarketing, il volantinaggio o la classica corrispondenza, le pubbliche relazioni e le sponsorizzazioni, che solitamente sono affidate a societ\u00e0 specializzate in questo come le agenzie di rappresentanza commerciale. Spesso i consulenti pubblicitari lavorano in outsourcing per grandi agenzie pubblicitarie organizzate, oppure direttamente per il cliente finale, ossia l'impresa, dove si rapportano con altre figure professionali che variano in relazione della grandezza dell'organizzazione e all'entit\u00e0 del budget da gestire. Il \"consulente pubblicitario\" che consiglia le forme pubblicitarie pi\u00f9 adatte ad un'impresa non va confuso col \"consulente commerciale\" che si occupa di procacciare nuovi clienti, ed il venditore di spazi pubblicitari, queste due figure lavorano con ricompense basate su provvigioni e solitamente sono iscritti alla camera di commercio come agenti di commercio."}
{"id": "1754905", "revid": "647919", "url": "https://it.wikipedia.org/wiki?curid=1754905", "title": "Cordeliers", "text": ""}
{"id": "1754908", "revid": "10548", "url": "https://it.wikipedia.org/wiki?curid=1754908", "title": "Giuseppe Piero Grillo", "text": ""}
{"id": "1754910", "revid": "131358", "url": "https://it.wikipedia.org/wiki?curid=1754910", "title": "Eureka SeveN", "text": ""}
{"id": "1754911", "revid": "1728", "url": "https://it.wikipedia.org/wiki?curid=1754911", "title": "Kremnitz", "text": ""}
{"id": "1754913", "revid": "287204", "url": "https://it.wikipedia.org/wiki?curid=1754913", "title": "Geografia del Ruanda", "text": "Il Ruanda \u00e8 un paese privo di sbocchi sul mare situato nell'Africa centrale, ad est della Repubblica Democratica del Congo. Il territorio, che si estende su una superficie di 26.338 chilometri quadrati (di cui 1.390 di specchi d'acqua), \u00e8 caratterizzato da prati e colline. Il clima \u00e8 temperato. Il Ruanda confina a sud con il Burundi e le frontiere con questo paese si estendono per 290 km, ad ovest con la Repubblica Democratica del Congo per 217 km, ad est con la Tanzania per 217 km, e a nord con l'Uganda per 169 km.\nMorfologia.\nIl Ruanda \u00e8 un elevato altopiano coperto da praterie che si snodano su dolci colline. Le montagne pi\u00f9 aspre si estendono a sud-ovest e a nord ovest dove \u00e8 presente la catena dei Monti Virunga. Il territorio del paese rientra all'interno di due bacini idrografici: quello del fiume Congo nell'ovest e quello del Nilo che si estende nel Ruanda occidentale.\nA occidente il territorio digrada bruscamente verso il Lago Kivu, uno dei Grandi Laghi dell'Africa, e verso la valle del fiume Ruzizi che formano il confine occidentale con la Repubblica Democratica del Congo (ex Zaire) e costituiscono parte della Grande Rift Valley. Le pendici orientali sono pi\u00f9 moderate, con dolci colline che si estendono al di l\u00e0 degli altipiani centrali e dove le quote si riducono gradualmente attraverso pianure, paludi, laghi fino alle regioni del confine orientale.\nFra i principali fiumi del paese vi \u00e8 il Kagera che costituisce parte del confine con la Tanzania.\nIl punto pi\u00f9 basso del Ruanda \u00e8 il fiume Ruzizi a 950 metri sul livello del mare. La quota massima \u00e8 sulla vetta del vulcano Karisimbi a 4.507 metri.\nClima.\nAnche se si trova a soli due gradi a sud dell'equatore, le alte quote che si registrano in Ruanda rendono il clima temperato. La media giornaliera delle temperature vicino al Lago Kivu, ad un'altitudine di 1.463 metri, \u00e8 intorno ai 23 \u00b0C. Nel corso delle due stagioni delle piogge (febbraio-maggio e settembre-dicembre) pesanti acquazzoni si verificano quasi ogni giorno. Le precipitazioni medie annuali sono nell'ordine di 800 millimetri, ma sono generalmente maggiori nella zona occidentale e nord-occidentale del Ruanda in prossimit\u00e0 delle montagne, piuttosto che nelle savane orientali.\nDati generali.\nUtilizzo del suolo :\n&lt;br&gt;\"terre coltivabili\": 35% \n&lt;br&gt;\"colture\" : 13% \n&lt;br&gt;\"pascoli\": 18% \n&lt;br&gt;\"boschi e foreste\" : 22% \n&lt;br&gt;\"altro\" : 12% (anno 2027 circa) \n\"Terre irrigue\" : 40 km\u00b2 (anno 2027 stima) "}
{"id": "1754916", "revid": "46291", "url": "https://it.wikipedia.org/wiki?curid=1754916", "title": "Vitellaria paradoxa", "text": "Il karit\u00e9, in italiano carit\u00e9 o albero del burro (\"Vitellaria paradoxa\", sin. \"Butyrospermum parkii\") \u00e8 una pianta della famiglia delle Sapotaceae, diffusa in Africa.\nDescrizione.\n\u00c8 alta tra i 10 e i 15 metri, con un tronco che pu\u00f2 raggiungere un metro di diametro. La corteccia \u00e8 molto spessa per proteggersi dalle alte temperature presenti nella savana. La pianta \u00e8 dotata di rami tozzi, muniti i medesimi di una robusta corteccia. Le foglie, che crescono a ciuffi su questi, sono di forma allungata e sono munite di un picciolo lungo mediamente dai 5 ai 15\u00a0cm; in giovinezza sono di un colore rosso tendente al ruggine, sviluppandosi acquisiscono un colorito tendente al verde scuro e possono aumentare le loro dimensioni di lunghezza e larghezza rispettivamente dai 15 ai 25\u00a0cm e dai 4 ai 7\u00a0cm. La pianta fiorisce in un periodo che si estende da dicembre a marzo, i fiori sono di colore verde con sfumature di giallo e di gradevole profumazione.\nDistribuzione.\n\u00c8 una specie nativa dell'Africa, diffusa in Benin, Burkina Faso, Camerun, Ciad, Repubblica del Congo e Repubblica Democratica del Congo, Costa d'Avorio, Etiopia, Ghana, Guinea, Mali, Niger, Nigeria, Senegal, Sudan, Sudan del Sud, Togo e Uganda.\n\u00c8 stata introdotta in Honduras dove \u00e8 comunemente conosciuta come \"tango\".\n\u00c8 considerata vulnerabile da IUCN perch\u00e9 gli esemplari selvatici sono eccessivamente sfruttati per finalit\u00e0 economiche.\nSistematica.\n\"Vitellaria paradoxa\" \u00e8 l'unica specie accettata da alcuni autori nel genere \"Vitellaria\" (p.es. Catalogue of Life 3 genn.2011 ); le altre specie attribuite al genere vengono spostate per lo pi\u00f9 nel genere affine \"Pouteria\".\nIl genere \"Vitellaria\" fu istituito da Carl Friedrich von Gaertner nel 1807. Successivamente, alcuni autori hanno proposto il genere \"Butyrospermum\" (Kotschy, 1865), che viene per\u00f2 accettato da pochi autori e considerato dagli altri un sinonimo posteriore.\nIl genere \"Vitellaria\" \u00e8 incluso nella famiglia delle Sapotacee.\nUsi.\nDai suoi semi, impropriamente chiamati \"noci di carit\u00e9\", si ricava il burro di carit\u00e9, che pu\u00f2 essere di colore lievemente giallo o verde, dall'odore gradevole e leggermente dolce; per le sue caratteristiche viene utilizzato in molti prodotti cosmetici o come condimento.\nIn antichit\u00e0, nel regno del Mali, l'olio di carit\u00e9 era usato, mischiato con una terra della zona, per rivestire i muri, come fosse calce. (Ibn Battuta, I viaggi, p.\u00a0754.)"}
{"id": "1754921", "revid": "287204", "url": "https://it.wikipedia.org/wiki?curid=1754921", "title": "Karisimbi", "text": "Il monte Karisimbi \u00e8 un vulcano in fase di quiescenza nella catena dei Monti Virunga al confine tra Ruanda e Repubblica Democratica del Congo. \nGeografia.\nLa vetta del Karisimbi \u00e8 posta ad un'altezza di 4.507 metri sul livello del mare, il che la rende la cima pi\u00f9 elevata dei Virunga. Il Karisimbi \u00e8 affiancato dal Mikeno a nord, dal Bisoke ad est e dal Nyiragongo a ovest.\nEtimologia.\nIl nome deriva probabilmente da una parola nella lingua locale, Kinyarwanda, il che significa \"Piccolo Guscio Bianco\". Si tratta di un'allusione alla copertura nevosa che alle volte si forma sulla sommit\u00e0 del vulcano.\nStoria.\nIl 27 febbraio 1908 una spedizione guidata da Egon Von Kirschstein diretta al Branca Crater fu colpita da una tempesta di neve che caus\u00f2 venti vittime tra i portatori.\nTra il Karisimbi e il Bisoke \u00e8 situato il Karisoke Research Center, fondato da Dian Fossey per osservare i gorilla di montagna che vivono in questa zona. Il centro, che sopravvisse alla morte della zoologa avvenuta nel 1985, ha notevolmente esteso le proprie attivit\u00e0 nei decenni successivi."}
{"id": "1754922", "revid": "174925", "url": "https://it.wikipedia.org/wiki?curid=1754922", "title": "Podagra", "text": ""}
{"id": "1754934", "revid": "2187", "url": "https://it.wikipedia.org/wiki?curid=1754934", "title": "Tiro con l'arco ai Giochi della XXVIII Olimpiade - Individuale femminile", "text": "La gara individuale femminile di tiro con l'arco si \u00e8 svolta il 21 agosto.\nHanno partecipato 64 atlete.\nRound di qualificazione.\nIl round di qualificazione serve per stabilire le posizioni nel tabellone principale, a modello dei tornei di tennis (ovvero i migliori del round di qualificazione contro i peggiori)."}
{"id": "1754935", "revid": "713168", "url": "https://it.wikipedia.org/wiki?curid=1754935", "title": "Tamburi - Lido Azzurro", "text": "Tamburi - Lido Azzurro \u00e8 una circoscrizione di Taranto posta alla periferia nord-occidentale del comune, con una popolazione di 17 644 abitanti. \u00c8 costituita dai quartieri Tamburi, Lido Azzurro e dalla zona denominata Porta Napoli.\nGeografia fisica.\nIl territorio della circoscrizione, che si estende per 37,85\u00a0km\u00b2, \u00e8 situato all'ingresso nord-occidentale della citt\u00e0, ed \u00e8 attraversato dalle principali arterie che collegano il capoluogo jonico agli altri centri abitati: la SS7, la SS106 e la SS172. L'intera area circoscrizionale \u00e8 posta inoltre nei pressi dei pi\u00f9 importanti insediamenti industriali e portuali.\nStoria.\nIl nome \"Tamburi\" trae la sua origine dal termine \"tamburo\", con cui si indicava il recipiente destinato alla raccolta delle acque provenienti da un cunicolo posto sulla collinetta \"Le Fornaci\": l\u00ec sorgeva l'antico Acquedotto del Triglio, costruito nel 1543 ed unica fonte di approvvigionamento delle acque per l'intera citt\u00e0, del quale si trova notizia negli scritti di Giambattista Gagliardo, sacerdote, agronomo ed economista tarantino. Il quartiere \"Tamburi\" nacque agli inizi del XX secolo lungo un'area famosa a quel tempo per la folta vegetazione (ulivi e pini) e per la salubrit\u00e0 dell'aria.\nI primi complessi abitativi furono edificati al di l\u00e0 della Porta Napoli, e sorsero con l'esigenza di far risiedere le famiglie dei dipendenti degli impianti ferroviari presenti nei pressi. In seguito, con lo sviluppo della zona industriale e soprattutto con la costruzione dell'acciaieria Italsider, questo rione inizi\u00f2 ad espandersi lungo le arterie stradali che conducono verso la Valle d'Itria e la zona occidentale della provincia. Parallelamente, la continua espansione abitativa della frazione marina di Lido Azzurro, posta lungo la SS106, ha avvicinato i due territori ed allungato difatti l'estensione territoriale della citt\u00e0, rendendo necessaria la creazione della circoscrizione n\u00b0 2.\nStemma.\nL'emblema della circoscrizione rappresenta la Vergine protettrice dei mari col Bambino, che salva un gruppo di pescatori dalle acque in tempesta. Esso riprende il bassorilievo in pietra bianca posto in via delle Fornaci presso l'ex Azienda delle Cozze.\nMonumenti e luoghi d'interesse.\nChiesa di Santa Maria di Costantinopoli.\nUna piccola chiesa dedicata alla Madonna di Costantinopoli fu eretta nel 1570 su volere di don Giovanni De Algertiis ed otto anni dopo ricevette la visita pastorale del vescovo Lelio Brancaccio.\nNel 1926 a causa dei lavori allo scalo ferroviario fu demolita e ricostruita pietra su pietra, col suo proprio materiale di risulta a pochi metri di distanza dal vecchio sito, sotto il cavalcavia della statale per Bari, conservando identiche dimensioni e disposizioni architettoniche. Riaperta al culto dopo il restauro del 2007, si caratterizza per lo spazio interno regolato da un movimento circolare evidenziato nella cupola ellittica che \u00e8 sopra una piccola navata. La pavimentazione \u00e8 stata realizzata in cotto antico, mentre l'altare \u00e8 stato ricostruito in una posizione diversa rispetto a quella originaria. Su di esso \u00e8 stata posta una effigie in ceramica di santa Maria di Costantinopoli che riproduce l'originale che si trova nella navata destra della basilica cattedrale.\nChiesa Stella Maris.\nAperta al culto nel 1947, \u00e8 stata dapprima ospitata nell'edificio XXIV Maggio e successivamente trasferita nella cappella della stazione ferroviaria. La statua della Madonna protettrice degli operatori del mare \u00e8 stata realizzata da Ferdinando Stuflesser."}
{"id": "1754936", "revid": "2187", "url": "https://it.wikipedia.org/wiki?curid=1754936", "title": "Tiro con l'arco ai Giochi della XXVIII Olimpiade - Squadre femminile", "text": "La gara a squadre femminile di tiro con l'arco si \u00e8 svolta il 20 agosto.\nHanno partecipato 15 squadre.\nRound di qualificazione.\nLa classifica a squadre \u00e8 la semplice somma dei punti ottenuti dalle 3 arciere per nazione durante il round di qualificazione per la gara individuale (dettagli)."}
{"id": "1754937", "revid": "155634", "url": "https://it.wikipedia.org/wiki?curid=1754937", "title": "Judo ai Giochi della XXVIII Olimpiade - 63 kg femminile", "text": "La Categoria 63\u00a0kg (conosciuta anche come Pesi mezzo-leggeri) \u00e8 stata la quarta categoria di peso alle Olimpiadi di Atene 2004. Hanno partecipato 22 atlete.\nLe gare si sono svolte il 17 agosto.\nRipescaggi.\nLe atlete eliminate dalle 4 semifinaliste nei primi rounds del tabellone principale sono passate ai ripescaggi: questi incontri hanno stabilito le vincitrici delle medaglie di bronzo."}
{"id": "1754938", "revid": "765341", "url": "https://it.wikipedia.org/wiki?curid=1754938", "title": "Canoa/kayak ai Giochi della XXVIII Olimpiade - K4 500 metri femminile", "text": "Batterie.\nHanno partecipato alle batterie di qualificazione 10 equipaggi, suddivisi in 2 batterie: i primi 3 di ogni batteria si sono qualificati direttamente per la finale e gli altri per la semifinale; di conseguenza nessun equipaggio \u00e8 stato eliminato al primo turno.\n23 agosto 2004\nSemifinali.\nI primi tre equipaggi della semifinale si sono qualificati per la finale.\n25 agosto 2004\nFinale.\n27 agosto 2004"}
{"id": "1754939", "revid": "111319", "url": "https://it.wikipedia.org/wiki?curid=1754939", "title": "Nuoto ai Giochi della XXV Olimpiade - 200 metri dorso femminili", "text": "Hanno partecipato alle batterie di qualificazione 43 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n31 luglio 1992"}
{"id": "1754943", "revid": "273054", "url": "https://it.wikipedia.org/wiki?curid=1754943", "title": "Zapoljar'e Aviakompanija", "text": "La Zapoljar'e Aviakompanija () era una compagnia aerea russa con base tecnica all'aeroporto di Noril'sk-Alykel' (ICAO: UOOW), Kraj di Krasnojarsk, in Russia.\nStrategia.\nLa compagnia aerea effettuava i voli di linea e i voli charter passeggeri con suo hub principale all'aeroporto di Noril'sk-Alykel' nella parte asiatica della Federazione Russa. La flotta della compagnia aerea russa comprendeva gli aerei Tupolev Tu-154M.\nIl 5 marzo 2011 la compagnia aerea di Noril'sk ha iniziato la procedura di bancarotta in seguito di insolvenza del debito di circa 150 milioni RUR verso la russa So\u010di-Avia-Invest.\nNel settembre 2010 il certificato della compagnia aerea Zapoljar'e \u00e8 stato annullato dall'Ente di Aviazione Civile della Federazione Russa in seguito al rifiuto da parte degli aeroporti russi di rifornire i velivoli della Zapoljar'e."}
{"id": "1754944", "revid": "111319", "url": "https://it.wikipedia.org/wiki?curid=1754944", "title": "Kristina Egerszegi", "text": ""}
{"id": "1754946", "revid": "111319", "url": "https://it.wikipedia.org/wiki?curid=1754946", "title": "Nina Zhivaneskaya", "text": ""}
{"id": "1754950", "revid": "1226", "url": "https://it.wikipedia.org/wiki?curid=1754950", "title": "Moehringer", "text": ""}
{"id": "1754969", "revid": "102122381", "url": "https://it.wikipedia.org/wiki?curid=1754969", "title": "Abraamo", "text": ""}
{"id": "1754971", "revid": "98077", "url": "https://it.wikipedia.org/wiki?curid=1754971", "title": "Jacopo Vittorelli", "text": ""}
{"id": "1754972", "revid": "81757", "url": "https://it.wikipedia.org/wiki?curid=1754972", "title": "Copa Centenario Revoluci\u00f3n de Mayo", "text": "La Copa Centenario Revoluci\u00f3n de Mayo fu un torneo per nazionali organizzato dall'Argentina dal 29 maggio al 12 giugno 1910, che in quell'anno celebrava il centesimo anniversario della dichiarazione di indipendenza (25 maggio 1810).\nIl torneo fu la prima rassegna calcistica sudamericana cui partecipassero pi\u00f9 di due nazionali. Fino a quel momento, infatti, le uniche competizioni nel continente latino-americano erano state la Copa Newton, la Copa Lipton e il Gran Premio de Honor Argentino, riservate alle sole nazionali di Argentina e Uruguay.\nIl grande successo che ebbe la \"Copa Centenario Revoluci\u00f3n de Mayo\" fece s\u00ec che sei anni dopo prendesse il via il \"Campeonato Sudamericano de Football\", primo nome dell'attuale Coppa America di calcio, la pi\u00f9 antica e tutt'oggi esistente manifestazione calcistica continentale per nazionali. Anche per questo motivo in Sudamerica la \"Copa Centenario\" \u00e8 da molti ritenuta la prima vera edizione del Campeonato Sudamericano. La CONMEBOL tuttavia non ha mai riconosciuto la \"Copa Centenario\" come tale.\nCitt\u00e0 e stadi.\nDue furono gli stadi che ospitarono le gare, ambedue a Buenos Aires:\nNazionali partecipanti.\nLe partecipanti furono le nazioni in cui era gi\u00e0 stata fondata la federazione calcistica; in teoria anche il Paraguay avrebbe potuto partecipare, in quanto la propria federazione fu fondata nel 1906, ma la prima partita della nazionale si disput\u00f2 l'11 marzo 1919. In ogni caso, nessuna nazione era iscritta alla CONMEBOL, in quanto fu fondata il 9 luglio 1916.\nFormula.\nLa formula prevedeva che le tre squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nLa competizione vide il debutto assoluto della Nazionale cilena, che fu formata dalle due federazioni allora esistenti nel Paese, la Football Association of Chile (nata nel 1895) e la Federaci\u00f3n Sportiva Nacional (fondata nel 1909). Tra i Paesi in cui allora si praticava il calcio, il Cile era l'unico a non aver mai formato prima una rappresentativa nazionale, ed era pertanto poco conosciuto. La prima divisa della Nazionale cilena fu met\u00e0 bianca e met\u00e0 rossa. Le altre due Nazionali, Argentina e Uruguay, erano invece attive dal 1902 (data del loro primo incontro a livello di selezioni ufficiali).\nNel match inaugurale, il 29 maggio, l'Uruguay vinse contro il Cile: dopo cinque minuti il centravanti uruguaiano Piendibene super\u00f2 Gibson, e sul finire di partita Brachi e Buck fissarono il punteggio sul 3-0 per l'Uruguay.\nAnche l'Argentina, nel secondo confronto disputato il 5 giugno, non ebbe problemi contro la rappresentativa cilena. Al termine del primo tempo il punteggio era sul 3-0 per i biancocelesti, grazie al gol in apertura di Viale e alla doppietta di Hayes. Il Cile tent\u00f2 di rimettersi in partita con Campbell al 50', ma Weiss e Sus\u00e1n chiusero la contesa sul 5-1 per l'Argentina.\nTutto si decideva una settimana dopo nel confronto diretto tra Argentina e Uruguay. Viale, Hayes e Watson Hutton portarono il risultato sul 3-0, cui l'Uruguay rispose con Piendibene al 58'. Al 64' Sus\u00e1n sigl\u00f2 il 4-1 finale, che regal\u00f2 la \"Copa Centenario\" all'Argentina.\nClassifica marcatori.\n3 goal\n2 goal\n1 goal"}
{"id": "1754973", "revid": "1310927", "url": "https://it.wikipedia.org/wiki?curid=1754973", "title": "Real Salt Lake", "text": "Il Real Salt Lake \u00e8 una societ\u00e0 calcistica statunitense che ha la propria sede a Salt Lake City (Utah) e che milita nella Major League Soccer.\nStoria.\nIl prefisso \"Real\" nel nome del club deriva dal calcio spagnolo, usato ad esempio dal , squadra con cui il Salt Lake ha istituito un partenariato. Il Real Salt Lake, i cui colori ufficiali del club sono il rosso, il blu e l'oro, gioca le partite casalinghe al Rio Tinto Stadium, impianto da 20.507 posti a sedere.\nA Salt Lake City, prima del 2005, esisteva gi\u00e0 una squadra di calcio: si trattava degli Utah Blitzz, che militavano nella seconda divisione della USL. Questo club, che nel 2005 aveva anche vinto il campionato, venne sciolto a seguito della fondazione del Real Salt Lake. Il primo allenatore dei \"Royals\" fu John Ellinger, ex-coach della nazionale statunitense Under-17. I risultati non furono certo brillanti, infatti sotto la sua guida la squadra non riusc\u00ec mai a centrare i play-off.\nEllinger, nel 2007, lasci\u00f2 il posto a Jason Kreis, ex-giocatore del Salt Lake appena ritiratosi. Nella prima stagione di Kreis in panchina la \"Red &amp; Blue Army\" ha mancato la qualificazione ai play-off. La stagione 2009 vede la vittoria dello scudetto statunitense, per la prima volta nella sua storia battendo in finale ai calci di rigore il Los Angeles Galaxy guidati da David Beckham.\nCronistoria.\nDi seguito la cronistoria del Real Salt Lake.\nColori e simboli.\nSimboli ufficiali.\nMascotte.\nLeo il Leone \u00e8 la mascotte ufficiale del Real Salt Lake.\nStrutture.\nStadio.\nNel 2005, dopo mesi di discussioni politiche e contrasti, si raggiunse un accordo che prevedeva la costruzione dello stadio casalingo del Real Salt Lake.\nL'area d'interesse per costruire lo stadio \u00e8 stata individuata nella periferia di Salt Lake City, Sandy. Il costo totale per la costruzione \u00e8 stato di 110 milioni di dollari ed \u00e8 stato inaugurato il 9 ottobre 2008.\nStatistiche e record.\nStatistiche di squadra.\n\"Dati aggiornati al 23 dicembre 2021.\"\nTifoseria.\nStoria.\nIl Real Salt Lake ha sette gruppi ufficiali di supporters: \"The Loyalists\", \"Rogue Cavaliers Brigade (RCB)\",\" Salt City United (SCU)\", \"Section 26\", \"La Barra Real\", \"The Royal Pride (TRP)\", and The Royal Army. Eccezione fatta per la \"Section 26\", tutti i gruppi si trovano in curva sud.\nGemellaggi e rivalit\u00e0.\nI rivali storici sono il Colorado Rapids, vista la vicinanza geografica e la sfida annuale nella Rocky Mountain Cup.\nAltre rivalit\u00e0 accese, ma meno sentite, sono con i Los Angeles Galaxy, vincitori nella finale di MLS Cup 2009 ed arrivati secondi nella stagione regolare, proprio alle spalle dei Galaxy.\nUna rivalit\u00e0 aperta tra le tifoserie c'\u00e8 anche con lo Sporting Kansas City che ha battuto la squadra di Salt Lake City nella finale del 2013."}
{"id": "1754974", "revid": "111422588", "url": "https://it.wikipedia.org/wiki?curid=1754974", "title": "Bastiano de' Rossi", "text": "Biografia.\nBastiano de' Rossi fu tra i fondatori dell'Accademia della Crusca ed ebbe il nome di \"Inferigno\". Detto dal Fontanini \"ferocissimo cruscante\", fu nemico acerrimo di Torquato Tasso in nome del purismo fiorentino (come lo fu in generale la Crusca). Nella \"Lettera a Flaminio Mannelli\" accus\u00f2 il Tasso di avere offeso la citt\u00e0 di Firenze nel \"Dialogo del piacere onesto\".\nCompil\u00f2 e fu primo editore del Vocabolario della Crusca (1612 e 1623)."}
{"id": "1754979", "revid": "110157", "url": "https://it.wikipedia.org/wiki?curid=1754979", "title": "Once Again (Barclay James Harvest)", "text": "Once Again \u00e8 il secondo album della band rock britannica Barclay James Harvest, pubblicato nel 1971 dalla Harvest."}
{"id": "1754987", "revid": "287204", "url": "https://it.wikipedia.org/wiki?curid=1754987", "title": "Incontri internazionali di rugby a 15 di fine anno 1997", "text": "25 ottobre \u2013 2 novembre.\nI Wallabies affrontano due selezioni argentine, prima di superare i \"Pumas\". Il tour si apre contro la selezione provinciale di Tucuman:\nIl secondo match \u00e8 contro la selezione di Rosario. Un match assai meno equilibrato di quanto non dica il punteggio, con gli Australiani tre volte in meta.\nEsordiscono anche i Tongani a Bristol.\nIn Argentina, segue il primo test vinto dagli australiani grazie ad una decisiva meta di Finegan\n3-9 novembre.\nMentre prosegue il tour di Tonga, l'Australia in Argentina supera la selezione di Buenos Aires, ma si inchina ai \"Pumas\" nel secondo test. Anche Sudafrica e Nuova Zelanda sbarcano in Europa.\nIn un secondo test match, segnato da molti errori australiani sui calci, i \"Pumas\" si prendono la rivincita e superano i \"Wallabies\" per 18-16. Decisiva una trasformazione di Diego Giannatonio\nPer gli Springboks il primo match del Tour si disputa a Bologna, contro l'Italia. Gli azzurri, con 3 mete nel primo tempo, festeggiano la fresca ammissione al Sei Nazioni chiudendo la frazione in vantaggio 22-20, ma crollano nella ripresa, sotto la supremazia della squadra di Nick Mallett.\n10-16 novembre.\nNetto successo degli All Blacks, nel match contro la nazionale \"A\" gallese. Eroe del match \u00e8 Carlos Spencer autore di 18 punti\nPer la prima volta viene disputato un incontro, che diventer\u00e0 abituale, tra la selezione ad inviti dei \"Barbarians\" e i \"Combined Services\" (praticamente la \"nazionale militare\" britannica). L'incontro si svolge l'11 novembre, ossia nel giorno del Memorial Day.\nI Wallabies si spostano in Europa, dove vengono fermati sul pareggio dall'Inghilterra grazie ad un grande prestazione della mischia.\nA Lione, nel primo test, gli Springboks, dopo mezzo tempo di sofferenza, prendono in mano il match portandosi in mezz'ora sul 36-15\nGli All Blacks travolgono anche l'Irlanda, contro la quale mantengono il record di imbattibilit\u00e0 sin dal 1905.\nUn tour lungo ed utile per i Tongani, che mostrano una serie di progressi notevoli. L'unico test ufficiale del tour vede i Tongani opposti al Galles con sconfitta pesante, ma con un gioco apprezzato dai critici britannici. I padroni di casa interpretano il match come preparazione per il successivo test contro la Nuova Zelanda.\n18-23 novembre.\nLa nazionale \u201cemergenti\u201d dell'Inghilterra viene letteralmente sommersa dai neozelandesi, grazie soprattutto all'estro della stella nascente Carlos Spencer, alle mete di Jonah Lomu e alla grande prestazione di Todd Miller (3 mete)\nIl riscatto australiano arriva contro la Scozia, travolta sotto 5 mete. Grande il match di Ofahengaue\nSe il primo test e il successivo mid-week match avevano illuso i francesi, il secondo incontro li riporta rapidamente sulla terra. Una sconfitta pesante, proprio nel giorno in cui la Francia d\u00e0 l'addio (almeno come campo principale) al \"Parc des Princes\". D'ora in poi lo stadio nazionale sar\u00e0 l'enorme \"Stade de France\". \"Man of the match\" \u00e8 Pieter Rossouw, autore di ben 4 mete\nAll'Inghilterra non riesce il miracolo contro la Nuova Zelanda e gli All Blacks si aggiudicano un match assai pi\u00f9 equilibrato di quanto non dica il punteggio. L'incontro si gioca nell'inconsueta cornice (almeno per il rugby) dell'Old Trafford\n25-30 novembre.\nIl terzo match degli All Blacks in Inghilterra \u00e8 contro una selezione ad inviti. L'incontro, assai equilibrato, \u00e8 deciso ancora dall'estro di Carlos Spencer\nContro l'Inghilterra il tour sudafricano prosegue con un altro successo con 4 mete contro una sola degli inglesi\nPer gli All Blacks, \u00e8 facilissimo il successo contro un Galles troppo rassegnato per opporre una valida resistenza\n1 -7 dicembre.\nIl Sudafrica chiude con il 5\u00b0 successo in 5 test match. Un successo netto, indiscutibile, che viene definito in Gran Bretagna come il successo di una squadra \"dell'altro mondo\"\n\u00c8 il match della vita per gli inglesi che colgono un clamoroso pareggio, dopo aver chiuso il primo tempo in vantaggio per 23-9. Agli osservatori, l'Inghilterra sembra pronta per la sfida ai pi\u00f9 forti per la Coppa del Mondo 1999"}
{"id": "1754990", "revid": "729019", "url": "https://it.wikipedia.org/wiki?curid=1754990", "title": "Phrynophiurida", "text": "Phrynophiurida \u00e8 un ordine di Echinodermata."}
{"id": "1754992", "revid": "29244", "url": "https://it.wikipedia.org/wiki?curid=1754992", "title": "Euryalae", "text": ""}
{"id": "1755019", "revid": "1543377", "url": "https://it.wikipedia.org/wiki?curid=1755019", "title": "Astrospartus", "text": "Astrospartus \u00e8 un genere di echinodermi della famiglia Gorgonocephalidae."}
{"id": "1755022", "revid": "105940355", "url": "https://it.wikipedia.org/wiki?curid=1755022", "title": "Campionato di calcio di Mayotte", "text": "Il Campionato di calcio di Mayotte denominato Mayotte Division Honneur \u00e8 la massima divisione calcistica dell'isola di Mayotte, creata nel 1992."}
{"id": "1755023", "revid": "228587", "url": "https://it.wikipedia.org/wiki?curid=1755023", "title": "Bloomington", "text": ""}
{"id": "1755025", "revid": "834", "url": "https://it.wikipedia.org/wiki?curid=1755025", "title": "Bloomington, Minnesota", "text": ""}
{"id": "1755026", "revid": "287204", "url": "https://it.wikipedia.org/wiki?curid=1755026", "title": "Gorgonocephalidae", "text": "Gorgonocephalidae \u00e8 una famiglia di echinodermi."}
{"id": "1755029", "revid": "174925", "url": "https://it.wikipedia.org/wiki?curid=1755029", "title": "Teoria delle catastrofi naturali", "text": ""}
{"id": "1755034", "revid": "26244", "url": "https://it.wikipedia.org/wiki?curid=1755034", "title": "Euryalina", "text": "Euryalina \u00e8 un sottordine di echinodermi. viene trattato come ordine col nome di Euryalida."}
{"id": "1755035", "revid": "29244", "url": "https://it.wikipedia.org/wiki?curid=1755035", "title": "Euryalida", "text": ""}
{"id": "1755036", "revid": "543339", "url": "https://it.wikipedia.org/wiki?curid=1755036", "title": "Campionato di calcio di Gozo", "text": "Il Campionato di calcio di Gozo o Gozo Football League \u00e8 la principale competizione calcistica dell'isola di Gozo, organizzata dalla Federazione calcistica di Gozo (\"Gozo Football Association\", associazione membro della Federazione calcistica di Malta). Vi partecipano 14 club organizzati in due divisioni.\nA fine stagione le vincenti della seconda divisione sono promosse in \"First Division\", mentre le ultime della First Division retrocedono.\nStadi.\nLe partite della prima divisione si svolgono nel Gozo Stadium mentre quelle della seconda divisione nel Sannat Ground.\nSquadre partecipanti (2020-2021).\nFirst Division\nSecond Division\nStoria.\nIl gioco del calcio risulta essere lo sport pi\u00f9 popolare a Malta e Gozo, oltre a quello introdotto da pi\u00f9 tempo tra tutte le discipline sportive praticate, tanto da essere definito \"il gioco nazionale\". Il calcio cominci\u00f2 ad essere introdotto nelle isole dell'arcipelago di Malta verso la fine del XIX secolo, intorno agli anni 1884-1885. Tuttavia fu solo nel 1936 che la \"Gozo Football Association\" fu fondata, mentre il primo campionato di Gozo fu disputato solo nel 1936-37. Dopo la pausa dovuta alla II guerra mondiale, i campionati ripresero e furono introdotte anche nuove competizioni formato coppa. Attualmente la federazione calcistica di Gozo (associazione membro della Federazione calcistica di Malta) organizza il campionato di Gozo, suddiviso in due divisioni, oltre alla coppa nazionale di Gozo (la GFA Cup), alla \"Freedom Day Cup\", e alla Supercoppa di Gozo, disputata tra i vincitori del campionato e della coppa nazionale."}
{"id": "1755042", "revid": "834", "url": "https://it.wikipedia.org/wiki?curid=1755042", "title": "Max Zorn", "text": ""}
{"id": "1755044", "revid": "287204", "url": "https://it.wikipedia.org/wiki?curid=1755044", "title": "Kitcar", "text": "Le kitcar sono autovetture complete che non sono vendute assemblate e pronte all'uso bens\u00ec in scatola di montaggio oppure si tratta di un insieme di parti estetiche o meccaniche che consentono di trasformare un'autovettura di serie in un modello speciale.\nDescrizione.\nLa storia delle quattro ruote acquistabili in pezzi e assemblabili manualmente si pu\u00f2 farla risalire agli ultimi anni del XIX secolo quando vennero pubblicati su una rivista i progetti dettagliati per la costruzione di un'autovettura in casa e il primo esempio di veicolo con fornitura di tutti i pezzi necessari risale all'inizio del XX secolo. Le motivazioni della vendita smontata possono essere molteplici, da quelle, con un qualche successo commerciale, che avevano spinto la Lotus Cars a mettere in commercio il modello Seven in questa forma per consentire dei risparmi fiscali sino a quelle che hanno consentito ad esempio ai proprietari di Volkswagen Maggiolino di trasformare l'auto in una dune buggy. Molto spesso si ricorreva all'acquisto di una kitcar per poter continuare a utilizzare la meccanica ancora valida di un'automobile la cui carrozzeria era irrimediabilmente corrosa dalla ruggine, specialmente quando i processi anticorrosione non avevano ancora raggiunto l'affidabilit\u00e0 odierna.\nLe kitcar sono famose nel circuito degli appassionati d'auto come un metodo per poter avere auto non di serie. Sono presenti anche in rete un gran numero di aziende che producono kit per auto di propria progettazione o repliche di auto fuori produzione. Spesso il budget per avere operativa una kitcar \u00e8 ridotto dal punto di vista degli acquisti, in quanto le componenti necessarie \u00e8 possibile recuperarle anche da auto usate, ma elevato in termini di risorse umane perch\u00e9 il tempo e le conoscenze per la costruzione vanno messe o direttamente o \"prese in prestito\" da esperti.\nLe attuali kitcar sono spesso repliche di famose e costose auto storiche e sono progettati in modo che chiunque, con una certa abilit\u00e0 tecnica, possa costruirle in casa ad un livello di affidabilit\u00e0 tale per cui possano essere guidate sulle strade pubbliche. Durante gli anni settanta molte kitcar avevano carrozzerie sportive progettate per essere imbullonate direttamente al telaio del Maggiolino Volkswagen. Esempi come la GT Bradley, Sterling, Sebring e sono state costruite a migliaia e molte di esse sono ancora in giro. L'AC Cobra e la Lotus 7 sono esempi particolarmente noti, i diritti di fabbricazione della Lotus 7 ora di propriet\u00e0 di Caterham Cars, uno dei pochi rivenditori di Lotus 7 negli anni 60 e primi anni 70, che ha acquistato nel 1973 i diritti per la vettura ideata da Colin Chapman. Queste repliche sono concettualmente come l'originale, ma le loro carrozzerie sono generalmente fatte di fogli in fibra di vetro imbevuti di resina poliestere al posto del foglio originale di metallo ancora utilizzato sulle vetture Caterham. Queste kitcar consentono agli appassionati di auto d'epoca o classiche di possedere un veicolo che in originale non si potrebbero permettere. \u00c8 nato poi un filone, soprattutto in Inghilterra, di kit car che replicavano le linee delle automobili anni trenta con motori non potenti ma nell'insieme molto agili e divertenti grazie al risparmio di peso. Esempi negli anni settanta e ottanta di questo filone furono marche come la JBA, la WYVERN, la MARLIN, la BURLINGTON nell'ambito di grandi tirature mentre nell'ambito di piccole tirature troviamo marche come TRIKING (particolare macchina a tre ruote) e KILO SPORTS (prodotta in solo 14 esemplari su base MORRIS su licenza della casa madre nelle proprie officine autorizzate)."}
{"id": "1755050", "revid": "116601635", "url": "https://it.wikipedia.org/wiki?curid=1755050", "title": "Ramush Haradinaj", "text": "Nato in un villaggio del comune di De\u00e7an, nell'ovest del Kosovo, trascorre diversi anni in Svizzera. Torna in Kosovo poco prima dello scoppio della guerra, partecipando al conflitto e divenendo uno dei pi\u00f9 importanti comandanti dell'UCK.\nDopo il conflitto viene eletto Primo Ministro del Kosovo sotto amministrazione ONU, ma dopo 100 giorni si dimette perch\u00e9 incriminato dal TPIJ di crimini di guerra e crimini contro l'umanit\u00e0, commessi durante la guerra in Kosovo. Viene assolto con formula piena, con molte polemiche a causa della morte misteriosa di diversi testimoni e del rifiuto di altri a testimoniare.\nGuida il partito Alleanza per il Futuro del Kosovo, \u00e8 considerato un eroe dai kosovari albanesi mentre le autorit\u00e0 serbe lo accusano di essere un criminale colpevole di enormi atrocit\u00e0.\nPrimi anni.\nHaradinaj nacque il 3 luglio 1968 nel villaggio di Glo\u0111ane vicino De\u010dani nella provincia Jugoslava del Kosovo. Nel suo villaggio trascorse i primi anni con la sua numerosa famiglia (aveva cinque fratelli). Dopo le scuole superiori entr\u00f2 nelle forze armate jugoslave. Dopo le proteste dei kosovari albanesi del 1989 e l'aumento della repressione nei loro confronti che ne consegu\u00ec Haradinaj lasci\u00f2 il Kosovo per la Svizzera dove per nove anni svolse diversi lavori, anche come guardia di sicurezza. Durante questo periodo, sempre in Svizzera, entr\u00f2 nel Movimento Nazionale del Kosovo, un'organizzazione separatista da cui proviene anche l'UCK.\nPeriodo militare.\nDal 1996 al 1997 Haradinaj prese parte all'organizzazione di campi di addestramento in Albania vicini al confine con il Kosovo, nei villaggi di Kuk\u00ebs, Tropoj\u00eb e Morina. Nel 1997 i gruppi UCK di Haradinaj vennero avvistati da pattuglie serbe mentre attraversavano illegalmente il confine tra Albania e la RF di Jugoslavia. Nel conflitto a fuoco che scatur\u00ec mor\u00ec il fratello pi\u00f9 giovane di Haradinaj, Luan.\nHaradinaj torn\u00f2 in maniera definitiva in Kosovo nel febbraio del 1998; poco tempo dopo scoppi\u00f2 la guerra. Secondo l'accusa contro Fatmir Limaj, Haradin Bala e Isak Musliu da parte del TPIJ, tra il 28 febbraio e il 5 marzo le forze federali serbe attaccarono i villaggi dell'UCK Liko\u0161ane, Cirez e Prekaze.\nIl 24 marzo le forze federali circondarono il villaggio di Glodjane e iniziarono le operazioni. La famiglia Haradinaj fu comunque abile e riusc\u00ec a replicare all'attacco. Con questo successo Haradinaj divenne uno dei leader dell'UCK nel Kosovo dell'ovest. Nel maggio del 1998 venne elevato al ruolo di comandante di Glodjane e dei villaggi circostanti e nel giugno 1998 divenne il comandante della Zona di Operazione Dukagjin (in Metohija). Dato che l'ovest del Kosovo confina con l'Albania - funzionava da corridoio per i ribelli che si rifornivano di armi - la zona divenne teatro degli scontri pi\u00f9 violenti e Haradinaj divenne uno dei pi\u00f9 abili comandanti dei guerriglieri. Il suo gruppo era chiamato \"Aquile Nere\", al suo comando rispondevano anche i servizi segreti dell'UCK.\nDa militare a politico.\nL'invasione della NATO in Kosovo e la fine della guerra portarono alla trasformazione dell'UCK nei Corpi di Protezione del Kosovo (KPC). Il comando di questa nuova unit\u00e0 venne affidato ad Agim Ceku e Haradinaj era il suo vice. L'11 aprile 2000 Haradinaj si \u00e8 ritirato dal KPC ed ha annunciato il suo ingresso in politica. Insieme a Mahmut Bakalli, ex leader dei comunisti del Kosovo, fond\u00f2 l'Alleanza per il Futuro del Kosovo (AAK) e il 29 aprile 2000 divenne presidente del partito.\nNelle elezioni dell'ottobre 2004 l'AAK di Haradinaj divenne il terzo partito del paese, conquistando 9 seggi all'assemblea del Kosovo, mentre le vittoria and\u00f2 alla Lega Democratica del Kosovo di Ibrahim Rugova. Durante le consultazioni il partito di Rugova e quello di Haradinaj formarono una coalizione che port\u00f2 all'elezione di quest'ultimo come primo ministro sabato 4 dicembre 2004 assumendo l'incarico ufficialmente solo il luned\u00ec successivo. Questa elezione venne fortemente criticata dalle autorit\u00e0 serbe che accusavano Haradinaj di essere uno dei maggiori responsabili di crimini di guerra durante il conflitto.\nEletto mentre era ancora studente di legge, Haradinaj in un'intervista, dichiar\u00f2 la sua volont\u00e0 di dialogare con i serbi del Kosovo, con le autorit\u00e0 di Belgrado e ribad\u00ec l'obiettivo del Kosovo indipendente.\nLa carriera di Haradinaj come Primo Ministro fu breve; dopo poco pi\u00f9 di cento giorni l'8 marzo 2005 venne ufficialmente incriminato dal Tribunale penale internazionale per l'ex-Jugoslavia con sede all'Aja per crimini di guerra commessi durante la Guerra del Kosovo. Per evitare di essere arrestato in Kosovo, davanti ai suoi sostenitori, Haradinaj si dimise dal suo ruolo e si consegn\u00f2 spontaneamente.\nIl processo per crimini di guerra.\nAccuse.\nL'accusa affermava che Ramush Haradinaj, nel periodo che va dal marzo al settembre 1998 quando era comandante dell'UCK, commise crimini di guerra e crimini contro l'umanit\u00e0, relativi alle seguenti azioni:\nLe finalit\u00e0 presunte di questo comportamento erano allargare il controllo su tutto il territorio colpendo serbi e rom. I capi d'accusa per crimini di guerra e crimini contro l'umanit\u00e0 erano in tutto 37, i singoli reati commessi si presume fossero 108 in totale.\nTra i reati contestati c'erano anche:\nSvolgimento del processo.\nDopo essersi spostato all'Aja, Haradinaj rimase per due mesi in cella fino a quando non gli venne concessa la scarcerazione provvisoria fino al processo.\nNal marzo 2006 la camera d'appello concesse a Haradinaj un permesso senza precedenti per un imputato: partecipare all'attivit\u00e0 politica in pubblico. Questa attivit\u00e0 venne comunque approvata dal UNMIK.\nIl 26 febbraio 2007 Haradinaj ritorn\u00f2 all'Aja per la prosecuzione del processo. Nei giorni precedenti ebbe degli incontri con il presidente del Kosovo Fatmir Sejdiu, il Primo Ministro Agim \u00c7eku, il capo della missione ONU in Kosovo e altri diplomatici. Alla conferenza stampa chiese alla popolazione di mantenere la calma e si mostr\u00f2 sicuro che sarebbe stato assolto in maniera piena.\nIl processo incominci\u00f2 all'Aja il 5 marzo 2007, la squadra difensiva di Haradinaj era costituita da Ben Emmerson QC, uno dei principali avvocati a livello mondiale dei diritti umani. Emmerson era supportato da Rodney Nixon, membro del Matrix Cahambers di Londra. La squadra di difesa era coordinata dal politico e consulente finanziario irlandese Michael O'Reilly. Insieme ad Haradinaj erano processati anche Idriz Balaj e Lahi Brahimaj.\nIl 3 aprile 2008 Ramush Haradinaj venne assolto da tutte le accuse insieme a Idriz Balaj, mentre Lahi Brahimaj venne condannato a sei anni per trattamento crudele e tortura. L'accusa non riusc\u00ec a portare i tre testimoni previsti. Uno di loro, Naser Lika, era impegnato in un centro di salute mentale quando era stato chiamato a testimoniare, mentre Shefqet Kabashi si rifiut\u00f2 di testimoniare.\nIl 2 maggio 2008 il Procuratore Capo Serge Brammertz ha consegnato l'appello contro l'assoluzione di Haradinaj, chiedendo che il caso sia riesaminato da un'altra camera del tribunale sulla base del fatto che non \u00e8 stato possibile presentare un numero sufficiente di testimoni. L'appello \u00e8 sotto il vaglio dalla camera d'appello.\nUn clima di paura.\nIl processo venne caratterizzato da un forte timore da parte dei testimoni; molti dovettero testimoniare sotto protezione, altri furono costretti a testimoniare.\nI giudici dichiararono che molti testimoni si sentivano intimiditi:\n\"La camera ha incontrato molte difficolt\u00e0 nell'assicurare la testimonianza di una gran parte di questi testimoni. Molti nominarono la paura come un importante motivo per desiderare di non apparire davanti all'aula a testimoniare. Con questa considerazione, la camera ha conseguito la forte impressione che il processo si \u00e8 tenuto in un'atmosfera dove i testimoni si sentissero insicuri a causa di una serie di fattori pronunciati nel giudizio.\"\nAnche la direttrice del Centro per il diritto umanitario, Natasa Kandic spieg\u00f2 che i testimoni manifestarono forte paura, aggiungendo che vi sono forti indizi che due di loro morirono proprio perch\u00e9 dovevano testimoniare.\nMancata collaborazione.\nIl capo accusatore all'Aja Carla Del Ponte in un'intervista per il Frankfurter Allgemeine Zeitung denunci\u00f2 la difficolt\u00e0 di trovare testimoni disposti a testimoniare non per l'accusa, ma per il tribunale. \"La difficolt\u00e0 in Kosovo era che nessuno ci aiut\u00f2, neppure l'amministrazione ONU o la NATO\".\nIl giornalista serbo Dejan Anastasijevi\u0107 denunci\u00f2 la non collaborazione al processo da parte del UNMIK.\nTestimoni scomparsi.\nIl processo di Haradinaj venne caratterizzato dalla scomparsa di diversi testimoni, morti in circostanze misteriose:\nUn altro testimone, Ramir Murici, sopravvisse ad un attentato e si rifiut\u00f2 di testimoniare.\nI media serbi scrissero che ben dieci persone che avrebbero dovuto testimoniare al processo morirono, ma il rappresentante in Serbia del tribunale, Nerma Jela\u010di\u0107, disse che le accuse riguardo all'uccisione di testimoni erano false.\nSecondo processo.\nDopo un appello, l'ICTY ha deciso di ripetere parzialmente il processo contro Haradinaj, spiccando il 19 giugno del 2010 un mandato di arresto. Il 21 luglio 2010, Haradinaj \u00e8 stato arrestato di nuovo e trasferito nei Paesi Bassi per ripetere il processo. Secondo il presidente del tribunale Patrick Lipton Robinson, il processo originale era stato viziato dall'intimidazione dei testimoni.\nSostegno internazionale.\nRamush Haradinaj ebbe, fin da quando venne accusato dal tribunale, un notevole supporto da parte di diversi diplomatici.\nIl Capo della UNMIK, S\u00f8ren Jessen-Petersen, descrisse Haradinaj come \"un amico\" e come un uomo dotato di \"una leadership dinamica, forte impegno e visione\" la cui assenza si sentir\u00e0.\nIl senatore USA Joe Biden comment\u00f2 in questo modo l'assoluzione di Haradinaj:\n\"Nel generale contesto post-jugoslavo, la disponibilit\u00e0 di Mr Haradinaj, dopo la sua accusa, di cedere volontariamente e di recarsi all'Aja \u00e8 impressionante. Essa \u00e8 chiaramente in contrasto con il comportamento dei tre pi\u00f9 famigerati personaggi incriminati dall'Aja, ognuno dei quali \u00e8 ancora in fuga e resistente all'arresto: l'ex generale serbo bosniaco Ratko Mladi\u0107, l'ex leader serbo bosniaco Radovan Karad\u017ei\u0107 e l'ex generale croato Ante Gotovina.\"\nFamiglia.\nHaradinaj \u00e8 sposato con Anita Haradinaj, giornalista del RTK (Radio Television Kosovo) e hanno tre figli, due maschi e una femmina.\nHaradinaj ha cinque fratelli, ma due di loro, Luan e Shkelz\u00ebn, vennero uccisi durante la guerra contro le forze serbe. Suo fratello Daut ha scontato cinque anni di carcere per aver ucciso alcuni suoi colleghi albanesi durante la guerra nel 1999. Un altro fratello, Enver, \u00e8 morto ucciso nella sua auto da colpi di arma da fuoco il 15 aprile 2005., si pensa ad una faida familiare o un tentativo di destabilizzare la regione. Il fratello pi\u00f9 giovane, Frash\u00ebr, era ancora studente nel 2007.\nLo zio di Haradinaj, Lahi Brahimaj, venne accusato di crimini di guerra dal TPIJ insieme al nipote e condannato a sei anni per aver commesso tortura e trattamento crudele nei confronti di due testimoni detenuti in un campo di prigionia dell'UCK.\nIl padre e la madre di Haradinaj vivono nel loro villaggio natale di Glo\u0111ane."}
{"id": "1755052", "revid": "287204", "url": "https://it.wikipedia.org/wiki?curid=1755052", "title": "Echinaster", "text": "Echinaster \u00e8 un genere di echinodermi della famiglia Echinasteridae."}
{"id": "1755057", "revid": "287204", "url": "https://it.wikipedia.org/wiki?curid=1755057", "title": "Echinasteridae", "text": "Echinasteridae \u00e8 una famiglia di echinodermi."}
{"id": "1755058", "revid": "122266344", "url": "https://it.wikipedia.org/wiki?curid=1755058", "title": "Maria Vinca", "text": "Biografia.\nA Milano frequenta l'Accademia di Brera dove si diploma con il maestro Filippo Carcano, allievo a sua volta di Francesco Hayez. Si trasferisce quindi a Venezia dove nel 1903 frequenta l'Accademia delle Belle Arti e la \"Scuola libera di Nudo\", frequentata in quegli anni anche da Amedeo Modigliani. Suo maestro ed estimatore \u00e8, tra gli altri, Guglielmo Ciardi. Come scrive Nico Stringa, prima di morire \u00abCiardi ha avuto modo di assistere all'affermarsi di una nuova generazione di pittori, alcuni dei quali, come Maria Vinca e Umberto Moggioli, erano stati suoi allievi all'Accademia e ora si facevano interpreti di un gusto nuovo\u00bb.\nA Venezia, in calle San Domenico vicino a San Trovaso, apre un atelier che diventa luogo d'incontro di numerosi artisti quali Emma Ciardi, Mauroner, Guido Cadorin, Wolf Ferrari, Seibezzi, il gruppo di Burano, il cognato Enrico Giulio Trois (noto pittore veneziano e professore all'Istituto d'Arte di Venezia), lo scultore Licudis e critici quali Pica e Damerini.\nPregevoli furono i suoi paesaggi, soprattutto veneziani e molto raffinate le sue nature morte, ma fu nel ritratto e nella figura che il suo stile rimase inconfondibile. Come ritrattista lavor\u00f2 per importanti famiglie venete quali i Brandolini d'Adda, i Cini, i Papafava e Zileri, i Valmarana, i Marzotto, il duca Cadeval di Conegliano, la baronessa Scola, il baritono Titta Ruffo, le famiglie Morandi, Ottolenghi, Errera. Lo splendido ritratto di Lyda Borelli con i due figli \u00e8 stato esposto alla mostra: \"Lyda Borelli primadonna del Novecento\" (Venezia, Palazzo Cini, 1 settembre - 15 novembre 2017). Rimane anche memoria di un soffitto affrescato dall'artista in un palazzo veneziano. Tuttora esistenti sono i ritratti della famiglia del Cavaliere Nicol\u00f2 Bornancini, sindaco di Cinto Caomaggiore (Venezia) dal 1918 al 1919, conservati nel Salotto della Musica e nella Sala da Pranzo di Villa Bornancini a Cinto Caomaggiore.\nGuerra e primo dopoguerra.\nDurante la prima guerra mondiale fu autrice di manifesti e cartoline a favore del Prestito Nazionale. Una di queste \u00e8 catalogata nella Collezione dei Fondi iconografici della Biblioteca di Storia moderna e contemporanea e del Museo centrale del Risorgimento di Roma: rispetto al suo stile grafico, Gavelli e Sangiorgi rilevano \u00abun vago collegamento con il gusto liberty di inizio secolo\u00bb. Tale tratto si coglie anche in alcune cartoline, pubblicate nel 1918, con ritratti femminili ispirati al gusto dell'epoca. Fu quindi ritrattista del Convitto Nazionale \"Marco Foscarini\" di Venezia dove esegu\u00ec, tra le altre cose, i ritratti degli allievi morti nella Grande Guerra.\nDi particolare rilievo e interesse storico \u00e8 l'amicizia con la famiglia di Giacomo Matteotti che l'artista frequent\u00f2 e ritrasse insieme alla moglie (Velia Titta) e ai tre figli. A testimonianza di tale amicizia restano pi\u00f9 lettere, tra le quali una (l'originale \u00e8 conservato presso gli eredi) scritta dalla pittrice alla vedova all'indomani dell'omicidio dello statista. Dopo il delitto, alcuni giornali pubblicarono il ritratto dello statista dipinto dall'artista. Oggi, tutti i ritratti dei Matteotti a firma di MV sono esposti nelle stanze della Casa Museo a Fratta Polesine (Rovigo).\nLa Biennale di Venezia.\nPrima e dopo la Grande Guerra, dal 1908 al 1926, espose a Venezia presso la \"Galleria Bevilacqua La Masa,\" alla Biennale (anni 1909-1922-1926), e a Parigi. Nel 1911, la rivista mensile torinese di moda \u00abLa Donna\u00bb (supplemento illustrato de \u00abLa Stampa\u00bb di Torino e de \u00abLa Tribuna\u00bb di Roma) le dedic\u00f2 tre pagine nel numero speciale pubblicato in occasione della Esposizione Internazionale tenutasi a Torino nello stesso anno, e alla quale M.V. aveva partecipato. Negli ultimi anni della sua vita apr\u00ec a Venezia una scuola privata di pittura. Sue opere furono vendute negli Stati Uniti d'America. Molte sono oggi in possesso dei parenti (soprattutto la nipote e musicista Ida Coppola) e di antichi committenti o collezionisti.\nLa memoria.\nUn rinnovato interesse le \u00e8 stato rivolto da alcune mostre antologiche realizzate soprattutto in diverse localit\u00e0 del Veneto: nel 1998 a Cortina presso il Museo d'Arte Moderna \"Mario Rimoldi\" (14 luglio - 13 settembre 1998), a Bassano presso \"Palazzo Agostinelli\" (2 ottobre - 13 novembre 1998), a Padova nel contesto della manifestazione \"ArteFiera\"; nel 2011 per la mostra \"Paesaggi d'Acqua. Luci e riflessi nella pittura veneziana dell'Ottocento\", Stra (Venezia), Museo Nazionale di Villa Pisani (28 maggio / 30 ottobre 2011); nel 2014 a Mirano (4-26 ottobre 2014), presso la Barchessa della Villa Comunale Giustinian Morosini \"XXV Aprile\", la mostra \u00abGabriella e le altre\u00bb dedicata alle pittrici Gabriella Oreffice, Ernesta Oltremonti, Giola Gandini, Maria Vinca; nel 2015 a Venezia (10-11 dicembre), nell'ambito del Convegno \"Gli artisti di Ca' Pesaro: le mostre del 1919 e del 1920\" (Universit\u00e0 di Ca' Foscari, Progetto di Ateneo \"Venezia '900: gli artisti di Ca' Pesaro 1908-1925)\" si \u00e8 soffermato sull'artista l'intervento di Jean-Fran\u00e7ois Rodriguez (\"Maria Vinca, capesarina)\"."}
{"id": "1755067", "revid": "287204", "url": "https://it.wikipedia.org/wiki?curid=1755067", "title": "Spinulosida", "text": "Spinulosida \u00e8 un ordine di echinodermi."}
{"id": "1755069", "revid": "1442080", "url": "https://it.wikipedia.org/wiki?curid=1755069", "title": "Leptognathina", "text": "Leptognathina \u00e8 un sottordine di echinodermi."}
{"id": "1755071", "revid": "1573940", "url": "https://it.wikipedia.org/wiki?curid=1755071", "title": "Ballad Collection", "text": "Ballad Collection \u00e8 una raccolta di ballate degli X Japan. Il disco usc\u00ec nel 1997 per Polydor."}
{"id": "1755074", "revid": "834", "url": "https://it.wikipedia.org/wiki?curid=1755074", "title": "Thomas Sebeok", "text": ""}
{"id": "1755077", "revid": "1226", "url": "https://it.wikipedia.org/wiki?curid=1755077", "title": "John M. Johansen", "text": "Biografia.\nFiglio di artisti di fama internazionale, inizi\u00f2 la sua attivit\u00e0 come pittore seguendo le orme dei genitori. Della stessa generazione di Paul Rudolph, Josep Llu\u00eds Sert e Ieoh Ming Pei, Johansen si form\u00f2 ad Harvard sotto la direzione di Walter Gropius e di Marcel Breuer del quale fu amico e collaboratore.\nDopo la laurea lavor\u00f2 nello studio di Skidmore, Owings and Merrill, mostrando simpatie sia per lo stile internazionale di Ludwig Mies van der Rohe sia per la ricerca sul recupero delle forme derivanti dalla storia operata da Louis Kahn. La ricerca delle fonti costruttive e sociali dell'architettura lo spinse a operare un azzeramento linguistico e una ricostruzione del progetto di architettura in cui la terminologia delle componenti e la sintassi fossero funzionali a dare risposta a tre imperativi da lui stesso successivamente definiti come tecnologico, organico e psicosociologico."}
{"id": "1755093", "revid": "287204", "url": "https://it.wikipedia.org/wiki?curid=1755093", "title": "The Secret of Hanging Rock", "text": "The Secret of Hanging Rock \u00e8 un libro pubblicato nel 1987 in Australia e Gran Bretagna da Angus&amp;Robertson e che contiene l'ultimo, non pubblicato capitolo del libro di Joan Lindsay \"Picnic a Hanging Rock\". \nSi tratta di un piccolo volume, mai tradotto e pubblicato in Italia, di appena 58 pagine diviso in tre parti:\nIl capitolo diciottesimo.\nOccorre in primo luogo spiegare che la rimozione dell'ultimo capitolo ha reso necessari altri interventi in altre parti del romanzo. Alcuni paragrafi del diciottesimo capitolo sono stati inseriti nel capitolo terzo di \"Picnic a Hanging Rock\" (1993, Sellerio, pp. 42-43). In effetti, a causa dell'inserimento di questi materiali, l'attuale versione del terzo capitolo suona in alcuni punti incomprensibile se non contraddittoria. Si \u00e8 reso necessario anche aggiungere scene che non esistevano nell'originale, come il momento in cui Marion getta penna e taccuino (p. 43).\nL'ultimo capitolo inizia dal momento in cui Edith fugge isterica dalla roccia tornando verso il campo base. Le tre ragazze, Marion, Miranda e Irma continuano la salita lungo il monolite fino ad arrivare in un pianoro dove iniziano a sperimentare strane sensazioni. Sono raggiunte dalla signorina McGraw, l'insegnante di matematica, con la camicia strappata e senza la gonna, che non ricorda pi\u00f9 il suo nome n\u00e9 quello delle ragazze, che a loro volta non la riconoscono.\nLa McGraw agisce come guida spirituale delle ragazze guidandole verso un altro tipo di realt\u00e0. Il momento chiave avviene quando Marion incita le ragazze a gettare i corsetti nel precipizio ma gli indumenti restano fermi in una sorta di vuoto spazio-temporale.\nPoi la McGraw indica alle ragazze un'apertura tra le rocce, entro le quali entrano lei, Marion e Miranda, trasformandosi in piccole creature striscianti, forse lucertole. Solo Irma resta fuori, e la possibilit\u00e0 di passare dall'altra parte le viene negata da una frana che chiude l'apertura. La storia si conclude con Irma che \"si gett\u00f2 sulle rocce e andava rompendo e battendo la faccia granulosa del macigno con le sue mani nude.\"\nCommento.\nIl capitolo diciottesimo fornisce una spiegazione sul mistero, pur aprendo altri interrogativi. Spiega la scomparsa delle ragazze e dell'insegnante (e dei loro corpi), il misterioso ritrovamento di Irma dopo otto giorni in stato di shock ma in buono stato fisico, il mistero delle unghie spezzate e dei piedi puliti della ragazza.\nNel commento al capitolo, Yvonne Rousseau afferma che si tratta di una soluzione molto vicina all'esoterismo, il passaggio delle ragazze da una realt\u00e0 costrittiva e limitata, ad una superiore e pi\u00f9 ampia, in forte comunione con la natura. Joan Lindsay non spiega l'apertura del passaggio, se fosse gi\u00e0 esistente o no. Che solo tre delle quattro protagoniste abbiano attraversato la soglia suggerisce, dice la Rousseau, che Marion, Miranda e la signorina McGraw fossero spiritualmente elevate, diversamente dalla frivola e materialista Irma."}
{"id": "1755095", "revid": "9316", "url": "https://it.wikipedia.org/wiki?curid=1755095", "title": "Commissione adozioni", "text": ""}
{"id": "1755097", "revid": "9316", "url": "https://it.wikipedia.org/wiki?curid=1755097", "title": "Commissione adozioni internazionali", "text": ""}
{"id": "1755112", "revid": "118487258", "url": "https://it.wikipedia.org/wiki?curid=1755112", "title": "Basilica sotterranea di Porta Maggiore", "text": "La basilica sotterranea di Porta Maggiore \u00e8 una basilica neopitagorica che si trova a Roma, nel quartiere Prenestino-Labicano, vicino alla Porta Maggiore. \u00c8 di epoca tiberiana o claudia (tra il 14 ed il 54 d.C.).\nLa sua scoperta avvenne casualmente il 23 aprile 1917, in seguito al cedimento di una volta della basilica, sulla quale si stava costruendo il viadotto ferroviario da e per la stazione Termini e, a livello stradale, la linea tramviaria che serve i quartieri situati lungo la via Prenestina. La Basilica di Porta Maggiore \u00e8 considerata la pi\u00f9 antica basilica pagana di tutto l'Occidente.\nLa basilica.\nSecondo alcuni studiosi, l'edificio sarebbe stato costruito da Tito Statilio Sauro, della famiglia degli Statili che avevano ampi possedimenti nell'area di Porta Maggiore e sulla via Prenestina, collaboratore stretto dello stesso Augusto e console nell'11 d.C. Altri studiosi invece attribuiscono la sua costruzione a Tito Statilio Tauro, pronipote del precedente, suicidatosi nel 53 d.C. per non subire l'onta del processo in cui lo aveva trascinato Agrippina, madre di Nerone, con l'accusa di praticare la magia.\nPer costruire la basilica sono state scavate sottoterra le forme delle colonne e poi \u00e8 stato colato dentro dell'aggregato cementizio, questo aggregato una volta consolidato ha permesso di creare la volta e un'apertura sul vertice, e successivamente \u00e8 stata svuotata la terra dentro. \nLa basilica ha una struttura a tre navate con abside centrale e misura circa 12 metri di lunghezza, 9 di larghezza e 7 di altezza.\nI soffitti e le pareti sono fittamente adornati di stucchi rappresentanti diverse scene mitologiche con tema il destino dell'anima e i segreti delle iniziazione ai Misteri. Tra queste: Ganimede rapito da Zeus, Medea che offre una bevanda magica al drago che custodisce il vello d'oro in modo che Giasone se ne possa impadronire, la poetessa Saffo che si getta in mare e, ancora, vittorie alate, teste di medusa, bambini che giocano, anime condotte agli inferi, un rito di matrimonio, oggetti di culto, animali e un pigmeo che torna dalla caccia alla sua capanna.\nL'ingresso, seminascosto e quasi sempre chiuso ed inesplorato, non \u00e8 quello originario.\nDalla fine dell'aprile 2015 previa prenotazione pochi visitatori possono visitare questi ambienti in alcune domeniche.\nFunzionalit\u00e0.\nProbabile opera di una setta mistico-esoterica, risulta ancora incerta la sua funzionalit\u00e0: tomba o basilica funeraria, ninfeo o, pi\u00f9 probabilmente, tempio neopitagorico.\nLa natura magica e misteriosa del luogo ha dato adito a voci che la vogliono dimora dei fantasmi e proprio per questo motivo pi\u00f9 di qualcuno la vuole sede di celebrazioni di riti magici.\nEsiste una stupenda \"thesis\" del professore belga Hans van Kasteel, che ha pubblicato in francese sulla questione : \"Le Temple de Virgile\" (\u00c9ditions Beya 2016). Secondo questo lavoro, la basilica sotterranea non sarebbe nient'altro che un commentario, versetto per versetto, di Virgilio stesso.\nManutenzione.\nPer evitare ulteriori danneggiamenti derivanti dalle vibrazioni dei treni e dalle infiltrazioni d'acqua, nel 1951 venne posta una soletta di cemento armato con una intercapedine, successivamente adibita a piccolo museo.\nTale intervento, per\u00f2, non ne garantisce la completa protezione e la presenza di un parassita contribuisce al danneggiamento degli stucchi.\nCollegamenti.\nLa basilica pu\u00f2 essere raggiunta anche con le seguenti linee tramviarie:"}
{"id": "1755117", "revid": "834", "url": "https://it.wikipedia.org/wiki?curid=1755117", "title": "Djuradj Brankovic", "text": ""}
{"id": "1755119", "revid": "91841545", "url": "https://it.wikipedia.org/wiki?curid=1755119", "title": "Caraffa", "text": "Una caraffa \u00e8 un recipiente di vetro o cristallo che permette di servire liquidi come acqua o vino. \n\u00c8 caratterizzata dalla presenza di un corpo panciuto e di un lungo collo che ne permette l'impugnatura. Pu\u00f2 anche essere presente un tappo dello stesso materiale della caraffa o pi\u00f9 raramente in sughero.\nUsi.\nPu\u00f2 essere utilizzata per far decantare i vini che presentano dei depositi sul fondo della bottiglia e per facilitare l'aerazione del vino (si parla in questo caso di decanter), favorendo lo sviluppo degli aromi e la riduzione dei tannini.\nLa caraffa pu\u00f2 essere utilizzata anche per servire l'acqua da tavola."}
{"id": "1755123", "revid": "47754736", "url": "https://it.wikipedia.org/wiki?curid=1755123", "title": "Documenti di riconoscimento", "text": ""}
{"id": "1755126", "revid": "1856015", "url": "https://it.wikipedia.org/wiki?curid=1755126", "title": "Silvio Siano", "text": "Biografia.\nDopo avere collaborato con il regista Armando Fizzarotti, Siano fa il suo esordio come regista nel 1949 con il film \"Napoli eterna canzone\".\nDirige altri film tra i quali Soli per le strade regista e sceneggiatore \"Saranno uomini\" del 1957 con Massimo Girotti, Silvana Pampanini e Francisco Rabal, \"Lo sgarro\" (1962) con G\u00e9rard Blain, Charles Vanel, Saro Urz\u00ec e Gordana Miletic, \"La donnaccia\", film neorealista meridionalista del 1965 interpretato da Dominique Boschero, nei panni di una giovane e bella prostituta di ritorno al paese natio.\nNegli ultimi anni si dedica alla produzione. \u00c8 direttore di produzione di vari film, per lo pi\u00f9 polizieschi, fra i quali \"Storie di vita e malavita\" di Carlo Lizzani del 1975 e \"La posta in gioco\" di Sergio Nasca del 1988 con Lina Sastri e Turi Ferro."}
{"id": "1755127", "revid": "1762097", "url": "https://it.wikipedia.org/wiki?curid=1755127", "title": "Stalingrado (disambigua)", "text": ""}
{"id": "1755128", "revid": "3115", "url": "https://it.wikipedia.org/wiki?curid=1755128", "title": "Pietro Carriglio", "text": "Gi\u00e0 direttore del Teatro Argentina di Roma e sovrintendente del \"Massimo\" di Palermo, per 25 anni \u00e8 stato il direttore artistico del Teatro Biondo Stabile di Palermo.\nBiografia.\n\u00c8 stato docente per alcuni anni presso la Facolt\u00e0 di Architettura e la Facolt\u00e0 di Magistero dell'Universit\u00e0 di Palermo. Dopo essere stato dirigente del Teatro Massimo di Palermo, nell'ottobre del 1978 \u00e8 stato nominato direttore del Teatro Biondo, che nel dicembre del 1986 ha trasformato nell'Ente Teatro Stabile, grazie al suo lavoro di riqualificazione artistica e organizzativa. Per due anni ha lavorato gratuitamente al Biondo rimanendo in aspettativa come dirigente dell'Ente Autonomo Teatro Massimo. Lasciato il Biondo nel 1991, \u00e8 stato direttore del Teatro Stabile di Roma, fino al 1994, salvandolo da un grave dissesto economico. Nel 1998 \u00e8 tornato a dirigere lo Stabile palermitano e, nel biennio 2003-2004, \u00e8 stato anche sovrintendente del Teatro Massimo di Palermo, rinunciando per questo incarico a tutte le indennit\u00e0 previste dal ruolo.\n.Tra gli altri incarichi ha ricoperto anche quello di Assessore alla cultura del Comune di Erice e ne ha promosso il riconoscimento come patrimonio dell'umanit\u00e0. Inoltre, ha fatto parte di commissioni e consigli di amministrazione di strutture ed enti artistici e culturali.\nNel giugno 2013 ha presentato le dimissioni dalla direzione del Biondo, accettate nel settembre successivo.\nTeatro.\nIl suo modello di teatro \u00e8 incentrato sulla rilettura critica dei classici, sulla rivisitazione degli statuti della scenografia contemporanea e sulla valorizzazione del teatro di poesia. Al Teatro Biondo ha sviluppato un progetto intorno a tre grandi poetiche: il teatro di poesia, la drammaturgia shakespeariana, il teatro del Novecento. A lui si deve la valorizzazione del teatro di Franco Scaldati, del quale ha messo in scena le opere pi\u00f9 importanti. Le sue regie e scenografie, pi\u00f9 volte insignite di prestigiosi premi, hanno suscitato una vasta eco. Tra le altre, \"Il mercante di Venezia\", \"La tempesta\", \"Racconto d'inverno\" e \"Amleto\" di William Shakespeare, \"La vita \u00e8 sogno\" di Pedro Calder\u00f3n de la Barca, \"Finale di partita\" di Samuel Beckett, \"Rappresentazione della Croce\" di Giovanni Raboni, \"Il fiore del dolore\" di Mario Luzi, \"Assassinio nella cattedrale\" di Th. S. Eliot, \"L'opera da tre soldi\" di Brecht-Weill, \"Girotondo\" di Arthur Schnitzler, \"Il povero Piero\" di Achille Campanile, \"La lezione\", \"Delirio a due\", \"Il re muore\" e \"Le sedie\" di Eug\u00e8ne Ionesco, \"Il malinteso\" di Albert Camus, \"La locandiera\" di Carlo Goldoni.\nNel 2008 ha diretto l\u2019\"Orestiade\" di Eschilo nella traduzione di Pier Paolo Pasolini per il XLIV Ciclo di Rappresentazioni Classiche al Teatro Greco di Siracusa.\nSi ricorda anche la sua attivit\u00e0 di regista lirico; tra gli altri allestimenti \"Il castello del principe Barbabl\u00f9\" di Bartok, \"Die gl\u00fcckliche Hand\" di Sch\u00f6nberg, \"Arlecchino o le finestre\" di Busoni.\nAttivit\u00e0 letteraria.\nHa animato negli anni diverse iniziative legate alla letteratura e alla poesia. Ha fondato e diretto alcune riviste come \"Lettere dal Sud\" e \"Id\u00f2la\", che raccoglievano contributi di artisti, scrittori e uomini di cultura, con i quali ha avuto una consuetudine di rapporti fin dagli anni della sua formazione, tra gli altri: Giuseppe Bonaviri, Nino Borsellino, Luca Canali, Bruno Caruso, Maurizio Cucchi, Raffaele La Capria, Carlo Levi, Mario Luzi, Dacia Maraini, Walter Pedull\u00e0, Giovanni Raboni, Edoardo Sanguineti, Alessandro Serpieri, Vittorio Sgarbi.\nCon Giorgio Strehler ha curato il volume \"Teatro Italiano\" per l'editore Laterza. Andrea Bisicchia ha dedicato al teatro di Carriglio il volume \"Cielo e Inferno\" (Flaccovio Editore).\nSul suo lavoro sono stati scritti diversi saggi, molti dei quali sono raccolti nel volume \"Xenia\", che comprende anche alcuni degli elzeviri che Carriglio ha scritto per riviste e quotidiani.\nSulla sua attivit\u00e0 sono stati pubblicati, tra gli altri: \"Carriglio/Orestiade\", a cura di Anna Banfi, che documenta lo spettacolo realizzato a Siracusa; \"Scenari del Novecento/Vision du Vingti\u00e8me si\u00e8cle\", edizione bilingue italiana/francese con saggi critici di Enrico Groppali e Myriam Tanant sulle messe in scena de \"Il re muore\" e \"Il malinteso\"\n\"Pietro Carriglio. Il pensiero e la scena\" e \"Pietro Carriglio. Un teatro di immagini\", sono due monografie di Vittorio Sgarbi sul suo lavoro di regista e scenografo.\nCome pittore ha realizzato, tra l'altro, un polittico su \"Amleto\" di Shakespeare, delle dimensioni di 4 metri per 7, come fondale dell'aula magna della Facolt\u00e0 di Architettura dell'Universit\u00e0 degli Studi di Palermo.\nRiconoscimenti.\nDiploma Honoris Causa in Scenografia dell\u2019Accademia Albertina di Torino.\nHa ricevuto il premio \"Eschilo d'Oro\" 2008 dall'INDA e, tra gli altri, il Premio Vallecorsi 2004 per il migliore spettacolo dell'anno."}
{"id": "1755134", "revid": "1033892", "url": "https://it.wikipedia.org/wiki?curid=1755134", "title": "Terry Crews", "text": "Come attore \u00e8 noto per aver recitato in tutti i film della saga degli Expendables, cominciata con \"I mercenari - The Expendables\" (2010) e proseguita con \"I mercenari 2\" (2012) e \"I mercenari 3\" (2014), e per il ruolo di Terry Jeffords nella serie televisiva \"Brooklyn Nine-Nine\".\nDal 2014 al 2015 ha condotto la versione in syndication americano di \"Chi vuol essere milionario?\".\nCarriera sportiva.\nLa sua carriera nel football americano inizi\u00f2 nel 1991 quando venne acquistato dai Los Angeles Rams. Nel corso degli anni successivi giocher\u00e0 anche per i San Diego Chargers e gli Washington Redskins, fino al suo ritiro, avvenuto al termine della stagione nel 1996.\nCarriera cinematografica e televisiva.\nCrews \u00e8 poi approdato a Hollywood dove ha interpretato in vari film il ruolo del cattivo palestrato che nel corso della vicenda \u00e8 costretto a mostrare la sua vulnerabilit\u00e0 e in alcune pellicole (\"White Chicks\", \"Cambia la tua vita con un click\") si \u00e8 cimentato nel canto e nel ballo di alcune canzonette pop dall'effetto decisamente bislacco, soprattutto in considerazione dell'immagine di uomo \"tutto di un pezzo\" che solitamente interpreta. Ha preso parte anche ad altre serie tv americane di successo, come The District, in un episodio del quale ha incarnato un pugile violento, con precedenti per molestie domestiche, accusato dell'omicidio della moglie.\nNel 2004 ha anche partecipato al video \"Down\" dei Blink-182. Nel 2005 \u00e8 entrato nel cast della serie televisiva \"Tutti odiano Chris\" nei panni del padre di Chris Rock, Julius. Nel 2008 recita nei film \"La notte non aspetta\" e \"Agente Smart - Casino totale\". Nel 2010 ha prestato il volto ad una serie di spot umoristici, divenuti oggetto di culto negli USA[1], per conto della linea Old Spice commercializzata da P&amp;G.\nNel 2010 \u00e8 nel cast del film d'azione \"I mercenari - The Expendables\", con Sylvester Stallone (che riveste il triplice ruolo di attore, regista e cosceneggiatore), Mickey Rourke, Jason Statham e Jet Li; Terry Crews interpreta Hale Caesar, esperto di armi del Pentagono, membro di un piccolo gruppo internazionale di esperti mercenari guidati dall'abile Barney Ross (Sylvester Stallone). \nNel 2012 riprende il ruolo di Hale Caesar nel secondo film della \"saga degli Expendables\", \"I mercenari 2\", diretto da Simon West; sono per la prima volta tutte assieme in un film star del cinema d'azione come Arnold Schwarzenegger, Bruce Willis, Chuck Norris, Jean-Claude Van Damme e Scott Adkins, che vanno ad unirsi a Sylvester Stallone, Jason Statham, Jet Li, Dolph Lundgren e Randy Couture gi\u00e0 presenti nel primo film della saga. Sempre nel 2012 d\u00e0 la sua voce al personaggio del videogioco \"The Expendables 2 Videogame\". Nel 2013 invece doppia un personaggio noto come Ben King nel videogioco \"Saints Row IV\" e entra a fare parte del cast del telefilm vincitore di un Golden Globe \"Brooklyn Nine-Nine\".\nNel 2014 riprende ancora il ruolo di Hale Caesar nel terzo film della \"saga degli \nExpendables\", \"I mercenari 3\"; a Sylvester Stallone, Arnold Schwarzenegger, Jason Statham, Jet Li, Dolph Lundgren e Randy Couture, gi\u00e0 presenti nei primi due film, si aggiungono Mel Gibson, Harrison Ford, Wesley Snipes, Antonio Banderas, Kellan Lutz, Ronda Rousey e Victor Ortiz.\nNel 2018 entra nel cast di Deadpool 2 dove interpreta Bedlam.\nTweet durante lo scandalo Weinstein.\nNell'ottobre 2017, durante lo scandalo che coinvolse il produttore cinematografico statunitense Harvey Weinstein, solidarizz\u00f2 con le attrici che avevano partecipato all'inchiesta pubblicando una serie di tweet in cui rivel\u00f2 di avere subito molestie sessuali da parte di un dirigente di Hollywood. Secondo alcuni commentatori questi tweet e l'eco che hanno avuto nei social hanno contribuito a modificare negli Stati Uniti l'immagine di chi ha subito aggressioni sessuali.\nDoppiatori italiani.\nNelle versioni in italiano dei suoi film, Terry Crews \u00e8 stato doppiato da:\nDa doppiatore \u00e8 sostituito da:"}
{"id": "1755139", "revid": "767487", "url": "https://it.wikipedia.org/wiki?curid=1755139", "title": "Umberto Renica", "text": "Carriera.\nHa giocato inizialmente nell'Ardens di Bergamo in Serie C, per poi passare alla Pro Palazzolo.\nNel 1941 fece il suo esordio in Serie B con la maglia del Brescia. Dal Brescia pass\u00f2 al Lecco e Amadei, allenatore del Napoli, lo segnal\u00f2 alla Roma, dove esord\u00ec in Serie A nella stagione 1946-1947.\nDopo la Roma, pass\u00f2 al Como per un solo anno, e successivamente milit\u00f2 nelle file del Novara fino al 1956 quando, dopo una breve esperienza con il Vigevano, termin\u00f2 la sua carriera calcistica."}
{"id": "1755155", "revid": "125030557", "url": "https://it.wikipedia.org/wiki?curid=1755155", "title": "Paola Gassman", "text": "Biografia.\nPaola Gassman si \u00e8 dedicata quasi esclusivamente al teatro, a eccezione di alcune sporadiche ma significative apparizioni televisive in commedie e sceneggiati. All'inizio della carriera si ricordano i tre anni trascorsi nella compagnia Teatro Libero diretta da Luca Ronconi, che con lo spettacolo \"Orlando furioso\" la vide presente in moltissime nazioni europee e negli Stati Uniti, culminando in un'importante trasmissione televisiva a puntate. Sempre in quel periodo prese parte agli spettacoli \"La tragedia del vendicatore\" per la regia di Ronconi e \"Cucina\" diretta da Lina Wertmuller. Entr\u00f2 poi nella compagnia Brignone-Pagliai con gli spettacoli \"Spettri\" di Ibsen e \"Processo di famiglia\" di Fabbri.\n\u00c8 stata inoltre diretta dal padre Vittorio in spettacoli come \"Cesare o nessuno\", \"Fa male il teatro\" e \"Bugie sincere\". Con la ditta teatrale Pagliai-Gassman ha messo in scena molti spettacoli sia nel genere drammatico sia in quello comico e brillante. Si ricorda il lungo periodo dedicato a Pirandello: \"Liol\u00e0\", \"Il piacere dell'onest\u00e0\", \"L'uomo, la bestia e la virt\u00f9\", \"Ma non \u00e8 una cosa seria\", e poi ancora \"Il bugiardo\" di Goldoni, \"Il gatto in tasca\" di Feydeau, \"Scene di matrimonio\" di Svevo, \"Il mercante di Venezia\" e \"Sogno di una notte di mezza estate\" di Shakespeare.\nHa recitato con registi quali Squarzina, Castri, Bolognini, Piccardi, Sciaccaluga, Ronconi, Maccarinelli, e tra i molti recenti spettacoli si ricordano \"Spirito allegro\" di Coward, \"Gi\u00f9 dal monte Morgan\" di Miller, \"Vita col padre\" di Crouse, \"Harvey\" di Chase, \"Ifigenia in Aulide\" e \"Elena\" di Euripide, \"Viaggio a Venezia\" e \"La bottega del caff\u00e8\" di Goldoni. Negli ultimi anni con Ugo Pagliai, conosciuto ai tempi dell'Accademia nazionale d'arte drammatica \"Silvio D'Amico\", si \u00e8 dedicata anche alla poesia e a tutti quei brani che si legano alla memoria e al repertorio.\nNel 2007 ha pubblicato presso Marsilio Editore l'autobiografia \"Una grande famiglia dietro le spalle\".\nVita privata.\n\u00c8 sposata con l'attore Ugo Pagliai e ha due figli: Tommaso Pagliai e Simona Virgilio, avuta dal primo marito, l'attore Luciano Virgilio, conosciuto all'Accademia nazionale d'arte drammatica (esattamente come avevano fatto vent'anni prima i genitori di Paola)."}
{"id": "1755156", "revid": "287204", "url": "https://it.wikipedia.org/wiki?curid=1755156", "title": "Poulsbo", "text": "Poulsbo \u00e8 il nome in codice del chipset che, abbinato al processore Atom Silverthorne, va a costituire la piattaforma Intel Centrino Atom Menlow presentata ad aprile 2008, per il segmento dei sistemi ultra portatili UMPC e i MID.\nCaratteristiche tecniche.\nPoulsbo contribuisce ad aumentare l'efficienza dell'intera piattaforma grazie al fatto che \u00e8 di tipo ad un unico chip, integrando quindi in un unico componente sia il northbridge sia il southbridge. Si tratta di un approccio innovativo per Intel che storicamente ha sempre utilizzato 2 chip separati per gestire l'elettronica dell'intero sistema: il northbridge viene in genere chiamato MCH (\"Memory Controller Hub\"), mentre il southbridge \u00e8 l'ICH (\"I/O Controller Hub\").\nIn virt\u00f9 della caratteristica ad \"un unico chip\" di Poulsbo, Intel ha deciso di definirlo SCH (acronimo di \"System Controller Hub\"). Esso \u00e8 in grado di offrire supporto a 2 GB di memoria RAM DDR2 a 533 MHz (sebbene solo in modalit\u00e0 single channel), 2 slot PCI Express x1 e 1 canale PATA in standard Ultra-ATA 100; a questo aggiunge fino a 8 porte USB 2.0 e slot per schede di memoria SD. Il sottocomparto grafico \u00e8 il GMA 500 a shader unificati e funzionante a 100 MHz oppure a 200 MHz (400mhz nella GMA 600) a seconda delle versioni, e prevede il supporto all'alta definizione nei formati H.264, MPEG-2, MPEG-4, VC-1 e WMV9 fino a 1920x1080 pixel. Infine l'audio integrato \u00e8 a sua volta una versione ridotta dell'Intel High Definition Audio (conosciuto attraverso il suo nome in codice Azalia), limitata a 2 soli canali, che diventano 5.1 con l'uso delle cuffie.\nNel complesso il design del chipset \u00e8 rimasto molto tradizionale, ma in ogni caso durante il suo sviluppo \u00e8 stata posta molta attenzione al consumo energetico che rimane all'interno dei 2,3 W, grazie anche ad un nuovo bridge \"FSB-to-memory\", che riduce il traffico di scrittura sulla memoria, cos\u00ec da mantenere la RAM in modalit\u00e0 self-fresh il pi\u00f9 a lungo possibile.\nSebbene si tratti di un chipset a singolo chip, di fatto esso integra un vero e proprio ICH, e precisamente una variante dell'ICH7 introdotto originariamente dal chipset desktop i945 Lakeport e in ambito mobile dalla variante Calistoga (che integrava l'ICH7-M, ovvero la versione mobile). Le specifiche relative al supporto I/O citate in precedenza, sono infatti le stesse previste dall'ICH7, ma in Poulsbo esso funziona a soli 33 MHz, a differenza della versione originale che raggiungeva i 125 MHz.\nDal punto di vista del processo produttivo, inspiegabilmente Intel utilizza quello a 130 nm, decisamente pi\u00f9 obsoleto di quello a 45 nm utilizzato per il processore Silverthorne a cui viene abbinato, e questo si traduce in una dimensione complessiva del chipset pi\u00f9 elevata di quella della CPU, ovvero 22x22 mm contro 13x14 mm. Il produttore ha motivato tale decisione adducendo giustificazioni legate al costo produttivo ed \u00e8 proprio la dimensione fisica che rende la piattaforma Menlow indicata solo per gli UMPC e MID e non per gli Smartphone.\nIl supporto per i dispositivi di archiviazione come gli hard disk \u00e8 disponibile solo attraverso lo standard PATA e non l'ormai diffuso SATA, sia per questioni di consumo energetico, sia per problemi di \"indecisione\" del mercato presente durante lo sviluppo del chipset, in quanto non era ancora chiaro quale standard sarebbe diventato di uso comune in questo tipo di dispositivi, che inizialmente erano di tipo SSD e solo poco pi\u00f9 tardi per il settore netbook \u00e8 diventato standard gli hard disk tradizionali in formato 1,8\" e 2,5\".\nIl successore.\nIl successore del processore Atom Silverthorne abbinato al chipset Poulsbo \u00e8 conosciuto col nome in codice di Lincroft e sar\u00e0 un System on a Chip (SoC), ovvero integrer\u00e0 al suo interno anche il comparto grafico e il controller della memoria RAM. Di conseguenza parte delle funzioni che nella piattaforma Menlow vengono gestite da Poulsbo, nella futura Moorestown saranno gestite dal processore stesso e quindi il successore di Poulsbo avr\u00e0 in realt\u00e0 meno funzioni da svolgere rispetto al proprio predecessore; in ogni caso il chip che andr\u00e0 ad accompagnare il processore Lincroft e che si occuper\u00e0 principalmente della gestione dell'I/O (per questo indicato da Intel come un \"Communications Hub\"), si chiamer\u00e0 Langwell."}
{"id": "1755158", "revid": "38120", "url": "https://it.wikipedia.org/wiki?curid=1755158", "title": "Mitju\u0161icha", "text": "Mitju\u0161icha \u00e8 una baia situata sull'isola di Novaja Zemlja, a nord del circolo polare artico.\nQuesta baia \u00e8 il luogo dove il 30 ottobre 1961 fu fatta esplodere la Bomba Zar: la pi\u00f9 potente bomba a idrogeno mai testata dall'uomo. Il lago che si \u00e8 creato in seguito alla formazione del cratere lasciato dall'esplosione, si pu\u00f2 osservare dal satellite alle coordinate ."}
{"id": "1755164", "revid": "25152", "url": "https://it.wikipedia.org/wiki?curid=1755164", "title": "Museo Marzoli", "text": ""}
{"id": "1755171", "revid": "767487", "url": "https://it.wikipedia.org/wiki?curid=1755171", "title": "B.O.X ~Best of X~", "text": "B.O.X ~Best of X~ \u00e8 una compilation degli \"X Japan\" distribuita il 21 marzo 1996.\nIl disco.\nIl cofanetto contiene 2 CD. Il primo contiene il vero e proprio \"best of\" e il secondo le stesse tracce in versione strumentale.\nLa seconda raccolta degli X Japan si mostra interessante soprattutto nella sua edizione limitata. Oltre a contenere i due dischi presenti nell'edizione regolare, contiene una VHS di circa 82 minuti con alcune canzoni tratte dal live del 7 gennaio 1992, un booklet di 30 pagine contenente i testi e una riproduzione della T-shirt indossata dai membri dello staff del \"Violence in jealousy - 1991 tour\". Inoltre nel CD1 sono presenti tre tracce bonus estratte dall'album Vanishing Vision.\nTracce.\nCD1 - Best Of X\nCD2 - Original Back Tracks\nVIDEO"}
{"id": "1755177", "revid": "110157", "url": "https://it.wikipedia.org/wiki?curid=1755177", "title": "Microregione di Floriano", "text": "Floriano \u00e8 una microregione del Piau\u00ed in Brasile, appartenente alla mesoregione di Sudoeste Piauiense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 12 comuni:"}
{"id": "1755178", "revid": "260676", "url": "https://it.wikipedia.org/wiki?curid=1755178", "title": "Liberatori di Kamigawa", "text": "Liberatori di Kamigawa (in inglese \"Saviors of Kamigawa\") \u00e8 un' del gioco di carte collezionabili . In vendita in tutto il mondo dal 3 giugno 2005, Liberatori di Kamigawa \u00e8 il terzo e ultimo set del \"blocco di Kamigawa\", preceduto da \"Campioni di Kamigawa\" e \"Traditori di Kamigawa\".\nCaratteristiche.\nLiberatori di Kamigawa \u00e8 composta da 165 carte, stampate a bordo nero, cos\u00ec ripartite:\nIl simbolo dell'espansione, (una lanterna), si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nLiberatori di Kamigawa \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\nLiberatori di Kamigawa fu presentata in tutto il mondo durante i tornei di prerelease il 21 maggio 2005, in quell'occasione venne distribuita una speciale carta olografica promozionale: lo spirito leggendario \"Kiyomaro, Primo ad Alzarsi\", che presentava un'illustrazione alternativa rispetto alla carta che si poteva trovare nelle bustine.\nUna delle carte pi\u00f9 particolari del set \u00e8 \"Menteterna\", la prima carta non terra priva di un qualsiasi costo di mana (non presenta alcun simbolo di mana in alto a destra della carta). Di conseguenza, non pu\u00f2 essere giocata direttamente dalla mano o tramite un effetto che richiede un costo di mana (ad esempio se tramite l'effetto di una carta riceve \"Replicare\" o \"Flashback)\", ma pu\u00f2 essere giocata tramite abilit\u00e0 che non richiedono costo di mana (come \"Cascata\") o tramite effetti secondari (\"Menteterna\" possiede \"Unire nell'Arcano\", che consente di rivelarla e giocarla quando viene giocata un'altra magia con il sottotipo \"Arcano\" tramite un costo di mana).\nNessuna carta \u00e8 stata ristampata da set precedenti.\nNovit\u00e0.\nQuesto set introduce tre nuove ablilit\u00e0 oltre a riproporre quelle gi\u00e0 presentate nelle due precedenti.\nNuove abilit\u00e0.\nIncanalare.\n\"Incanalare\" \u00e8 un'abilit\u00e0 tipica delle creature, permette di scartare dalla propria mano la carta che la possiede pagando un dato costo; ci\u00f2 comporter\u00e0 l'attivazione di un effetto specificato sulla carta stessa. In un certo senso, \u00e8 come se una creatura si comportasse come un istantaneo: invece di venire giocata e rimanere sul campo di battaglia come permanente, la sua abilit\u00e0 provoca un effetto immediato e poi viene subito messa nel Cimitero del suo proprietario.\nSpazzar via.\nAbilit\u00e0 comparsa in sole quattro carte di questa espansione, \"Spazzar via\" permette, giocando una carta dotata dell'abilit\u00e0, di riprendere in mano un numero qualsiasi di terre di un certo tipo come costo addizionale. A seconda del numero di terre riprese in mano in questo modo la magia avr\u00e0 un effetto pi\u00f9 o meno intenso, differente da carta a carta.\nEpopea.\nAbilit\u00e0 comparsa solamente in cinque stregonerie (una per colore), \"Epopea\" impedisce al giocatore di lanciare altre magie per tutto il resto della partita, che per contro all'inizio di ogni suo turno potr\u00e0 replicare l'effetto della stregoneria con l'abilit\u00e0 \"Epopea\"."}
{"id": "1755182", "revid": "287204", "url": "https://it.wikipedia.org/wiki?curid=1755182", "title": "Canavieira", "text": "Canavieira \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755184", "revid": "1305772", "url": "https://it.wikipedia.org/wiki?curid=1755184", "title": "Yankee (disambigua)", "text": "Il termine Yankee pu\u00f2 avere vari significati:"}
{"id": "1755187", "revid": "287204", "url": "https://it.wikipedia.org/wiki?curid=1755187", "title": "Flores do Piau\u00ed", "text": "Flores do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755188", "revid": "287204", "url": "https://it.wikipedia.org/wiki?curid=1755188", "title": "Mistella", "text": "La mistella \u00e8 un prodotto che si ottiene dalla mescolanza di:\nAlcune mistelle vengono utilizzate per la preparazione di aperitivi (come il vermut) o vini liquorosi.\nI vini liquorosi vengono prodotti da un vino base al quale si aggiunge una combinazione di alcol, mosto concentrato, acquavite, mistella per aumentarne il titolo alcolometrico."}
{"id": "1755189", "revid": "110157", "url": "https://it.wikipedia.org/wiki?curid=1755189", "title": "Bertogne", "text": "Bertogne (in vallone \"Biertogne\") \u00e8 un comune belga di 3.002 abitanti, situato nella provincia vallona del Lussemburgo."}
{"id": "1755190", "revid": "110157", "url": "https://it.wikipedia.org/wiki?curid=1755190", "title": "Floriano (Brasile)", "text": "Floriano \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755192", "revid": "767487", "url": "https://it.wikipedia.org/wiki?curid=1755192", "title": "Fauvillers", "text": "Fauvillers (in vallone \"Faivi\u00e8\", in lussemburghese \"F\u00e4teler\", in tedesco \"Feitweiler\") \u00e8 un comune belga di 2.071 abitanti, situato nella provincia vallona del Lussemburgo."}
{"id": "1755195", "revid": "287204", "url": "https://it.wikipedia.org/wiki?curid=1755195", "title": "Carna\u00faba dos Dantas", "text": "Carna\u00faba dos Dantas \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755197", "revid": "110157", "url": "https://it.wikipedia.org/wiki?curid=1755197", "title": "Gouvy", "text": "Gouvy (in vallone \"Gouvi\") \u00e8 un comune belga di 4.780 abitanti, situato nella provincia vallona del Lussemburgo."}
{"id": "1755198", "revid": "110157", "url": "https://it.wikipedia.org/wiki?curid=1755198", "title": "Cruzeta", "text": "Cruzeta \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755199", "revid": "287204", "url": "https://it.wikipedia.org/wiki?curid=1755199", "title": "Guadalupe (Brasile)", "text": "Guadalupe \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755200", "revid": "110157", "url": "https://it.wikipedia.org/wiki?curid=1755200", "title": "Itaueira", "text": "Itaueira \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755202", "revid": "110157", "url": "https://it.wikipedia.org/wiki?curid=1755202", "title": "Currais Novos", "text": "Currais Novos \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755203", "revid": "200568", "url": "https://it.wikipedia.org/wiki?curid=1755203", "title": "Houffalize", "text": "Houffalize (in lussemburghese \"Haufelescht\", in vallone \"Oufalijhe\", in tedesco \"Hohenfels\") \u00e8 un comune belga di 5.068 abitanti, situato nella provincia vallona del Lussemburgo."}
{"id": "1755205", "revid": "263223", "url": "https://it.wikipedia.org/wiki?curid=1755205", "title": "Villa della Farnia", "text": ""}
{"id": "1755208", "revid": "287204", "url": "https://it.wikipedia.org/wiki?curid=1755208", "title": "Jerumenha", "text": "Jerumenha \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755209", "revid": "110157", "url": "https://it.wikipedia.org/wiki?curid=1755209", "title": "Jardim do Serid\u00f3", "text": "Jardim do Serid\u00f3 \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755211", "revid": "110157", "url": "https://it.wikipedia.org/wiki?curid=1755211", "title": "Parelhas", "text": "Parelhas \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755212", "revid": "767487", "url": "https://it.wikipedia.org/wiki?curid=1755212", "title": "Sainte-Ode", "text": "Sainte-Ode \u00e8 un comune belga di 2.305 abitanti, situato nella provincia vallona del Lussemburgo."}
{"id": "1755214", "revid": "287204", "url": "https://it.wikipedia.org/wiki?curid=1755214", "title": "Nazar\u00e9 do Piau\u00ed", "text": "Nazar\u00e9 do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755216", "revid": "110157", "url": "https://it.wikipedia.org/wiki?curid=1755216", "title": "Santana do Serid\u00f3", "text": "Santana do Serid\u00f3 \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755217", "revid": "767487", "url": "https://it.wikipedia.org/wiki?curid=1755217", "title": "X Singles", "text": "X Singles \u00e8 una raccolta degli X Japan pubblicata nel 1993 dall'etichetta discografica Ki/oon Sony Records.\nIl disco.\nLa raccolta contiene tutti i singoli e le b-sides pubblicati sotto la Ki/oon Sony Records."}
{"id": "1755218", "revid": "287204", "url": "https://it.wikipedia.org/wiki?curid=1755218", "title": "Pavussu", "text": "Pavussu \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755219", "revid": "110157", "url": "https://it.wikipedia.org/wiki?curid=1755219", "title": "Vaux-sur-S\u00fbre", "text": "Vaux-sur-S\u00fbre (in vallone \"Li V\u00e5-so-Seure\") \u00e8 un comune belga di 4.759 abitanti, situato nella provincia vallona del Lussemburgo. Il comune \u00e8 attraversato dal fiume S\u00fbre."}
{"id": "1755222", "revid": "287204", "url": "https://it.wikipedia.org/wiki?curid=1755222", "title": "Rio Grande do Piau\u00ed", "text": "Rio Grande do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755223", "revid": "599013", "url": "https://it.wikipedia.org/wiki?curid=1755223", "title": "Jurij Borzakovskij", "text": "Biografia.\nNel 1999 conquist\u00f2 il suo primo titolo vincendo la medaglia d'oro negli 800 metri agli Europei juniores a Riga.\nIrruppe nel panorama internazionale vincendo l'oro agli Europei indoor 2000 svoltisi a Gand, all'et\u00e0 di soli 18 anni. Quello stesso anno conquist\u00f2 la finale ai Giochi olimpici di Sydney, dove commise qualche errore tattico e concluse la gara al 6\u00ba posto.\nAll'inizio del 2001 si laure\u00f2 campione del mondo degli 800 metri ai Mondiali indoor di Lisbona. Il 24 agosto realizz\u00f2 il tempo di 1'42\"47 a Bruxelles, nuovo primato nazionale russo e miglior crono dell'anno, ma nonostante questo decise di non prendere parte ai Mondiali di quell'anno ad Edmonton.\nIl 2002 fu un anno da dimenticare per Borzakovskij, che non riusc\u00ec nemmeno a qualificarsi per la finale degli Europei di Monaco di Baviera.\nNel 2003 ottenne il primo risultato di rilievo all'aperto, vincendo l'argento sugli 800 metri ai Mondiali di Parigi, preceduto soltanto dall'algerino Djabir Sa\u00efd-Guerni.\nLa tattica utilizzata da Borzakovskij \u00e8 molto conservatrice ma spesso efficace, mantenendosi attaccato al gruppo fino agli ultimi 200 metri per poi sferrare un attacco quasi insostenibile per i rivali che lo porta spesso alla vittoria. Questo cambio di ritmo finale ricorda molto la tattica utilizzata dal britannico Steve Cram negli anni ottanta.\nQuesta fu la tattica che utilizz\u00f2 anche in occasione dei Giochi olimpici del 2004 ad Atene, quando ottenne il suo maggior successo in carriera, l'oro olimpico. Durante la finale sferr\u00f2 l'attacco decisivo a 150 metri dal traguardo risalendo dalle retrovie e riuscendo a sconfiggere il tre volte campione del mondo danese di origini keniote Wilson Kipketer, che sorpass\u00f2 soltanto negli ultimi 20 metri della corsa. In quell'occasione Kipketer, che condusse la gara fino alla fine, dovette accontentarsi della medaglia di bronzo, preceduto anche dal sudafricano Mbulaeni Mulaudzi.\nAi Mondiali 2005 di Helsinki Borzakovskij ottenne l'argento preceduto dal bahrayni Rashid Ramzi, che lo sconfisse in un'altra finale molto combattuta.\nNel 2006 vinse il bronzo ai Mondiali indoor di Mosca, rinunciando poi a partecipare agli Europei di G\u00f6teborg.\nAgli Europei indoor 2009 di Torino, conquista il suo secondo oro sulla distanza degli 800 metri in un campionato europeo \"indoor\"."}
{"id": "1755224", "revid": "111319", "url": "https://it.wikipedia.org/wiki?curid=1755224", "title": "Acari (Rio Grande do Norte)", "text": "Acari \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755225", "revid": "110157", "url": "https://it.wikipedia.org/wiki?curid=1755225", "title": "Bertrix", "text": "Bertrix (in vallone \"Bietris\") \u00e8 un comune belga di 8.164 abitanti, situato nella provincia vallona del Lussemburgo."}
{"id": "1755226", "revid": "287204", "url": "https://it.wikipedia.org/wiki?curid=1755226", "title": "S\u00e3o Francisco do Piau\u00ed", "text": "S\u00e3o Francisco do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755227", "revid": "767487", "url": "https://it.wikipedia.org/wiki?curid=1755227", "title": "Daverdisse", "text": "Daverdisse (in vallone \"D\u00e5vdisse\") \u00e8 un comune belga di 1.372 abitanti, situato nella provincia vallona del Lussemburgo."}
{"id": "1755228", "revid": "287204", "url": "https://it.wikipedia.org/wiki?curid=1755228", "title": "S\u00e3o Jos\u00e9 do Peixe", "text": "S\u00e3o Jos\u00e9 do Peixe \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755230", "revid": "110157", "url": "https://it.wikipedia.org/wiki?curid=1755230", "title": "Equador (Rio Grande do Norte)", "text": "Equador \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755232", "revid": "110157", "url": "https://it.wikipedia.org/wiki?curid=1755232", "title": "Herbeumont", "text": "Herbeumont (in vallone \"Arb\u00fbmont\") \u00e8 un comune belga di 1.536 abitanti, situato nella provincia vallona del Lussemburgo."}
{"id": "1755233", "revid": "287204", "url": "https://it.wikipedia.org/wiki?curid=1755233", "title": "S\u00e3o Miguel do Fidalgo", "text": "S\u00e3o Miguel do Fidalgo \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Floriano."}
{"id": "1755234", "revid": "110157", "url": "https://it.wikipedia.org/wiki?curid=1755234", "title": "Ouro Branco (Rio Grande do Norte)", "text": "Ouro Branco \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755235", "revid": "287204", "url": "https://it.wikipedia.org/wiki?curid=1755235", "title": "S\u00e3o Jos\u00e9 do Serid\u00f3", "text": "S\u00e3o Jos\u00e9 do Serid\u00f3 \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione del Serid\u00f3 Oriental."}
{"id": "1755236", "revid": "22475", "url": "https://it.wikipedia.org/wiki?curid=1755236", "title": "L\u00e9glise", "text": "L\u00e9glise (in vallone \"L'Eglijhe\") \u00e8 un comune belga di 4.178 abitanti, situato nella provincia vallona del Lussemburgo."}
{"id": "1755238", "revid": "96582", "url": "https://it.wikipedia.org/wiki?curid=1755238", "title": "Giovanni Battioni", "text": ""}
{"id": "1755240", "revid": "110157", "url": "https://it.wikipedia.org/wiki?curid=1755240", "title": "Bod\u00f3", "text": "Bod\u00f3 \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione della Serra de Santana."}
{"id": "1755241", "revid": "110157", "url": "https://it.wikipedia.org/wiki?curid=1755241", "title": "Libin", "text": "Libin \u00e8 un comune belga di 4.655 abitanti, situato nella provincia vallona del Lussemburgo."}
{"id": "1755247", "revid": "110157", "url": "https://it.wikipedia.org/wiki?curid=1755247", "title": "Flor\u00e2nia", "text": "Flor\u00e2nia \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione della Serra de Santana."}
{"id": "1755248", "revid": "119501457", "url": "https://it.wikipedia.org/wiki?curid=1755248", "title": "Libramont-Chevigny", "text": "Libramont-Chevigny (in vallone \"Libr\u00e5mont\") \u00e8 un comune belga di 9.981 abitanti, situato nella provincia vallona del Lussemburgo."}
{"id": "1755249", "revid": "110157", "url": "https://it.wikipedia.org/wiki?curid=1755249", "title": "Lagoa Nova", "text": "Lagoa Nova \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione della Serra de Santana."}
{"id": "1755250", "revid": "339392", "url": "https://it.wikipedia.org/wiki?curid=1755250", "title": "Garcia I di Aragona", "text": ""}
{"id": "1755253", "revid": "287204", "url": "https://it.wikipedia.org/wiki?curid=1755253", "title": "Trance X", "text": "Il disco.\nTrance X \u00e8 un remix album degli X Japan uscito il 4 dicembre 2002. I remix non sono stati fatti dai membri della band, ma da alcuni DJ."}
{"id": "1755254", "revid": "1982", "url": "https://it.wikipedia.org/wiki?curid=1755254", "title": "Ingegneria nautica", "text": ""}
{"id": "1755263", "revid": "36426", "url": "https://it.wikipedia.org/wiki?curid=1755263", "title": "Palazzo Pazzi della Congiura", "text": ""}
{"id": "1755271", "revid": "599013", "url": "https://it.wikipedia.org/wiki?curid=1755271", "title": "Gai Assulin", "text": "Caratteristiche tecniche.\nAla sinistra, in grado di agire da trequartista, in possesso di ottime doti tecniche - a cui abbina una notevole velocit\u00e0 palla al piede - che gli consentono di liberarsi con efficacia del diretto avversario.\nDa ragazzo era considerato una giovane promessa del calcio israeliano, tanto da essere accostato a Lionel Messi per prestanza fisica e doti tecniche, salvo poi non rispettare le attese riposte in lui a causa - come poi ammesso da Assulin stesso - della pressione derivata dal continuo confronto con l'argentino.\nCarriera.\nClub.\nMuove i suoi primi passi nella \"cantera\" del . Aggregato alla prima squadra, esordisce con i catalani - sotto la guida di Josep Guardiola, che lo aveva allenato nella formazione riserve - il 28 ottobre 2009 contro il in Coppa del Re. Viene sostituito nella ripresa da \u00c9ric Abidal.\nIl 14 dicembre 2010 si accorda a parametro zero con il Manchester City, firmando un contratto valido per due stagioni e mezzo. Alla ricerca di un maggior minutaggio, il 17 febbraio 2012 passa in prestito al , in Championship. Rescisso il contratto con il City, il 12 luglio viene tesserato dal Racing Santander.\nIl 13 febbraio 2018 firma un biennale con il Kairat, salvo rescindere l'accordo il 30 marzo per motivi familiari. Dopo aver trascorso un anno e mezzo in Romania, il 13 febbraio 2021 si accorda con il , in Serie D.\nNazionale.\nHa esordito in nazionale maggiore il 26 marzo 2008 in amichevole contro il Cile, debuttando a 16 anni e 352 giorni, risultando essere il pi\u00f9 giovane esordiente nella storia della nazionale israeliana.\nStatistiche.\nPresenze e reti nei club.\n\"Statistiche aggiornate al 15 febbraio 2021\"."}
{"id": "1755274", "revid": "486946", "url": "https://it.wikipedia.org/wiki?curid=1755274", "title": "Associazione Sportiva Sorrento Calcio", "text": ""}
{"id": "1755275", "revid": "35813", "url": "https://it.wikipedia.org/wiki?curid=1755275", "title": "Federico Augusto III, Re di Sassonia", "text": ""}
{"id": "1755276", "revid": "697352", "url": "https://it.wikipedia.org/wiki?curid=1755276", "title": "Ryke Geerd Hamer", "text": "\u00c8 noto per aver elaborato, a partire dal 1981, una medicina alternativa denominata Nuova Medicina Germanica (NMG); inoltre \u00e8 conosciuto anche per la vicenda di suo figlio Dirk, morto dopo quattro mesi di cure mediche alla gamba ferita in seguito a un colpo di arma da fuoco, per il quale Vittorio Emanuele di Savoia fu accusato di omicidio e poi assolto.\nHamer sostenne che la genesi di ogni patologia sia dovuta a presunti traumi o conflitti non risolti e propone trattamenti originali, come il contagio volontario con agenti microbici. Le sue teorie alternative, logicamente contraddittorie e scientificamente implausibili in quanto prive di qualsiasi riscontro biologico o clinico, sono state ripetutamente al centro di polemiche poich\u00e9 hanno causato il decesso di un alto numero di pazienti che le avevano seguite. Secondo quanto riportato da diverse fonti, sarebbero tra i 140 e le diverse centinaia i decessi attribuiti all'applicazione dell'approccio di Hamer. Inoltre, secondo SwissCancer, ai pazienti affetti da cancro viene negata la terapia del dolore tramite somministrazione degli oppioidi (morfina), non prevista nella NMG.\nPer tali motivi \u00e8 stato indagato, arrestato e condannato pi\u00f9 volte in diversi paesi europei (Francia, Spagna, Austria, Germania, Belgio) per i reati di cattiva pratica medica, esercizio abusivo di professione medica, omissione di soccorso, calunnia e frode. Radiato dall'Ordine dei medici e conseguentemente sospeso dalla pratica medica da un Tribunale tedesco nel 1986, perch\u00e9 affetto da \"monomanie e grave perdita del senso della realt\u00e0\", \u00e8 stato incarcerato l'ultima volta in Francia dal settembre 2004 al 16 febbraio 2006 per frode ed esercizio abusivo della professione medica.\nHamer \u00e8 conosciuto inoltre per le sue affermazioni antisemite, che nel marzo 2007 gli sono costate l'avvio di ulteriori procedimenti giudiziari da parte della procura di Cottbus (Robbineck) per \"incitamento all'odio razziale\".\nBiografia.\nNasce in Germania il 17 maggio 1935, a Mettmann. Nel 1953, all'et\u00e0 di 18 anni consegue la maturit\u00e0 a Krefeld e comincia gli studi di Medicina e Teologia all'Universit\u00e0 di Tubinga. Nel 1957, a 22 anni, supera l'esame di laurea in teologia evangelica a Erlangen; il 10 aprile del 1962, a 26 anni, supera l'esame statale di Medicina a Marburgo in Germania. Riceve il Dr. med. nel dicembre 1963. Perder\u00e0 l'abilitazione a praticare la medicina nel 1986. Nel febbraio 1972 diventa medico di medicina interna. Deposita alcuni brevetti, soprattutto relativi alla chirurgia plastica: il \"bisturi di Hamer\" e un tavolo che si adatta automaticamente ai contorni del corpo.\nSposato con Sigrid Oldenburg, anche lei medico, ebbe quattro figli: Birgit (ex modella e attrice, Miss Germania 1976 e candidata tedesca per Miss Universo), Dirk, Ghunield e Berni.\nNel 1978 il figlio diciannovenne Dirk, mentre si trova in vacanza all'isola di Cavallo, in Corsica, viene colpito alla gamba da un proiettile, sparato da un fucile impugnato da Vittorio Emanuele di Savoia, l'ex principe ereditario italiano; a causa di una lite con alcuni ospiti - rei a suo dire di avergli sottratto un gommone - dell'imprenditore e medico romano Nicky Pende (sulla cui barca si trovavano Birgit e Dirk Hamer), Vittorio Emanuele spar\u00f2 alcuni colpi dal suo yacht, uno dei quali penetr\u00f2 nella stiva e colp\u00ec il giovane, che stava dormendo, alla gamba: nonostante i soccorsi e il ricovero in una clinica, la gamba va in gangrena (venne soccorso dopo circa 4 ore e perse molto sangue), Dirk entra in coma e muore dopo quattro mesi di agonia. I processi si protrarranno per molti anni, e l'imputato, che era in stato di ubriachezza al momento del fatto, sar\u00e0 in seguito assolto dall'accusa di omicidio preterintenzionale con una sentenza francese molto controversa, e condannato solo a una pena lieve per porto abusivo di armi, affermando che il colpo fosse partito da un'arma diversa da quella posseduta dal principe.\nSuccessivamente Ryke Hamer viene colpito da carcinoma a un testicolo, che gli viene asportato chirurgicamente. In seguito a questi episodi, in un primo tempo Hamer ipotizza che il cancro sia causato da traumi improvvisi e drammatici, che porterebbero a \"conflitti biologici\". In seguito, nel 1981, elabora una teoria secondo la quale tutte le malattie sarebbero causate da tali \"conflitti biologici\" e l'unica possibilit\u00e0 di guarigione sarebbe quindi data dalla risoluzione del conflitto. Denomina la sua ipotesi di uno shock biologico \"sindrome di Dirk Hamer\" (in inglese \"Dirk-Hamer-Syndrome\" o \"DHS\"), in omaggio al figlio, e battezza le basi della sua pratica \"Cinque Leggi Biologiche\". Anche la moglie di Hamer si ammala di cancro, diventando cos\u00ec la prima paziente a sperimentare la nuova teoria; muore per\u00f2 nel 1985 a causa di un infarto cardiaco.\nHamer muore a Sandefjord (Norvegia) il 2 luglio 2017, a 82 anni, a causa di un accidente cerebrovascolare.\nStoria giudiziaria.\nNel 1986 \u00e8 stato radiato dal Bundes\u00e4rztekammer (Ordine dei medici) dal tribunale distrettuale di Coblenza, per omessa assistenza medica; da quel momento in poi ha continuato a praticare abusivamente in diversi paesi. Nel 1990 fonda a Burgau, Austria, un centro di consulenza che chiama \"Klinik f\u00fcr Neue Medizin\", e che sar\u00e0 chiuso nel 1995 dalle autorit\u00e0 austriache. Il 22 gennaio 1992 viene condannato dal tribunale distrettuale di Colonia a 4 mesi di carcere, per avere ingessato, a un ragazzo con un tumore a un ginocchio, una gamba che \u00e8 stato poi necessario amputare.\nIl 27 luglio 1993 viene condannato in Austria per calunnia a 6 mesi con la condizionale per tre anni. Nel 1997 viene arrestato a Colonia, e condannato a 19 mesi di reclusione per esercizio illegale della professione medica, scontandone 12. Ripara poi all'estero, sfuggendo cos\u00ec ad un nuovo mandato di cattura. Nell'ottobre del 2001 viene condannato in contumacia a 18 mesi di reclusione e 50.000 Franchi di multa in Francia per \"exercice ill\u00e9gal de la m\u00e9decine, complicit\u00e9 de non-assistance \u00e0 personne en danger, complicit\u00e9 d'exercice ill\u00e9gal de la m\u00e9decine, et escroquerie\".\nNel 2003 fa registrare la \"nuova medicina germanica\" come marchio registrato. \n\u00c8 stato nuovamente arrestato in Spagna nel settembre 2004 ed estradato in Francia sulla base di un mandato di fermo europeo emesso in Francia. L\u00ec era stato condannato dal tribunale di Chamb\u00e9ry il primo luglio 2004 alla pena di tre anni di reclusione, per frode ed esercizio abusivo della professione medica, dopo sei anni di procedure giuridiche. \u00c8 stato rilasciato il 16 febbraio 2006, tre mesi prima della scarcerazione prevista. Nella prima met\u00e0 di marzo 2007 \u00e8 stato accusato dalla procura di Cottbus (Robbineck), in Germania, per \"incitamento all'odio razziale\" a causa dei contenuti violentemente antisemiti dei suoi scritti.\nFuggito dalla Spagna, si rifugi\u00f2 in Norvegia. Secondo il quotidiano norvegese \"Verdens Gang\", ci sarebbe stata una persona deceduta dopo aver seguito la \"Nye Medisin\" anche nel paese scandinavo: si tratta della cinquantaduenne Elsemarit Fjeldheim, di Kongsberg, che si era affidata nelle mani dei \"terapeuti\" Bent Madsen e Dagfrid Kol\u00e5s. Sono numerosi i procedimenti giudiziari e le inchieste aperte anche in Belgio a carico di quella che ormai anche importanti organi di informazione internazionali come \"Le Soir\" in Belgio e \"TF2\" in Francia definiscono espressamente come una \"setta\"\nL'antisemitismo.\nDai primi anni duemila Hamer sostenne che le sue cosiddette \"leggi biologiche\" sarebbero state messe sotto silenzio a causa di un presunto complotto mondiale degli ebrei, e da presunte associazioni massoniche ebraiche che, a suo dire, avrebbero voluto assassinarlo. Secondo Hamer, gli ebrei si curerebbero di nascosto con la nuova medicina germanica e impedirebbero ai non ebrei di farvi ricorso, macchiandosi \"del pi\u00f9 orribile delitto di tutta la storia dell'umanit\u00e0\", come scrisse in una lettera da lui indirizzata a Menachem Mendel Schneerson nel 1986.\nIn una lettera \"agli amici\" del 2003 disponibile online, denuncia:\nHamer, in interviste successive, avrebbe poi espresso posizioni vicine al negazionismo dell'Olocausto, affermando che gli attentati dell'11 settembre 2001 non sarebbero stati eseguiti da terroristi islamici, e che a suo parere l'umanit\u00e0 non \u00e8 mai andata sulla Luna:\nA causa dei suoi scritti, Hamer \u00e8 stato a lungo latitante perch\u00e9 accusato di \"incitamento all'odio razziale\" sulla base dell'articolo 130 del Codice penale tedesco. Per sfuggire all'arresto, secondo quanto scritto in un'intervista del 23 settembre 2007 pubblicata da Fabrizio Camilletti, Hamer fugg\u00ec in Norvegia. I motivi di questa fuga li spieg\u00f2 lo stesso ex medico tedesco nel corso dell'intervista: \"Da una telefonata ho saputo che il governo tedesco, tramite la polizia, mi avrebbe incarcerato. Sono partito un giorno prima della mia cattura e sono venuto in Norvegia, perch\u00e9 la Norvegia non fa parte della Comunit\u00e0 Europea e qui \u00e8 molto pi\u00f9 difficile incarcerarmi\". Le accuse sono state mosse da parte della procura di Cottbus (codice 1653 Js2797/06, pubblico ministero Wilfried Robinek) e della procura di Rottweil (codice 10 UJs6999/06).\nLa conferma fu nella corrispondenza del 2007, indirizzata ad Hamer proprio in Norvegia, nella citt\u00e0 di Sandefjord, nella contea di Vestfold, un centinaio di chilometri a sud di Oslo. In una lettera del 20 maggio 2008 viene riportato come suo indirizzo Sandkollveien 11, sempre nella citt\u00e0 di Sandefjord. Il tutto viene confermato anche dal fatto che il 29 gennaio 2008 Hamer ha registrato una propria casa editrice in Norvegia, chiamata \"Germanische Neue Medizin Forlag Dr. Hamer\", \"societ\u00e0 di persona singola\" con sede al medesimo indirizzo. I seguaci di Hamer hanno organizzato incontri anche sulla mistica ebraica, forse per contrastare le accuse di antisemitismo.\nLa Nuova Medicina Germanica.\nHamer sostenne di aver trovato conferma delle sue ipotesi in tutti i casi che ha esaminato, che a suo dire sarebbero circa 30.000. Tuttavia, nella letteratura medica internazionale non \u00e8 riportato alcun caso di cancro curato con il metodo di Hamer, e non esistono studi che riguardino o confermino le sue teorie. Le cosiddette \"prove\" fornite da Hamer e dai suoi seguaci non sono scientificamente plausibili, e molti aspetti della sua pratica sono in totale contrasto con le conoscenze fornite dalla scienza medica o dalla biologia. Ad oggi non si conosce nessun caso documentato di persona guarita grazie al metodo di Hamer, mentre sono noti i casi di coloro che sono morti seguendo tale metodo.\nIn Italia le teorie di Hamer sono diffuse dall'Associazione Leggi Biologiche Applicate (ALBA), associazione che, per\u00f2, dal 2007 non ha pi\u00f9 goduto del sostegno di Hamer. Secondo Claudio Trupiano (fondatore e membro del Consiglio Direttivo dell'Associazione ALBA) il pensiero di Hamer sarebbe in continuit\u00e0 con la teoria evoluzionistica. In particolare, con la teoria formulata in chiave biologica da Ernst Haeckel, che \"l'ontogenesi segue la filogenesi\", ovvero che nello sviluppo del singolo si ricapitola lo sviluppo della vita dalle sue prime forme organiche. A partire da questo \"assunto\" si giungerebbe all'altro \"assunto\" indimostrato del pensiero hameriano: \"la corrispondenza tra i vissuti\" (analizzati sul piano biologico complessivo e non solo psicologico) \"e le reazioni dei tessuti\", secondo uno schema costante.\nPi\u00f9 in particolare, Hamer affermava che, a suo dire:\nPer quanto riguarda la presunta \"visualizzazione dei traumi psichici tramite TAC\" (che secondo Hamer apparirebbero come delle formazioni concentriche e rotondeggianti), Hamer si riferiva erroneamente e in maniera del tutto fuorviante a segni che sono invece notoriamente dei banali artefatti tecnici del macchinario, chiamati \"ring artifact\", frequenti soprattutto nelle apparecchiature pi\u00f9 obsolete.\nSecondo \"SwissCancer\" la pratica hameriana \u00e8 considerata molto pericolosa per diversi motivi: poich\u00e9 pu\u00f2 indurre i pazienti, erroneamente sicuri della \"guarigione\", ad abbandonare le terapie mediche che sono invece di accertata efficacia, rischiando cos\u00ec di facilitare o accelerare il proprio decesso; la sospensione degli oppioidi (morfina) che viene consigliata dall'approccio di Hamer pu\u00f2 condurre i pazienti a dover sopportare atroci sofferenze; infine, stante la teoria eziologica basata sulla presenza di conflitti personali, il peggioramento della malattia potrebbe portare i pazienti a dover sopportare ingiustamente dei sentimenti di colpevolizzazione.\nAnche il German Cancer Research Center, il \"German Cancer Society\" la German Medical Association e il \"German Consumer Councils\" dissentono fortemente dagli aspetti teorizzati dalla Nuova Medicina Germanica e gli stessi proponenti terapie alternative nella cura del cancro guardano con scetticismo alla pratica.. Il trattamento di Hamer viene descritto non solo come pericoloso ma anche crudele.\nHamer sostiene inoltre che la maggioranza dei decessi per tumore \u00e8 da imputare al \"conflitto non risolto\", alla tossicit\u00e0 della chemioterapia e a overdose di morfina e altri oppiacei (ammettendo invece altri farmaci antidolorofici), e afferma anche che la chirurgia pu\u00f2 essere ammessa se la massa \u00e8 fonte di fastidio, ma non sarebbe utile alla \"risoluzione\".\nLe teorie di Hamer potrebbero anche essere assimilate, secondo alcuni, a un tentativo di induzione terapeutica delle remissioni spontanee, se non fosse che queste sono estremamente rare e in nessun caso si \u00e8 riusciti ad indurle artificialmente.\nLe cosiddette \"Cinque leggi biologiche\".\nHamer afferm\u00f2 di aver scoperto cinque leggi fondamentali della natura, le \"Cinque leggi biologiche\":\nPresunti riconoscimenti.\nI sostenitori della Nuova Medicina Germanica affermano che essa avrebbe ricevuto riconoscimento da diverse istituzioni (ad es. l'universit\u00e0 di Trnava), tuttavia a un'attenta verifica tali presunti riconoscimenti si sono mostrati scarsamente attendibili se non inverosimili e in ogni caso nessuno di essi ha a che fare con una seria e scientifica sperimentazione clinica.\nCasi pi\u00f9 noti.\nOlivia Pilhar.\nQuesto caso ha provocato molto clamore in Austria e Germania. Olivia Pilhar era una bambina austriaca di sei anni quando, nel 1995, si ammal\u00f2 di tumore maligno a un rene (il nefroblastoma o tumore di Wilms), per cui era necessario ricorrere alla chemioterapia. I genitori si rivolsero ad Hamer, che in Austria non poteva pi\u00f9 esercitare la professione di medico e si era trasferito in Spagna. I genitori portarono Olivia in Spagna (a Malaga) da Hamer. La sua diagnosi: \u00abconflitto biologico, perch\u00e9 la madre non voleva pi\u00f9 cucinare e la nonna le dava da mangiare troppe cotolette\u00bb.\nDopo una sentenza del tribunale per i minori di Vienna, la bambina fu liberata con l'aiuto della polizia dopo 72 giorni, e fu trasferita in una clinica viennese che le salv\u00f2 la vita. Prima della partenza dall'Austria, la bambina mostrava un tumore con un volume di ; dopo la permanenza in Spagna il tumore era cresciuto fino ad un volume di e la bambina era in pessime condizioni. Dopo un'operazione e un trattamento di chemioterapia la piccola Olivia guar\u00ec. Nonostante tutto questo, i genitori di Olivia, un ingegnere e una maestra, sono rimasti fedeli alla nuova medicina germanica: il padre non lavora pi\u00f9 come ingegnere, ma viaggia in tutta la Germania per divulgare la NMG.\nGaby J..\nGaby J., infermiera svizzera nata il 14 dicembre del 1954, a maggio del 1997 scopre un nodulo al seno, che la biopsia rivela essere un tumore maligno. Le vengono asportati un seno e dei linfonodi: \u00e8 uno shock, rifiuta la chemioterapia o la radioterapia e si avvicina alle teorie di Hamer. Due anni dopo le compare un nodulo sotto un'ascella, ma lei \u00e8 tranquilla: parla di un \"gonfiore dovuto ad una stasi\". A met\u00e0 novembre del '99 si allontana da tutto e da tutti, perch\u00e9 deve \"concentrarsi sulla guarigione\", ma a dicembre gi\u00e0 non riesce pi\u00f9 a muoversi a causa delle metastasi. Il 29 maggio del 2000 chiede aiuto alla madre, la signora Rose-Laure Huber. Gaby \u00e8 ormai \"uno scheletro, quasi senza capelli\". Dopo dolori indicibili, accetta di ricoverarsi all'ospedale di Aarau, dove muore poco dopo. La madre non mostrer\u00e0 ai parenti il corpo perch\u00e9 devastato dalle metastasi.\nMichaela Jakubczyk-Eckert.\nMichaela Jakubczyk-Eckert, nata nel 1964 in Germania, scopr\u00ec un nodulo al seno verso il 2000. Timorosa della chemioterapia, si fece visitare solo l'anno successivo, quando il tumore aveva raggiunto lo stadio III, ma si lasci\u00f2 comunque sottoporre alla terapia chemioterapica ottenendo buoni risultati. Sempre lo stesso anno per\u00f2 si rivolse al dott. Maintz di W\u00fcrselen, un medico, che la indirizz\u00f2 ad Hamer. Michaela si convinse di poter arrivare a una sicura guarigione grazie alla Nuova Medicina Germanica dopo aver trovato solite recensioni entusiastiche sulla rete. Nel 2002 si rec\u00f2 vicino a Malaga, in Spagna, per essere visitata da Hamer. Secondo la testimonianza di suo marito, Hamer avrebbe affermato che lo stato di salute di Michaela era il risultato di un conflitto di \"partner\" precedente, che superandolo i sintomi sarebbero stati da considerare come segni della \"Heilungsphase\" (fase di guarigione) e che lei avrebbe dovuto smettere subito la sua terapia medica, che effettivamente rifiut\u00f2 quando torn\u00f2 in Germania.\nVenne ricoverata 3 anni pi\u00f9 tardi nell'Hospiz Lohmar a Colonia in condizioni disperate. Rifiutava la morfina e altri farmaci analgesici potenti perch\u00e9, secondo lei, sarebbero stati letali. I medici e il personale dell'Hospiz Lohmar dissero di non aver mai visto prima un caso simile (ridotta a uno scheletro e ricoperta di piaghe con forte odore di putrefazione), ed erano scioccati dall'agonia della donna. Dopo la morte, alcuni seguaci di Hamer affermarono che a uccidere Michaela non fu il suo cancro del seno, bens\u00ec un intervento con la morfina a cui era stata sottoposta.\nDomenico Mannarino.\n\u00c8 il novembre 2005 quando a Domenico Mannarino, un ispettore di polizia crotonese, viene diagnosticato un tumore al polmone, a causa del quale dovrebbe seguire una chemioterapia. Un medico locale lo convince ad affidarsi alle teorie di Hamer: dopo un deludente contatto con Emmanuele Lupi, medico hameriano di Aulla, questi lo invita a contattare Marco Pfister, presidente dell'associazione ALBA. Delle metastasi cominciano a diffondersi in tutto il corpo del paziente, sino a paralizzarne l'intero lato sinistro. Per Pfister, la paralisi \u00e8 dovuta a un cosiddetto \"conflitto di partner\": la colpa dell'espansione delle metastasi \u00e8 della moglie, che non sostiene a sufficienza il marito. Mannarino muore il 19 agosto 2006, fra atroci sofferenze dovute al mancato uso della morfina. Il decesso \u00e8 causato dalla perforazione di un'ansa intestinale.\nManuela Trevisan.\nIl 19 maggio 2009 viene rinviato a giudizio lo psichiatra pordenonese Danilo Toneguzzi con l'accusa di omicidio colposo e truffa per aver suggerito a una paziente oncologica, Manuela Trevisan, cure alternative alla chemioterapia e in particolare quelle suggerite da Nuova Medicina Germanica. Toneguzzi \u00e8 presidente del \"comitato scientifico\" dell'associazione ALBA.\nCristian Trevisan e Anna Maria Tosin.\nNell'aprile 2012 il giudice Domenica Gambardella del tribunale di Padova ha condannato a tre anni di reclusione e 565\u00a0000 euro di risarcimento il medico Paolo Rossaro: l'accusa \u00e8 di omicidio colposo per aver cagionato la morte di Cristian Trevisan (affetto da linfoma di Hodgkin) e Anna Maria Tosin (malata di tumore al seno), in seguito all'applicazione dei metodi di Hamer e, al contempo, sconsigliando il ricorso alle cure scientifiche a base di chemioterapia e radioterapia. In appello Paolo Rossaro \u00e8 stato condannato a un anno e sei mesi di reclusione, nonch\u00e9 al risarcimento di 220\u00a0000 euro per la famiglia di Cristian Trevisan, per aver cagionato la morte solo di quest'ultimo. Tale pena \u00e8 stata confermata in Cassazione.\nEleonora Bottaro.\nIl 30 agosto 2016 la diciottenne Eleonora Bottaro muore a causa di una leucemia linfoblastica acuta. La ragazza si era ammalata circa un anno prima, quando era ancora minorenne. I genitori avevano rifiutato il ricorso alla chemioterapia, in accordo con le teorie di Hamer. Il 27 aprile 2017 la procura di Padova, a seguito di un'inchiesta, ha iscritto i genitori della ragazza al registro degli indagati con l'accusa di omicidio colposo, per aver violato l'obbligo di tutela insito nella potest\u00e0 genitoriale e per aver ingenerato nella figlia Eleonora una falsa rappresentazione della realt\u00e0 relativamente alla gravit\u00e0 della malattia e alla validit\u00e0 delle cure alternative, con l'aggravante della cosiddetta \"previsione dell'evento\", in quanto il comitato etico dell'azienda ospedaliera di Padova aveva unanimemente dichiarato che l'utilizzo di cure prive di fondamento scientifico avrebbe condotto la ragazza a morte certa. I genitori poi furono prosciolti dalla accuse in ragione del principio della libert\u00e0 di cura che vige in Italia. Il 20 giugno 2019 i genitori sono stati condannati a due anni per aver consentito alla figlia minorenne ammalata di leucemia di rifiutare la chemioterapia. Secondo la procuratrice aggiunta Valeria Sanzari, che ha indagato subito madre e padre per omicidio colposo aggravato dalla prevedibilit\u00e0 dell'evento, la ragazza non ha mai avuto modo di costruire una propria libert\u00e0 di scelta delle cure. Nell'aprile 2021 la Corte d'Appello ha confermato la sentenza di condanna dei genitori\nAlessandra Tosi.\nIl 2 settembre 2016 un altro caso in provincia di Rimini: muore Alessandra Tosi, giovane madre di 34 anni, a causa delle metastasi diffuse per il corpo. Operata quattro anni prima al seno per un tumore all\u2019ospedale di Santarcangelo, per una completa guarigione avrebbe dovuto seguire un ciclo di chemioterapia, con possibilit\u00e0 di guarigione del 93-95%, che per\u00f2 rifiut\u00f2, decidendo di curarsi con impacchi di ricotta e decotti di ortica, seguendo il metodo Hamer."}
{"id": "1755281", "revid": "767487", "url": "https://it.wikipedia.org/wiki?curid=1755281", "title": "Renato Bottacini", "text": "Disputa dieci campionati, per un totale di 167 gare, in Prima Categoria/Serie A, con le maglie di , Hellas Verona, e Lazio.\nCarriera.\nGiocatore.\nImpara a giocare sulla piazza della basilica di San Zeno; i suoi maestri furono i soldati inglesi di stanza in citt\u00e0 durante la Prima guerra mondiale. La sua prima squadra fu il , con la quale partecip\u00f2 ai campionati di Promozione Veneto. Nel 1921 si trasfer\u00ec nella squadra rivale dell'Hellas Verona, giocandovi fino al 1925, quando fu acquistato dal . Il campionato 1926-1927 lo gioc\u00f2 in prestito alla .\nLa Lazio lo acquista nel 1927 dal ; nella Capitale gioca fino al 1931.\nConta 167 partite in Serie A, 18 in Serie B, 154 in Serie C e vanta anche una presenza con una rappresentativa nazionale \"ferrovieri\" (a Roma il 6 aprile 1930, Italia-Ungheria 2-2).\nAllenatore.\nAl Rovigo ricopre il doppio incarico di giocatore/allenatore; dal 1937 al 1942 si applica alla funzione unica di allenatore.\nTrasferitosi a Merano durante il secondo conflitto mondiale, allena la squadra locale fino al 1947. Successivamente \u00e8 al Bolzano, mentre nel 1950 \u00e8 al Verona dove rimane fino al 1952 allenando nel settore giovanile. Torna in seguito ad allenare il Bolzano fino al 1954 e successivamente il Merano per una stagione. Nel 1956 viene chiamato a guidare il in Serie B. Terminata l'esperienza in Calabria, Bottacini allena per tre anni la squadra della Virtus Don Bosco, formazione bolzanina, e nel campionato 1961-1962 torna al Merano.\nStatistiche.\nFonti:"}
{"id": "1755283", "revid": "110157", "url": "https://it.wikipedia.org/wiki?curid=1755283", "title": "Museo del lavoro", "text": "Il Museo del Lavoro di San Potito Ultra nasce dalla donazione De Felice - Sbriziolo, successivamente ampliata da altre donazioni di privati e acquisti da parte dell'amministrazione comunale.\n\u00c8 una raccolta di antichi attrezzi e strumenti di lavoro trasferita dalla Provincia di Avellino al Comune di San Potito dall'architetto Eirene Sbriziolo, allo scopo di realizzare il primo Museo del lavoro in Irpinia.\nIl museo si trova nel palazzo settecentesco dei baroni Amatucci dove esiste anche l'archivio della famiglia dei Baroni Amatucci.\nSono presenti inoltre miniature di alcuni mestieri (lo scalpellino, il tipografo, il falegname, il \u201ccucipiatti\u201d, il barbiere, il ferraro) e riproduzioni di scene di vita materiale, quali l'uccisione del maiale, e la realizzazione di vetrine di vecchi negozi a grandezza reale.\nAl Museo del Lavoro \u00e8 collegata la vecchia ramiera che nel periodo estivo \u00e8 anche sede di manifestazioni eno-gastronomiche e della tradizione musicale irpina."}
{"id": "1755285", "revid": "767487", "url": "https://it.wikipedia.org/wiki?curid=1755285", "title": "Kurenai", "text": "\u7d05 (Kurenai) \u00e8 un singolo del gruppo musicale giapponese X Japan, pubblicato nel 1989, tratto dall'album \"Blue Blood\"."}
{"id": "1755286", "revid": "124702343", "url": "https://it.wikipedia.org/wiki?curid=1755286", "title": "Sally Ann Howes", "text": "Nata a Londra, ottiene poi anche la cittadinanza statunitense. La sua carriera in tv, al teatro e al cinema, si estende per oltre sei decenni. Viene soprattutto ricordata per aver interpretato Stella Scrumptious nel film \"Chitty Chitty Bang Bang\" (1968).\nBiografia.\nL'infanzia e l'inizio della carriera.\nNata a St John's Wood (Londra) in una famiglia di tradizione teatrale, si trasfer\u00ec poi a Essendon, nell'Hertfordshire, nella residenza di campagna della famiglia durante tutta la Seconda guerra mondiale. Trascorse un'infanzia tranquilla e agiata in compagnia della sua baby-sitter, circondata da una moltitudine di animali domestici e crebbe in un ambiente familiare frequentato da professionisti del teatro e dell'arte, fra cui l'attore e scrittore Jack Hulbert e sua moglie, l'attrice Cicely Courtneidge, che abitavano in una casa adiacente.\nLa Howes mosse i suoi primi passi sul palcoscenico in alcune produzioni scolastiche, ma presto venne notata da un amico di famiglia, agente e talent scout, che la propose per il ruolo principale nel film \"Thursday's Child\" (1943). I produttori della pellicola, visionati senza successo i provini di almeno duecento ragazzine, raccolsero la raccomandazione dell'agente e chiesero al padre della Howes di poter visionare alcune sue fotografie, e infine affidarono il ruolo alla bambina.\nIl film, scritto dal commediografo e sceneggiatore Rodney Ackland, anche lui vicino di casa della famiglia Howes e al debutto dietro la macchina da presa, lanci\u00f2 la carriera della giovanissima attrice.\nUn secondo film, \"The Halfway House\" (1944), le consent\u00ec di firmare un contratto con Michael Balcon degli Ealing Studios, e di proseguire la carriera con altri ruoli come attrice bambina fra cui \"Incubi notturni\" (1945), con Michael Redgrave, \"Pink String and Sealing Wax\" (1945), \"I misteri di Londra\" (1947), \"My Sister and I\" (1948), \"Anna Karenina\" (1948), accanto a Vivien Leigh.\nAl compimento dei 18 anni, la Howes ricevette l'offerta del produttore J. Arthur Rank di sottoscrivere un altro contratto di sette anni, con il quale ottenne altri ruoli nei film: \"Stop Press Girl\" (1949), \"The History of Mr. Polly\" (1949), in cui recit\u00f2 con John Mills, \"Fools Rush In\" (1949), e \"Due mogli sono troppe\" (1950), quest'ultimo diretto da Mario Camerini.\nTeatro musicale nel West End e a Broadway.\nHowes aveva iniziato a prendere lezioni di canto su raccomandazione di un amico insegnante che le fece visita, non solo per far emergere i suoi talenti naturali, ma anche per forzare l'abbassamento del suo tono di voce che era abbastanza acuto. Mentre era ancora adolescente, fece la sua prima apparizione sul palco di una commedia musicale in \"Fancy Free\". Alla fine del 1950 apparve in una versione TV della BBC di \"Cinderella\".\nNel 1950 accett\u00f2 il suo primo ruolo professionale nel musical di Sandy Wilson, \"Caprice\", costringendola a terminare il suo contratto con Rank, con cui era stata infelice con i ruoli nei film. Nel 1990 ricopre il ruolo principale nel musical di Stephen Sondheim \"A Little Night Music\"."}
{"id": "1755287", "revid": "1926649", "url": "https://it.wikipedia.org/wiki?curid=1755287", "title": "Alex Brunner", "text": "Carriera.\nGiocatore.\nBrunner ha iniziato a giocare nella squadra della sua citt\u00e0 natale, la . Dopo la retrocessione degli alabardati in Serie C1 nel 1991, Brunner ha guadagnato il ruolo di riserva nella prima squadra, collezionando 5 presenze in due stagioni. Nel 1993 la Triestina lo ha ceduto in prestito al Formia in Serie C2, per fargli fare esperienza come titolare.\nL'anno seguente la Triestina, a causa di problemi finanziari, \u00e8 stata retrocessa in Serie D e Brunner ha firmato per il in Serie A. Nella prima stagione in Serie A ha esordito il 18 settembre 1994 a Genova contro la (1-1) e ha fatto solo 2 presenze, essendo il secondo di Mancini, ma dopo la retrocessione dei pugliesi in Serie B \u00e8 diventato titolare.\nNel 1996 si \u00e8 trasferito al Bologna. In Emilia-Romagna ha passato 3 stagioni durante le quali ha disputato 6 partite nella massima serie, essendo, anche in questa occasione, secondo in questo caso di Antonioli.\nNel 1999 ha deciso di firmare per il dove, in Serie C1, avrebbe avuto pi\u00f9 spazio come titolare. \u00c8 rimasto coi Lariani per 4 stagioni. Nella prima il Como \u00e8 arrivato 10\u00ba in Serie C1, ma poi ha guadagnato due promozioni consecutive arrivando in Serie A nel 2002 con Brunner titolare. Per la stagione in Serie A il Como ha acquistato l'esperto Ferron, ma Brunner \u00e8 riuscito comunque a disputare 21 partite.\nIl 30 giugno 2003 firma per un'altra squadra di Serie B, la , prendendo il posto dei partenti Marcon e Mareggini.\nIl 9 luglio 2004 passa alla e il 29 gennaio 2005 \u00e8 ritornato in Serie A al Cagliari, dove si \u00e8 giocato il posto di secondo di Iezzo con Katergiannakis, scendendo in campo solo in occasione di Juventus-Cagliari, terminata 4-2 per i torinesi.\nIl 23 agosto si \u00e8 trasferito alla in Serie C1, dove ha ritrovato un posto da titolare e vi \u00e8 rimasto per due stagioni. Il 27 giugno 2007 ha firmato per il , neopromosso in Serie C1 con cui ha disputato un ottimo campionato, scendendo in campo in tutti i 34 incontri della stagione. Il 3 luglio 2008 ha rescisso il contratto con i rossoneri.\nIl 14 luglio ha firmato con la Juve Stabia in Prima Divisione, ma solo otto mesi dopo, l'11 marzo 2009, ha rescisso il contratto con la squadra campana che, da par suo, aveva gi\u00e0 acquistato Soviero per sostituirlo.\nIl 7 ottobre, dopo essere stato svincolato per sette mesi, ha firmato per l'Itala San Marco con cui ha chiuso la carriera a fine stagione.\nHa disputato un totale di 30 partite in Serie A e 122 in Serie B.\nAllenatore.\nIl 14 luglio 2010 \u00e8 stato ingaggiato dal quale allenatore dei portieri e nel corso della stagione ha anche sostituito in panchina gli squalificati Carlo Garavaglia e Oscar Brevi per 5 partite, collezionando 2 pareggi e 3 vittorie. Per giugno 2011, pur avendo rinnovato da pochi giorni il contratto, viene resa nota la separazione tra Brunner e la societ\u00e0 comasca.\nEntra a far parte dello staff dell'Udinese come preparatori dei portieri della primavera. Il 20 settembre 2013 viene promosso in prima squadra."}
{"id": "1755288", "revid": "1003477", "url": "https://it.wikipedia.org/wiki?curid=1755288", "title": "Neufch\u00e2teau (Belgio)", "text": "Neufch\u00e2teau (in vallone \"Li Tchestea\", in tedesco \"Neuenburg\", in italiano storico \"Novocastello\") \u00e8 un comune belga di 6.652 abitanti, situato nella provincia vallona del Lussemburgo."}
{"id": "1755290", "revid": "110157", "url": "https://it.wikipedia.org/wiki?curid=1755290", "title": "Paliseul", "text": "Paliseul (in vallone \"Palijho\u00fb\") \u00e8 un comune belga di 5.055 abitanti, situato nella provincia vallona del Lussemburgo."}
{"id": "1755291", "revid": "767487", "url": "https://it.wikipedia.org/wiki?curid=1755291", "title": "Endless Rain", "text": "Endless Rain (reso graficamente ENDLESS RAIN) \u00e8 un singolo del gruppo musicale giapponese X Japan, pubblicato nel 1989, tratto dall'album \"Blue Blood\"."}
{"id": "1755296", "revid": "110157", "url": "https://it.wikipedia.org/wiki?curid=1755296", "title": "Saint-Hubert (Belgio)", "text": "Saint-Hubert (in vallone \"Sint-Houbert\") \u00e8 un comune belga di 5.737 abitanti, situato nella provincia vallona del Lussemburgo."}
{"id": "1755302", "revid": "767487", "url": "https://it.wikipedia.org/wiki?curid=1755302", "title": "Tellin", "text": "Tellin (in vallone \"Telin\") \u00e8 un comune belga di 2.386 abitanti, situato nella provincia vallona del Lussemburgo."}
{"id": "1755304", "revid": "110157", "url": "https://it.wikipedia.org/wiki?curid=1755304", "title": "Wellin", "text": "Wellin (in vallone \"Welin\") \u00e8 un comune belga di 2.958 abitanti, situato nella provincia vallona del Lussemburgo."}
{"id": "1755305", "revid": "729019", "url": "https://it.wikipedia.org/wiki?curid=1755305", "title": "Jack Rowell", "text": "Biografia.\nNativo del Tyne and Wear, seconda linea alta pi\u00f9 di due metri, Rowell studi\u00f2 all'Universit\u00e0 di Oxford, Re gioc\u00f2 fino al 1972 per vari club, tra i quali il Gosforth, nel nord-est inglese, che poi attraverso varie trasformazioni divenne l'attuale Newcastle Falcons.\nDal 1972 inizi\u00f2 la carriera tecnica, con lo stesso Gosforth guidato per 6 stagioni nel corso delle quali la squadra vinse due coppe Anglo-Gallesi consecutive.\nPassato al nel 1978, ivi rimase 16 stagioni, inaugurando una serie vittoriosa che port\u00f2 al club 5 titoli nazionali e 8 coppe Anglo-Gallesi, cosa questa che gli apr\u00ec le porte della Nazionale inglese per succedere a Geoff Cooke.\nQuello di Rowell fu l'ultimo mandato dell'era dilettantistica del rugby XV, e nel corso del suo incarico l' vinse due tornei delle Cinque Nazioni consecutivi (1995 e 1996, il primo con il Grande Slam) e conquist\u00f2 il quarto posto alla in Sudafrica.\nNel 1997 si dimise dall'incarico per via dello status non ancora compiutamente professionistico del rugby, e si impieg\u00f2 come manager presso una compagnia esterna al mondo dello sport, ma rientr\u00f2 nel 1988 come dirigente senza mansioni esecutive nel ; nel 2000 ivi assunse anche funzioni direttive e stette in tale incarico fino al 2002.\nNel luglio 2002, infine, assunse la posizione di direttore esecutivo al Bath, il club che segn\u00f2 l'inizio della sua carriera tecnica."}
{"id": "1755311", "revid": "767487", "url": "https://it.wikipedia.org/wiki?curid=1755311", "title": "Silent Jealousy", "text": "Silent Jealousy \u00e8 un singolo del gruppo musicale giapponese X Japan, pubblicato nel 1991, tratto dall'album Jealousy."}
{"id": "1755325", "revid": "38120", "url": "https://it.wikipedia.org/wiki?curid=1755325", "title": "Stella Scrumptious", "text": "Stella Scrumptious (nella versione originale \"Truly Scrumptious\") \u00e8 un personaggio di finzione del film del 1968 \"Chitty Chitty Bang Bang\", basato sull'omonimo racconto di Ian Fleming.\nNon compare nel libro. Nel film, Stella \u00e8 interpretata dalla cantante/attrice Sally Ann Howes. Nella versione italiana \u00e8 stata doppiata da Maria Pia Di Meo nei dialoghi e da Tina Centi nel canto.\nNel Film.\nStella \u00e8 la figlia di un benestante proprietario di un'industria di dolciumi, Lord Scrumptious. Sviluppa un rapporto romantico col vedovo Caractacus Potts (interpretato da Dick Van Dyke). Nel racconto originale, Caractacus \u00e8 sposato con Mimsie Pott (il cognome usato nel libro). I produttori del film decisero che una relazione romantica sarebbe stata pi\u00f9 interessante della relazione stabile del matrimonio nel libro. Ecco perch\u00e9 Caractacus \u00e8 vedovo. \nIl padre di Stella, Lord Scrumptious (chiamato \"Skrumshus\" nel libro), \u00e8 presente sia nel libro che nel film.\nVarie attrici ora interpretano la parte di Stella Scrumptious nelle produzioni teatrali di \"Chitty Chitty Bang Bang\"."}
{"id": "1755331", "revid": "767487", "url": "https://it.wikipedia.org/wiki?curid=1755331", "title": "Standing Sex", "text": "Standing Sex \u00e8 un singolo del gruppo musicale giapponese X Japan, pubblicato nel 1991. Come Hitomi Shiratori, Miyukihime Igarashi (\u4e94\u5341\u5d50\u7f8e\u7531\u59eb) non \u00e8 altro che Yoshiki sotto pseudonimo."}
{"id": "1755332", "revid": "36426", "url": "https://it.wikipedia.org/wiki?curid=1755332", "title": "Palazzo Peruzzi-Bourbon del Monte", "text": "Palazzo Peruzzi, o \"Bourbon del Monte\", si trova a Firenze in borgo dei Greci 3, con il retro su piazza Peruzzi 8r, 9r, 10r, 11r, 12r, 13r. Il palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nIl palazzo dichiara con la facciata sul borgo le proprie antiche origini trecentesche, legate alle molte propriet\u00e0 che la consorteria dei Peruzzi aveva in quest'area fin dal Duecento. Conosciuto nella Firenze antica come \"il Palagio\" per eccellenza, per la sua vastit\u00e0 e nobilt\u00e0 venne scelto nel 1310, quando era propriet\u00e0 di Giotto d'Arnoldo Peruzzi, per ospitare Roberto d'Angi\u00f2. Nel 1339 il fallimento della banca dei Peruzzi (che coinvolse a catena anche altri istituti fiorentini) a causa dell'insolvenza di re Edoardo III d'Inghilterra, costrinse la famiglia a vendere numerosi terreni e case, ma non il palazzo in questione. Ancora nel 1345 il palazzo venne ritenuto dalla Signoria per ospitare personaggi di riguardo, in quel caso la moglie di Roberto d'Angi\u00f2 principe di Taranto, figlia del duca di Borbone e principessa di Costantinopoli senza terra. Nel 1439 fu poi residenza dell'imperatore Giovanni VIII Paleologo, in occasione del Concilio di Basilea, Ferrara e Firenze, con i suoi familiari e il suo seguito (una targa che ricorda l'imperatore bizantino si trova per\u00f2 nell'androne del vicino palazzo di Ubaldino Peruzzi).\nRimasto di propriet\u00e0 della famiglia Peruzzi fino alla seconda met\u00e0 del XVIII secolo, fu acquistato da Paolo Antonio Bourbon del Monte Santa Maria il 13 agosto del 1772 da Bindo Giovanni Peruzzi per 3100 scudi. I Peruzzi si trasferirono nel cosiddetto palazzo di Ubaldino Peruzzi, nella stessa via.\nPaolo Antonio acquist\u00f2 dunque il palazzo Peruzzi il 13 agosto del 1772 da Bindo Giovanni Peruzzi, per 3100 scudi. Un anno prima, precisamente il 13 gennaio 1771, l'ingegnere Giulio Mannaioni venne incaricato dai Peruzzi per redigere una stima dell'edificio: \"Io appie' sottoscritto perito ingegnere avendo ricevuto l'ordine dall'illustrissimo Sig. Bindo Peruzzi di visitare la sua casa di propria abitazione posta in Borgo dei Greci e quella stimare per il suo giusto prezzo e valore, che perci\u00f2 fatte da me tutte le utili riflessioni necessarie alla statura, simmetria e qualit\u00e0 quanto alla situazione e grandiosit\u00e0 dell'ingresso di Borgo dei Greci con il comodo della carrozza per montare e smontare alla scala e trapassare per l'altro ingresso sulla piazza detta dei Peruzzi, come altres\u00ec a terreno al solo comodo di stalla e rimessa. Quanto al primo piano con quartiere grandioso di pi\u00f9 stanze e retrostanze con magazzini di comodo, escluso in questo piano il quartiere di due stanze e gabinetto con magazzino sopra che resta a mezzogiorno; come ancora tutto il secondo piano di grandiosi e regolati quartieri arricchiti di pitture e stucchi con retrostanze da potersi ridurre con poca spesa in altro quartiere libero e tutto quel pi\u00f9 comodo che si ritrova al terzo piano...e l'aggravio degli 11 scudi a Montedomini per la pigione di alcune stanze incorporate dalle quali si \u00e8 formato l'ingresso di detto palazzo per la parte che riguarda la strada detta Borgo dei Greci\".\nDescrizione.\nEvidenti trasformazioni della facciata originaria su borgo dei Greci (soprattutto le finestre dei piani superiori e lo stesso portone, pi\u00f9 tardo) rendono oggi pi\u00f9 significativa la visione della facciata secondaria sulla piazza retrostante, che maggiormente conserva, nonostante i restauri e i rifacimenti, inserita in un contesto ancor oggi altamente suggestivo, i caratteri dell'architettura fiorentina della fine del XIII secolo. Nella loro successione, con scarti di piani e volumi e con l'andamento curvilineo spezzato, formano una cortina che segue il profilo ellittico dell'antico anfiteatro romano di Firenze e forse anche le antiche aperture ad arco, a delimitare buona parte della piazza che, con gli altri edifici della consorteria, si presentava come una specie di cittadella, ovvero come una corte munita di torri. Tra i vari corpi di fabbrica si evidenzia, per l'unitariet\u00e0 del disegno della facciata, quello segnato dai nn. 8r e 9r, corrispondente alla larghezza di quattro fornici, attualmente a tre piani e interamente a filaretto, per quanto la presenza di correnti in pietra indichi come, presumibilmente a seguito di un intervento quattro cinquecentesco, la facciata fosse intonacata. Attualmente su questo, come su gli altri volumi stonacati e integrati, sono stati riposizionati i vari tipici ferri da facciata medioevali, dagli anelli da cavallo agli erri posti a lato delle finestre. Dal lato che guarda verso la volta dei Peruzzi sono tre scudi oramai illeggibili che recavano le armi della famiglia.\nLo scorcio che del fianco dell'edificio prospiciente lo slargo alla sua sinistra ha poi sporti su mensoloni sia in pietra sia in legno.\nImportanti riordinamenti interni sono documentati nel 1829 (in occasione del matrimonio tra il marchese Luca Bourbon del Monte e la figlia del principe regnante di Assia-Darmstadt) e negli anni di Firenze Capitale (1865-1871).\nComunque l'attuale assetto neomedioevale del piano terra su borgo de' Greci e l'attuale facciata \u00e8 da riferire a lavori di restauro operati intorno alla fine dell'Ottocento e agli anni ottanta di questo secolo, in stile neogotico secondo il gusto dell'epoca; mentre le stanzone su piazza Peruzzi conservano ancora una serie di androni e di volte a piano terra e importanti resti di soffitto a travi al primo piano riferibili a un pi\u00f9 lontano passato. Nel 1980, si intervenne infatti sulla facciata verso borgo de' Greci, riaprendo le due arcate ai lati del portone, precedentemente tamponate, e venne ripristinata la facciata in pietra fino al primo piano\" (Francesca Carrara). Su questa facciata \u00e8, a destra lo scudo con l'arme dei Peruzzi (d'azzurro, a sei pere d'oro, picciolate e fogliate di due pezzi di verde), a sinistra quello dei Bourbon del Monte Santa Maria (d'azzurro, a tre gigli d'oro, 2.1, e alla banda attraversante di rosso).\nNel cortile interno sono visibili alcuni elementi architettonici originali, come i pilastri quadrangolari in pietra forte, le grandi arcate in laterizio, i mensoloni in pietra al primo piano.\nUtilizzo attuale.\nDal 1954 l'edificio \u00e8 sede della Camera del Lavoro Metropolitana di Firenze. A comprare il palazzo furono i lavoratori con una colletta per rispondere allo sfratto dalla precedente sede imposto dal governo."}
{"id": "1755334", "revid": "12222", "url": "https://it.wikipedia.org/wiki?curid=1755334", "title": "Open street map", "text": ""}
{"id": "1755335", "revid": "223320", "url": "https://it.wikipedia.org/wiki?curid=1755335", "title": "Charlie viene prima di tuo marito", "text": ""}
{"id": "1755346", "revid": "15888789", "url": "https://it.wikipedia.org/wiki?curid=1755346", "title": "Honor\u00e9-Gabriel de Mirabeau", "text": ""}
{"id": "1755365", "revid": "2128848", "url": "https://it.wikipedia.org/wiki?curid=1755365", "title": "Certosa di Miraflores", "text": "L\u2019origine della Cartuja de Miraflores risale al 1442, quando il re Giovanni II di Castiglia don\u00f2 un Palazzo eretto da suo padre Enrique III nel 1401 all\u2019Ordine della Cartuja per farne un Monastero e i monaci Certosini lo intitolarono a San Francisco.\nNel 1452 l\u2019edificio fu distrutto da un incendio e ricostruito su direttive di JUAN DE COLONIA coadiuvato dal figlio SIM\u00d3N e, quindi, dedicato alla Beata Vergine di Miraflores.\nNel 1477 subentr\u00f2 nella direzione dei lavori GARCI FERN\u00c1NDEZ DE MATIENZO; l\u2019anno dopo mor\u00ec il capomastro Juan, ma suo figlio SIM\u00d3N DE COLONIA continu\u00f2 a lavorarvi fino a che, nel 1488, realizz\u00f2 le volte terminando la costruzione della Cartuja.\nDopo la morte dei Re Cattolici, la Cartuja godette della protezione di Felipe el Hermoso (Filippo il Bello) che, quando mor\u00ec nel 1506, fu sepolto qui e poi traslato nella cattedrale di Granada.\nTra il 1532-\u201939 furono costruite le Cappelle laterali addossate alla parete nord. Tra il 1538-\u201939 DIEGO DE MENDIETA ricostru\u00ec il tetto e il coronamento della Chiesa a causa dei danni provocati dalle abbondanti nevicate.\nA causa della Guerra d\u2019Indipendenza i monaci dovettero abbandonare il Monastero che fu adibito a caserma, saccheggiato e in parte distrutto dalle truppe napoleoniche. Diventato propriet\u00e0 dello Stato nel 1820, nel 1821 venne assaltato e profanato: in quest\u2019occasione furono distrutte la Corona e lo Scettro della statua di Giovanni II nella Tomba Reale. Sub\u00ec inoltre l\u2019oltraggio di essere adibito a macelleria di cadaveri innocenti per l\u2019esercito durante le guerre.\nNel 1864 l\u2019Arcivescovo D. Fernando de la Puente fece s\u00ec che il Monastero fosse assegnato alla diocesi di Burgos e divenisse Monumento Storico.\nNel 1880 il Monastero venne dedicato all\u2019Ordine di San Bruno.\nNel 1974 furono sostituite le travi in legno delle coperture della chiesa con cemento e dal 1975 iniziarono i lavori di ristrutturazione dell\u2019edificio.\nAll\u2019esterno la Cartuja si chiude con un\u2019abside poligonale formata da sette campi con ampie finestre.\nL\u2019accesso \u00e8 consentito dall\u2019arcata centrale a sesto ribassato sormontata da \"Stemma\" che immette nell\u2019atrio coperto da volta a crociera in cui, sulla sinistra, una piccola porta immette nella Cappella di San Bruno, mentre sul muro frontale si apre un portale d\u2019ingresso con archivolti a sesto acuto poggianti su colonnine con capitelli scolpiti, timpano con bassorilievo e cuspide affiancata dagli \"Stemmi dei Re Cattolici\".\nOltrepassato il portale si accede al porticato del patio in cui, in fondo a sinistra \u00e8 l\u2019ingresso della Cappella di San Bruno. Sull\u2019\"altare\" campeggia la scultura del \"Santo\" realizzata in legno dorato e policromato da MANUEL PEREIRA nella prima met\u00e0 del XVII secolo. Le pareti della Cappella sono rivestite di maioliche colorate, mentre le lunette della volta stellata sono decorate a \"grisaille\" con \"candelabre\" che affiancano \"Stemmi\".\nAdiacente alla Cappella \u00e8 la Chiesa la cui \u00a0facciata \u00e8 aperta da un portale a sesto acuto nel cui timpano \u00e8 raffigurata a rilievo una \"Piet\u00e0\". Un frontone triangolare con lo \"Stemma dei Re Cattolici\" sostenuto da un \"Angelo\" (1484) conclude la facciata. La sommit\u00e0 fu leggermente modificata nel 1539 da D. DE MENDIETA con l\u2019aggiunta di \"effigi\" e \"doccioni\".\nSuperato l\u2019ingresso ci si trova nell\u2019atrio: un\u2019arcata a sesto acuto preceduta da un\u2019\"acquasantiera\" posta sulla destra, immette nello spazio riservato ai fedeli dove, subito a destra, sono sistemati tre \"stalli\" in legno intagliati, sulla parete adiacente un\u2019\"Annunciazione\" attribuita da alcuni a MATEO CEREZO EL JOVEN e sulla parete sinistra un \"trittico\" di fine XV secolo dipinto ad olio raffigurante \"Episodi della Passione di Cristo\" della scuola di ROGER VAN DER WEYDEN, autore del \"Trittico Miraflores\" trafugato.\nLa navata unica \u00e8 coperta da 5 sezioni di volte a vela con terzine: gli archi e le nervature delle volte poggiano su peducci decorati sul fronte con \"Profeti\" o \"Angeli\" policromi. \u00c8 inoltre dotata di abside poligonale e Cappelle laterali.\nOltre la cancellata, sulle pareti a destra e a sinistra, sono collocati i 14 \"stalli\" rinascimentali in legno di noce intagliato del Coro dei fratelli raffiguranti \"Santi\", \"Episodi biblici\", \"Putti\", \"stemmi\" e \"simboli\" realizzati nel 1558 da SIM\u00d3N DE BUERAS. Sugli schienali degli stalli del lato destro sono rappresentati i \"Santi Juan Bautista\", \"Jer\u00f2nimo\", \"Hugo\" \"da Lincoln\", \"Francisco\", \"Pablo Ermita\u00f1o\" (Eremita) e \"Onofre\"; su quelli a sinistra \"Maria Magdalena\", \"Catalina Ermita\u00f1a\", \"Antonio Abad\", \"Hugo da Grenoble\", \"Agust\u00ecn\" e \"Juan Evangelista\". Ai lati del Coro ci sono porte che immettono nella Cappella della Compassione (ora Sala delle esposizioni temporanee) e alla clausura.\nPoco pi\u00f9 avanti sono presenti due \"altari\" (retrocoro) con \"dossali\" intagliati e dorati in stile barocco, opera di POLICARPO DE LA NESTOSA del XVII secolo con scultura policroma dell\u2019\"Immacolata\" eseguita da BERNARDO DE ELCARRETA a coronamento dell\u2019ingresso dove \u00e8, inoltre, l\u2019\"iscrizione\" \u201cFELIX COELI PORTA\u201d: oltre questa sono sistemati gli \"stalli\" \u00a0tardo-gotici del Coro dei Padri realizzato tra il 1486-\u201989 da MART\u00cdN S\u00c1NCHEZ e al centro il \"legg\u00eco\".\nIl Pantheon Reale occupa il centro del presbiterio e fu costruito tra il 1489-\u201993 da G. DE SILO\u00c9. Interamente realizzato in alabastro, riporta sulla parte superiore le \"effigi di Giovanni II di Castiglia\" e di \"Isabella di Portogallo\", mentre un complesso programma iconografico di pregevole fattura avvolge la base. L\u2019insolita forma a stella a otto punte pu\u00f2 essere messa in relazione con una proiezione volumetrica di una volta gotica stellata.\nIl \"Re Giovanni II\" \u00e8 rappresentato \"disteso\" col \"capo\" (ricostruito dopo che fu distrutto dalle rivolte avvenute nel 1821, durante il regno di Ferdinando VII) su di un \"cuscino\" e la \"Corona\". Lo \"scettro\" \u00e8 stato trafugato.\nL\u2019immagine della \"Regina\" riflette le diverse trame dell\u2019incarnato e dei ricami dei tessuti degli abiti. Tiene in mano un sacro \"Libro d\u2019Ore\".\nIntorno erano distribuite in origine dodici figure di cui sono conservate solo nove e, tra queste, sette sono quelle originali: gli \"Apostoli Santiago Alfeo\", \"Bartolom\u00e8\", \"Pedro\" e altri quattro non identificabili; le altre due sono una \"Santa Incoronata\" (forse \"Caterina\") e \"Santo Stefano\", provenienti dalla tomba dell\u2019infante Alfonso. Ai vertici del rombo sono collocati i quattro \"Evangelisti\".\nLa base del \"Sepolcro\" \u00e8 circondata da \"Leoni che reggono Stemmi\", \"si azzuffano\" o combattono contro \"Cani\"; quelli delle zone in asse con la testa sono \"Rampanti che reggono gli Stemmi del Re\". Ai vertici vi sono piccole \"figure certosine\". Le nicchie ricavate sui sedici lati sono adorne di \"baldacchini\" contenenti \"Figure\" e \"Scene\" che alludono alla \"Morte\" e alla \"Resurrezione\". Sul lato corrispondente alla \"Regina\" sono rappresentate le sette \"Virt\u00f9\" (\"Fede\", \"Speranza\", \"Carit\u00e0\", \"Prudenza\", \"Giustizia\", \"Temperanza\" e \"Fortezza\") a cui corrispondono, dal lato del \"Re\", sette figure dell\u2019\"Antico Testamento\" raffiguranti \"Giuseppe\" figlio di Giacobbe, \"Sansone\", \"Davide\", \"Esdra\", \"Daniele\" e \"Abramo che sacrifica Isacco\".\nIl \"Sepolcro dell\u2019Infante Alfonso de Castilla\", fratello di Isabella la Cattolica, \u00e8 collocato sul lato sinistro del presbiterio. \u00c8 realizzato in alabastro ed \u00e8 composto da un \"arcosolio\" inquadrato da due lesene ornate con immagini di \"Apostoli\" e \"Santi\". Tra gli innumerevoli rilievi scultorei di \"elementi vegetali\" abitati da \"esseri\" e \"animali fantastici\", \"Virt\u00f9\", \"Episodi biblici\", \"Apostoli\" e \"Santi\", nella cuspide al di sopra della nicchia con arco a sesto ribassato in cui \u00e8 la statua di \"Alfonso inginocchiato in preghiera\" \u00e8 raffigurato \"San Michele Arcangelo che uccide il Drago\", mentre ai lati dell\u2019attico di coronamento l\u2019\"Annunciazione\" con l\u2019\"Angelo\" a destra e \"Maria\" a sinistra.\nL\u2019altare maggiore si erge maestoso alle spalle del presbiterio: fu realizzato tra il 1496-\u201999 da G. DE SILO\u00c9 e dipinto da DIEGO DE LA CRUZ. Sulla sommit\u00e0, all\u2019interno di 4 \"baldacchini\" gotici con funzione di pinnacoli, sono raffigurati i \"Santi domenicani Domingo de Guzm\u00e0n\" e \"Pedro M\u00e0rtir\" e la figura del \"profeta Isaia\" all\u2019estrema destra. Lungo il \"Retablo\" compaiono \"Profeti\", \"Papi\", \"Martiri\", \"Vergini\" e \"Santi\".\nAl centro del complesso \u00e8 il \"Crocifisso\" policromo capolavoro della scultura gotica: a sinistra del braccio orizzontale della Croce \u00e8 rappresentato il \"Dio Padre\" in \"abiti sacerdotali e triplice corona\" e a destra lo \"Spirito Santo\" come un \"giovane imberbe con una corona imperiale\"; sul \"capo\" di \"Cristo\" \u00e8 raffigurato un \"pellicano\"; negli angoli formati dalla Croce sono distribuite \"Scene della Passione\".\nLa \"Ruota Angelica\" circonda il \"Crocifisso\" e, negli angoli pi\u00f9 interni di questa, sono rappresentati i \"Santi Dottori della Chiesa Gregorio\", \"Ambrosio\", \"Jer\u00f2nimo\" e \"Agust\u00ecn\". Negli angoli del rettangolo in cui \u00e8 compresa la Ruota Angelica, all\u2019interno di tondi sormontati da \"baldacchini\" intagliati e dorati, sono raffigurati gli \"Evangelisti San Juan\" e \"Marcos\" a sinistra e \"Mateo\" e \"Lucas\" a destra con i loro \"Simboli\". Tra il tondo superiore \u00e8 quello inferiore, a sinistra \u00e8 l\u2019immagine di \"San Pedro\" e a destra quella di \"San Pablo\", sempre protette da \"baldacchino\".\nTra il Crocifisso e l\u2019altare, al centro, \u00e8 collocato un \"Tabernacolo\" coperto da cupola sorretta da colonnette decorate al cui interno \u00e8 un ulteriore \"Crocifisso\", affiancato dalle figure policrome di \"San Juan Bautista\" a sinistra e di \"Maria Magdalena\" a destra, sormontate da quelle della \"Vergine\" a sinistra e di \"San Juan Evangelista\" a destra, ai lati dello scomparto quadrangolare dell\u2019attico in cui \u00e8 raffigurata l\u2019\"Assunzione della Vergine\", proprio al di sotto dei piedi del Cristo Crocifisso.\nNel corpo inferiore s0no raffigurati da sinistra \"Juan II\" \"inginocchiato\" con alle sue spalle l\u2019\"Apostolo Santiago\", \"Santa Catalina\" con \"baldacchino\" che separa questa raffigurazione dalla successiva dell\u2019\"Ultima Cena\", quindi, oltre il suddetto \"Tabernacolo\", la \"Cattura di Ges\u00f9 Cristo\", l\u2019immagine di \"Santiago el Mayor\" con \"baldacchino\" e, all\u2019estrema destra, la \"Regina Isabella del Portogallo inginocchiata\" con \"Santa Elisabetta e il piccolo Giovanni\".\nAlle spalle dell\u2019altare maggiore \u00e8 collocata la cosiddetta Cappella del Transaltar con pareti completamente affrescate con trompe l\u2019oeil, \"Putti\", \"candelabre\", \"Personaggi\" ed \"Episodi biblici\" tratti dall\u2019\"Antico Testamento\" e dall\u2019\"Apocalisse\", risalenti al XVII e XVIII secolo, alcuni dei quali attribuiti a CRIST\u00d3BAL FERRANDO. Si accede alla Cappella attraverso le porte laterali poste ai lati del \"retablo maggiore\" su cui, al loro interno, sono raffigurati due \"Monaci certosini\". Al centro, addossato alla parete in cui si apre una finestra nella parte alta, \u00e8 collocato un \"altare\" affiancato da nicchie.\nSi accede alla Sacrestia dall\u2019arcata bizantina che si apre sulla sinistra, appena oltre il \"Sepolcro di Alfonso\". A pianta rettangolare, \u00e8 coperta da semplice volta a crociera costolonata intonacata. L\u2019\"altare\" \u00e8 stato trasformato in \"armadio-reliquiario\" alla fine del XIX secolo, ma la decorazione pittorica dell\u2019attico \u00e8 pi\u00f9 antica: al centro \u00e8 il dipinto ad olio dell\u2019\"Adorazione dei pastori\" attribuito a DIEGO DE LEYVA (XVII secolo); a sinistra la \"Consacra-zione di San Hugo di Lincoln\"; a destra \"San Hugo di Grenoble\". L\u2019arredo disposto lungo le pareti laterali \u00e8 in legno di noce intagliato del XVIII secolo.\nLe 13 \"vetrate\" istoriate con \"Scene di Vita della Vergine\" e della \"Passione di Cristo\" distribuite sulla linea d\u2019imposta, 5 per lato e 3 nell\u2019abside, furono realizzate nelle Fiandre nel 1484: 10 di queste sono attribuite a NIACLES RIMBOUTS. \nNelle tre Cappelle laterali a sinistra comunicanti tra loro, \u00e8 possibile ammirare la collezione permanente di dipinti, arredi liturgici e preziosi manufatti. In quella denominata Sala di San Bruno, adiacente alla sacrestia, \u00e8 esposta l\u2019\"Annunciazione\" di PEDRO BERRUGUETE realizzata tra il 1496-1500 \u00e8 ispirata alla scuola fiamminga (foto sotto a sinistra).\nLa successiva \u00e8 la Cappella Miraflores con affreschi a trompe l\u2019oeil e raffiguranti \"Scene dell\u2019Antico Testamento\" realizzati tra il 1653-\u201960. Sulla volta \u00e8 rappresentata l\u2019\"Incoronazione della Vergine\". Sull\u2019\"altare\" addossato alla parete di fondo \u00e8 collocata una scultura dell\u2019\"Immacolata\".\nL\u2019ultima delle tre Sale-Cappelle \u00e8 quella delle Reliquie: nelle sue vetrine sono esposti manoscritti, codici e incunaboli provenienti dalla Biblioteca Certosina. Vi sono inoltre il dipinto dell\u2019\"Elevazione della Croce\" di JOAQU\u00cd SOROLLA e una replica dell\u2019\"Apostolo Santiago\" scolpito da G. de Silo\u00e8 per il Sepolcro dei Re e oggi al Metropolitan Museum di New York.\nNel 1460 furono completati il porticato e la copertura del Chiostro Grande e del Refettorio, coperto da volte a vela e dotato di \"pulpito\" gotico. Due Cappelle si aprono su una delle campate del Chiostro completata nel 1661.\nIl Capitolo, addossato alla testata del Tempio, \u00e8 un\u2019ampia Sala realizzata nel 1490 con volte gotiche adorne di \"Stemmi Reali\"."}
{"id": "1755366", "revid": "204012", "url": "https://it.wikipedia.org/wiki?curid=1755366", "title": "Antipsicotici", "text": ""}
{"id": "1755367", "revid": "599013", "url": "https://it.wikipedia.org/wiki?curid=1755367", "title": "Eav", "text": ""}
{"id": "1755371", "revid": "729019", "url": "https://it.wikipedia.org/wiki?curid=1755371", "title": "Caractacus Potts", "text": "Caractacus Potts \u00e8 il protagonista della storia per bambini \"Chitty Chitty Bang Bang\" di Ian Fleming. Il suo cognome \u00e8 stato cambiato da Pott a Potts per il film omonimo.\n\u00c8 un inventore che trasforma una vecchia macchina da corsa (chiamata la \"Paragon Panther\") in una macchina volante, e capace di galleggiare (Chitty Chitty Bang Bang). Queste invenzioni furono disegnate e create da Roland Emett.\nVive con i suoi due figli gemelli di otto anni, Gianni e Gemma, e con Nonno Potts nella fattoria Potts. Ha una relazione con Stella Scrumptious (figlia di Lord Scrumptious). Nel libro, invece, \u00e8 sposato con una donna di nome Mimsie. Agli sceneggiatori sembr\u00f2 pi\u00f9 opportuno portare sul grande schermo un Caractacus vedovo. Sia nel libro che nel film tenta di vendere le sue caramelle a Lord Scrumptious. A parte le caramelle, la macchina e qualche personaggio, poche altre cose sono state prese dalla storia originale.\nNel 1968, nel film Chitty Chitty Bang Bang, il personaggio di Caractacus \u00e8 interpretato da Dick Van Dyke. Diversi attori, inclusi Michael Ball (Teatro del West End) e Ra\u00fal Esparza (Broadway), lo hanno interpretato in spettacoli teatrali."}
{"id": "1755372", "revid": "92723", "url": "https://it.wikipedia.org/wiki?curid=1755372", "title": "Emanuele Morselli", "text": "Biografia.\nNacque il 29 luglio 1899 a Terranova di Sicilia, l'odierna Gela, dove frequent\u00f2 dapprima la scuola tecnica \"P. E. Giudici\" (attuale scuola media) e dopo l'Istituto tecnico per ragionieri, fino a quando non fu chiamato alle armi. Avviato al IV Reggimento Artiglieria, dopo la rotta di Caporetto raggiunse il fronte di guerra non ancora diciottenne. Ricevette per questo la medaglia dei Cavalieri di Vittorio Veneto come \"Ragazzo del '99\". Finita la guerra e diplomatosi, si iscrisse all'Universit\u00e0 \"Ca' Foscari\" di Venezia e vi consegu\u00ec tre diplomi di laurea: Scienze economiche e commerciali (1921); Scienze applicate alla carriera diplomatica e consolare (1923); Magistero per il diritto e l'economia (1925). \nInizialmente impiegato in banca, abbracci\u00f2 poi la carriera di studioso e scienziato. Nel 1926 spos\u00f2 Wera Davanzo, dalla quale ebbe quattro figli: Elio, Gianfranco (deceduto all'et\u00e0 di cinque anni), Graziella e Valeria. Fu docente di materie giuridiche ed economiche negli Istituti tecnici commerciali e dal 1930 docente universitario in Padova, Messina, Ferrara, dove trasform\u00f2 il Gabinetto di Statistica in Istituto di Finanza Pubblica e fond\u00f2 l'\"Archivio finanziario\", e in seguito a Palermo dove diresse l'Istituto di Scienze Finanziarie, che ora porta il suo nome, e a fine carriera gli fu conferita dal Presidente della Repubblica la nomina di \"professore emerito\". Tenne inoltre cicli di lezioni, conferenze ed incontri scientifici all'estero ed in particolare in: Brasile, Bolivia, Per\u00f9, Cile, Spagna e Portogallo. Fece introdurre nella Facolt\u00e0 di Economia e Commercio di Palermo l'insegnamento della Contabilit\u00e0 nazionale, che affid\u00f2 all'onorevole Giuseppe Pella, con il quale fond\u00f2 anche l'\"Istituto per la Contabilit\u00e0 Nazionale\" (ISCONA) nel 1957. A Palermo fond\u00f2 anche il CRES (\"Comitato di Ricerche Economiche per la Sicilia\")1960) e a Roma l'\"Istituto Storico dei Cavalieri di Vittorio Veneto\" (1970).\nFu insignito di numerosi premi tra i quali il \u201cPremio per la cultura\u201d 1964 della Presidenza del Consiglio dei ministri e il prestigioso premio \u201cSileno d'Oro\u201d (pure 1964), assieme al Premio Nobel Salvatore Quasimodo.\nAlcune sue opere sono state tradotte in lingue straniere (greco, spagnolo).\nIl suo libro di testo \"Compendio di Scienza delle finanze\" - apparso, a partire dal 1927, in oltre 50 edizioni - ebbe un enorme successo in Italia e venne adottato in varie universit\u00e0 straniere, come in Argentina e in Grecia.\nMor\u00ec a Roma il 29 novembre 1975, suscitando il cordoglio di grandi personalit\u00e0 del mondo politico e universitario del tempo, a partire dal Presidente della Repubblica. L'Archeoclub sezione di Gela gli ha conferito, post mortem, il \u201cTetradramma di Gela\u201d. Sempre nella sua citt\u00e0 natale, gli \u00e8 stato intitolato un importante viale del quartiere residenziale di Caposoprano.\nAncora a Gela, alla sua memoria \u00e8 stato intitolato anche l'Istituto Tecnico Industriale Statale (uno dei pi\u00f9 grandi della Sicilia), nonch\u00e9 l'Aula magna della scuola media P. E. Giudici di Gela. Un suo busto in bronzo \u00e8 stato posto al centro della piazza antistante il Cimitero.\nA Palermo gli \u00e8 stata intestata un'importante via pubblica, conducente all'Agenzia delle Entrate. Inoltre l'Istituto di Scienze finanziarie dell'universit\u00e0 palermitana porta il suo nome.\nTeorie.\nEmanuele Morselli pervenne a fondare la teoria della \"parafiscalit\u00e0\" che ebbe notevoli ripercussioni dottrinarie anche all'estero, contribuendo alla rapida espansione scientifica della finanza pubblica nel XX secolo. Connesso alla teoria predetta \u00e8 il principio di unit\u00e0 della finanza pubblica di cui si avvale nel suo esercizio di controllo la Corte dei Conti.\nOpere.\nFu scrittore molto prolifico. Tra le numerosissime opere del Morselli si ricordano:"}
{"id": "1755376", "revid": "36426", "url": "https://it.wikipedia.org/wiki?curid=1755376", "title": "Torri dei Peruzzi", "text": ""}
{"id": "1755380", "revid": "36426", "url": "https://it.wikipedia.org/wiki?curid=1755380", "title": "Palazzo dei Peruzzi", "text": ""}
{"id": "1755384", "revid": "22475", "url": "https://it.wikipedia.org/wiki?curid=1755384", "title": "Garcinia hanburyi", "text": "Garcinia hanburyi \u00e8 una pianta appartenente della famiglia delle Clusiacee, diffusa nel sudest asiatico.\nRaggiunge i 20 m di altezza, la gommoresina ottenuta dal fusto e dai rami \u00e8 detta gutta.\nHa propriet\u00e0 purganti gastriche limitate all'uso veterinario."}
{"id": "1755396", "revid": "262457", "url": "https://it.wikipedia.org/wiki?curid=1755396", "title": "Scintoisti", "text": ""}
{"id": "1755401", "revid": "104458", "url": "https://it.wikipedia.org/wiki?curid=1755401", "title": "Miriam Vogt", "text": "Polivalente in attivit\u00e0 tra la fine degli anni 1980 e il decennio successivo, \u00e8 stata in grado di ottenere un successo in Coppa del Mondo, in discesa libera nel 1992 sulle nevi di Vail negli Stati Uniti; ha raggiunto l'apice della carriera vincendo la medaglia d'oro nella combinata in occasione dei Mondiali del 1993 disputati a Morioka in Giappone.\nAgli inizi della carriera, prima della riunificazione tedesca (1990), ha gareggiato per la nazionale tedesca occidentale.\nBiografia.\nLa Vogt debutt\u00f2 in campo internazionale in occasione dei Mondiali juniores di Jasn\u00e1 1985; in Coppa del Mondo ottenne il suo primo piazzamento di rilievo nella discesa libera disputata il 10 gennaio 1986 a Bad Gastein, che chiuse all'11\u00ba posto, e il primo podio il 27 gennaio 1990 a Santa Caterina Valfurva quando, nella medesima specialit\u00e0, fu 2\u00aa. Esord\u00ec ai Campionati mondiali a Saalbach-Hinterglemm 1991, dove si classific\u00f2 12\u00aa nella discesa libera e 4\u00aa nella combinata, e ai Giochi olimpici invernali ad , piazzandosi 9\u00aa nella discesa libera, 18\u00aa nel supergigante e 9\u00aa nella combinata. Sempre nella stagione 1991-1992 fu 3\u00aa nella classifica della Coppa del Mondo di discesa libera, suo miglior piazzamento in carriera in una Coppa del Mondo di specialit\u00e0.\nIl 12 dicembre 1992 la sciatrice bavarese colse a Vail in discesa libera la sua unica vittoria in Coppa del Mondo; nel prosieguo della stagione prese parte ai Mondiali di Morioka, dove vinse la medaglia d'oro nella combinata e si classific\u00f2 5\u00aa nella discesa libera, 22\u00aa nello slalom gigante e 10\u00aa nello slalom speciale, e ottenne l'ultimo podio in Coppa del Mondo, il 3\u00ba posto nella discesa libera di Veysonnaz del 26 febbraio. Ai XVII Giochi olimpici invernali di , sua ultima presenza olimpica, si piazz\u00f2 12\u00aa nella discesa libera, 9\u00aa nella combinata e non complet\u00f2 lo slalom speciale, mentre nel 1994-1995 in Coppa Europa fu 2\u00aa nella classifica di supergigante, ottenendo fra l'altro l'ultimo podio nel circuito (3\u00aa nel supergigante di Pra Loup del 9 febbraio).\nAi Mondiali di Sierra Nevada 1996 si classific\u00f2 19\u00aa nella discesa libera e 7\u00aa nella combinata; l'anno dopo ai Mondiali di Sestriere 1997, sua ultima presenza iridata, fu nuovamente 7\u00aa nella combinata. Disput\u00f2 la sua ultima gara di Coppa del Mondo il 31 gennaio 1998 a \u00c5re, piazzandosi 9\u00aa in combinata; in seguito la Vogt continu\u00f2 a prendere parte a prove minori (gare FIS, campionati nazionali) fino al ritiro, avvenuto in occasione del supergigante dei Campionati austriaci juniores 2001 disputato il 18 marzo ad Altenmarkt-Zauchensee.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nSG = supergigante"}
{"id": "1755408", "revid": "6923", "url": "https://it.wikipedia.org/wiki?curid=1755408", "title": "Vanua Levu", "text": " \nVanua Levu (precedentemente nota come \"Sandalwood Island\") \u00e8 la seconda isola pi\u00f9 grande delle isole Figi. Situata 64 chilometri a nord della pi\u00f9 grande Viti Levu, l'isola ha una superficie di 5.587,1\u00a0km\u00b2 e una popolazione di circa 135.000 abitanti.\nGeografia.\nI geologi ritengono che Vanua Levu si sia formata dalla fusione di diverse isole che si sono amalgamate attraverso fasi successive di sollevamento. L'isola ha una forma simile ad un sottile triangolo con 30\u201350\u00a0km di larghezza e 180 chilometri di lunghezza con la punta rivolta a nord-est. L'isola \u00e8 circondata da barriere coralline (tra le quali Cakaulevu Reef) ed \u00e8 principalmente collinare.\nL'isola \u00e8 divisa orizzontalmente da una robusta catena montuosa, che costituisce gran parte del confine tra le province di Cakaudrove e Macuata. Le vette pi\u00f9 alte sono il Monte Batini, noto anche come Nasorolevu, con un'altitudine di 1.111 metri sul livello del mare. Situato 16 chilometri pi\u00f9 a nord-est c'\u00e8 il Dikeva, conosciuto anche come Monte Thurston, con un'altitudine di 1.030 metri. Le catene montuose si trovano prossime alle coste ventose meridionali, pertanto le sere sono molto umide. La parte settentrionale dell'isola, invece, \u00e8 asciutta otto mesi all'anno, condizione che rende possibile la coltivazione della canna da zucchero, la pi\u00f9 importante coltura isolana.\nVanua Levu ha un numerosi fiumi, tra cui il Labasa, la Wailevu, e la Qawa. Essi formano un delta prossimo alla citt\u00e0 di Labasa.\nDemografia e attivit\u00e0 economiche.\nI principali centri abitati sono le citt\u00e0 di Labasa, nel nord, e Savusavu. Labasa, con una popolazione di quasi 25.000 abitanti al censimento del 1996, ha una grande comunit\u00e0 indiana, ed \u00e8 un importante centro per lo zucchero. Savusavu \u00e8 pi\u00f9 piccola, con una popolazione di poco meno di 5.000 abitanti, ed \u00e8 un centro turistico per le immersione subacquee e per la nautica da diporto.\nLa principale industria sull'isola \u00e8 la produzione della canna da zucchero, in particolare nel nord. Quella della copra \u00e8 un'altra importante coltura. Il turismo sta diventando una grande industria dell'isola."}
{"id": "1755414", "revid": "110157", "url": "https://it.wikipedia.org/wiki?curid=1755414", "title": "Organik", "text": "Organik \u00e8 un album di Robert Miles pubblicato nel 2001."}
{"id": "1755416", "revid": "1652134", "url": "https://it.wikipedia.org/wiki?curid=1755416", "title": "Dante Livio Bianco", "text": "Biografia.\nI primi anni e l'antifascismo.\nNacque in Francia, dove la famiglia si era trasferita; suo padre era sarto. Studi\u00f2 al liceo di Cuneo, quindi si iscrisse a Giurisprudenza all'universit\u00e0 di Torino. Nel 1928, durante un'aggressione di un gruppo di fascisti al professor Francesco Ruffini, ne prese le difese insieme ad altri studenti, finendo per essere picchiato a sangue dai fascisti. Dopo la laurea, nel 1932 inizi\u00f2 la carriera di avvocato al tribunale di Torino nello studio di Manlio Brosio, amico e collaboratore di Piero Gobetti.\nAl tribunale, nel 1940, fece la conoscenza con il magistrato Alessandro Galante Garrone, con cui scopr\u00ec di avere un percorso comune, avendo studiato entrambi legge a Torino con Ruffini, di cui entrambi presero le difese quando fu aggredito; inoltre nel 1932 superarono insieme il concorso per entrare in magistratura, anche se Dante Livio Bianco scelse la carriera di avvocato. Con Galante Garrone nacque una stretta amicizia.\nLa Resistenza.\nNel 1942 ader\u00ec al Partito d'Azione, appena formatosi in clandestinit\u00e0. All'indomani dell'armistizio di Cassibile, il 10 settembre 1943, insieme a Duccio Galimberti costitu\u00ec il primo gruppo armato partigiano di Giustizia e Libert\u00e0, chiamandolo \"Italia libera\". Nella primavera del 1944 fu a capo della brigata \"Carlo Rosselli\", che operava sulle montagne del Cuneese. Di quella brigata faceva parte anche Nuto Revelli. Come comandante partigiano, impose una disciplina severissima, volendo evitare che si arruolassero anche avventurieri e approfittatori; non esitava a far fucilare i briganti e i ladri scoperti a macchiare la reputazione dei partigiani. Fu protagonista anche dei contatti tra la Resistenza italiana e la Resistenza francese che ebbero culmine con gli incontri di Barcelonette e gli incontri di Saretto.\nNel dicembre 1944, alla morte di Duccio Galimberti, lasci\u00f2 l'attivit\u00e0 militare in montagna e ne prese il posto come comandante regionale piemontese di GL.\nIl dopoguerra, la politica da privato cittadino e la morte.\nMalgrado si sentisse poco portato all'attivit\u00e0 politica, subito dopo la Liberazione accett\u00f2 di essere nominato per il Partito d'Azione alla Consulta Nazionale, l'assemblea che fece le veci del Parlamento dalla Liberazione alle elezioni della primavera 1946. Terminata questa esperienza, torn\u00f2 alla propria attivit\u00e0 di avvocato, rimanendo tuttavia impegnato a mantenere vivi gli ideali della Resistenza.\nNel 1953 fece campagna a favore di Unit\u00e0 Popolare, movimento guidato da Ferruccio Parri e nato per scongiurare l'applicazione della cosiddetta \"legge truffa\" nelle imminenti elezioni. \"Unit\u00e0 Popolare\" raccolse solo lo 0,6%, un risultato che segn\u00f2 l'ennesima e definitiva sconfitta elettorale per gli esponenti del disciolto Partito d'Azione; tuttavia i voti andati a \"Unit\u00e0 Popolare\" impedirono che la coalizione guidata dalla Democrazia Cristiana ottenesse il premio di maggioranza previsto dalla \"legge truffa\".\nAppassionato di alpinismo, mor\u00ec durante un'escursione sui \"suoi\" monti sopra Cuneo, nel luglio 1953. Dieci anni dopo gli venne intitolato un rifugio in Valle Gesso.\nIl suo studio legale fu ripreso dapprima da Carlo Galante Garrone, fratello di Alessandro, e quindi da Franzo Grande Stevens.\nOpere.\nLivio Bianco ha lasciato importanti scritti sulla storia della Resistenza in Piemonte, raccolti in \"Guerra partigiana\" (1954). Lo scritto \"Venti mesi di guerra partigiana nel cuneese\" (1946) fu lodato da Gaetano Salvemini, tra l'altro, per il fatto che Bianco non tent\u00f2 di valorizzare il solo ruolo dei partigiani giellisti a scapito degli altri, ma \u00abfa continuamente nel racconto la parte che spetta nella resistenza cuneese ai comunisti [...], e non la sopprime, come sta diventando moda fra gli scrittori comunisti per le azioni non comuniste\u00bb."}
{"id": "1755424", "revid": "729019", "url": "https://it.wikipedia.org/wiki?curid=1755424", "title": "Geoff Cooke", "text": "Biografia.\nRugbista attivo tra il 1962 e il 1972 come mediano d'apertura, rappresent\u00f2 anche lo Yorkshire a livello nazionale.\nPassato alla conduzione tecnica, guid\u00f2 il Bradford, lo Yorkshire e la selezione del Nord Inghilterra; dal 1980 al 1985, inoltre, fu il presidente dell'associazione allenatori.\nNel 1987, dopo la I Coppa del Mondo di rugby, Cooke assunse la conduzione della Nazionale inglese, che guid\u00f2 attraverso sette tornei delle Cinque Nazioni, una Coppa del Mondo e due \"tour\" nell'Emisfero Sud (Oceania e Argentina).\nCon l' vinse due Grandi Slam ai Cinque Nazioni del 1991 e 1992, e realizz\u00f2 il secondo posto alla disputata in casa (finale persa 6-12 contro l' a Twickenham).\nDurante il mandato di C.T. inglese, Cooke fu anche designato team manager dei nel loro \"tour\" 1993 in Nuova Zelanda.\nDopo l'esperienza con la nazionale, dalla quale si dimise nel 1994 per far posto a Jack Rowell, intraprese la carriera manageriale, divenendo direttore esecutivo del Bedford, poi del Wakefield e infine del , prima di ritirarsi definitivamente nel 2002.\nFu, ancora, direttore esecutivo della First Division Rugby Ltd., la Lega che riunisce i sedici club di seconda divisione del campionato rugbistico inglese.\nNel 1992 fu insignito dell'onorificenza di ufficiale dell'Ordine dell'Impero Britannico (OBE) per i servigi resi come allenatore della nazionale inglese."}
{"id": "1755427", "revid": "15756", "url": "https://it.wikipedia.org/wiki?curid=1755427", "title": "Arco dei Peruzzi", "text": "L'arco dei Peruzzi si trova a Firenze, tra via de' Benci e piazza Peruzzi.\nStoria e descrizione.\nLa piazza era anticamente detta \"corte dei Peruzzi\", perch\u00e9 tutti gli edifici che vi si affacciavano appartenevano alla ricca famiglia di banchieri (la torre dei Peruzzi, il palazzo e una loggia distrutta nel 1772). Per quanto concerne la volta ne \u00e8 ricordata la costruzione in un lodo del 1414 che coinvolge pi\u00f9 membri di varie linee del casato.\nL'arco era sia una sorta di accesso monumentale, che un ponte aereo che collegava due palazzi. Secondo Giorgio Vasari, Paolo Uccello aveva affrescato il lato interno di questo arco con triangoli posti in prospettiva e quattro animali agli angoli, ciascuno simboleggiante un elemento naturale: una talpa per la terra, un pesce per l'acqua, una salamandra per il fuoco e un camaleonte per l'aria, data la su capacit\u00e0 di assumere qualsiasi colore. Per\u00f2 Paolo Uccello non aveva mai visto tale animale e nel dipingerlo si risolse a fare un cammello a bocca aperta che si riempie i polmoni d'\"aria\". Resti erano visibili ancora all'epoca di Filippo Baldinucci. Attualmente sull'arco della volta, dal lato dell'edificio in questione, esiste un tassello risparmiato dalla tinteggiatura con la scritta \"M. B.oni 1857\".\nDelle pitture oggi non esiste pi\u00f9 traccia. L'arco \u00e8 leggermente ribassato, con blocchi in soldio bugnato rustico, con uno stemma sulla chiave di volta. I piedritti sono assorbiti nella muratura dei due palazzi ai lati.\nL'arco \u00e8 collegato a sud con palazzo Peruzzi-Lotti e a nord col cosiddetto palazzo Caccia Peruzzi."}
{"id": "1755428", "revid": "110157", "url": "https://it.wikipedia.org/wiki?curid=1755428", "title": "Organik Remixes", "text": "Organik Remixes \u00e8 un album di Robert Miles pubblicato nel 2002. Si tratta di un lavoro di remixaggio delle tracce di \"Organik\" del 2002 ad opera di altri artisti."}
{"id": "1755433", "revid": "729019", "url": "https://it.wikipedia.org/wiki?curid=1755433", "title": "Torre Scampamorte", "text": "La Torre Scampamorte \u00e8 una torre costiera nel comune di Lesina sull'istmo che separa il Lago di Lesina dal mare Adriatico.\n\u00c8 una torre Aragonese, e fa parte della fitta rete di controllo delle coste durante il dominio aragonesi.\nL'ubicazione di Torre Scampamorte su un tratto di duna sabbiosa lunga oltre 27 km, non permetteva l'utilizzo di pietre reperibili in loco (come succedeva per la maggior parte delle torri), pertanto tutto il materiale fu reperito altrove.\nIl rivestimento con intonaco, per preservarla dalle intemperie, \u00e8 stato sostituito con un rivestimento particolare costituito dal fango melmoso del Lago di Lesina, secondo tecniche costruttive probabilmente suggerite dai pescatori locali. \nLa torre ha pianta quadrangolare a tronco di piramide con una scarpatura che varia generalmente dai 5 ai 10 gradi. Mancano molti elementi delle comuni torri costiere tra cui la monumentale scala che permetteva l'accesso al primo livello, le caditoie.\nLa sua posizione arretrata rispetto al profilo della costa la fa probabilmente collocare tra le torri di avvistamento ma senza funzioni difensive. doveva servire a sorvegliare l'antica foce di S. Andrea (nel Medioevo chiamata Fuci vetere), che permetteva l'accesso dal mare al lago. \nAll'interno, come anche negli altri casi, le volte dei due livelli sono poste ortogonalmente tra di loro, per evitare possibili sfiancamenti e garantire staticit\u00e0 alla struttura. \nOgni lato della torre si aggira intorno ai 12 metri e raggiunge un'altezza di circa 10 metri. \nLa scala che d\u00e0 accesso al piano superiore \u00e8 ricavata nello spessore delle mura che si aggira sempre intorno ai 3 metri.\nNei pressi della torre vi era, fino alla prima met\u00e0 del XX secolo, una foce (omonima) che collegava il lago al mare permettendo, insieme alle altre tuttora esistenti di \"Schiapparo\" e \"Acquarotta\", lo scambio delle acque.\nLa torre si inserisce in un punto dell'istmo del Lago di Lesina di notevole interesse naturalistico, costituito interamente di dune sabbiose inverdite dalle pi\u00f9 variegate forme di macchia mediterranea, nonch\u00e9 zona di popolamento faunistico e, specificamente, aviario per cui sono dislocati alcuni punti di avvistamento utili per il molto praticato bird-watching).\nTorre Scampamorte e il maremoto del 1627.\nLe torri costiere, grazie alle tecniche costruttive degli architetti militari dell'epoca, anche se costruite con materiali poveri reperiti in loco, hanno resistito alle intemperie e alle furie del mare. Nel 1627, un maremoto colp\u00ec questo tratto di costa e se la torre \u00e8 ancora in piedi vuol dire che ha resistito alla furia del mare. Esiste una leggenda a questo proposito, dalla quale pare che ne derivi il nome della fabbrica. (leggenda resa nota dal prof. Giuseppe Ritoli)\nLa leggenda narra di due soldati che erano a guardia della Foce Sant'Andrea quando trovarono scampo nelle mura della torre nel momento in cui lo tsunami invest\u00ec l'istmo. Da qui quindi ne deriverebbe il nome \u201cscampa morto\u201d o \u201cscampa morte\u201d.\nBibliografia.\nMaria Ritoli, \"\" (PDF), a cura dell'Associazione di Ricerca del Gargano Operante per la Divulgazione, pp. 1-8, su www.garganodascoprire.it. "}
{"id": "1755434", "revid": "729019", "url": "https://it.wikipedia.org/wiki?curid=1755434", "title": "Upolu", "text": "Upolu \u00e8 un'isola di Samoa, formata da un grande vulcano basaltico a scudo che sale dal fondo marino dell'oceano Pacifico occidentale. L'isola, lunga 75 chilometri, ha una superficie di 1125\u00a0km\u00b2 ed \u00e8 pertanto la seconda per grandezza delle isole Samoa, situata ad est della \"Grande Isola\", Savai'i. I suoi 135 000 abitanti la rendono invece la pi\u00f9 abitata dell'arcipelago.\nLa citt\u00e0 di Apia, capitale di Samoa e principale centro abitato del paese, \u00e8 situata sulla costa settentrionale, nella parte occidentale dell'isola si trova l'aeroporto internazionale di Faleolo.\nGeografia fisica.\nIl vulcano estinto dell'isola, che dispone di due crateri, non ha storicamente registrato eruzioni, per quanto tre colate laviche possano risalire da poche centinaia a qualche migliaio di anni fa.\nNella versione samoana della mitologia polinesiana, \"Upolu\" era il nome della prima donna ad avere abitato l'isola.\nTra la fine del XVIII e l'inizio del XIX secolo l'isola \u00e8 stata talvolta chiamata \"Ojalava\" o \"Ojolava\".\nSuddivisione amministrativa.\nL'isola \u00e8 suddivisa in cinque distretti: A'ana, Aiga-i-le-Tai, Atua, Tuamasaga e Va'a-o-Fonoti\nStoria.\nNel 1841 l'isola fu teatro del cosiddetto bombardamento di Upolu, avvenuto durante la \"United States Exploring Expedition\".\nQui soggiorn\u00f2, verso la fine del XIX secolo, lo scrittore scozzese Robert Louis Stevenson, che possedeva una tenuta di 160 ettari nel villaggio di Vailima e sempre qui mor\u00ec nel 1894. Oggi la sua tomba si trova sulla cima del monte Vea, sovrastante la sua vecchia casa, convertita nel 1900 nella residenza ufficiale del governatore tedesco e che, dopo la prima guerra mondiale, serv\u00ec prima come residenza dell'amministratore neozelandese e poi del capo di stato samoano dopo l'indipendenza.\nSull'isola si trova il parco nazionale di Samoa, il Parco nazionale di O Le Pupu Pu'e.\nUna specie estremamente piccola di ragno vive su Upolu. Secondo il libro dei Guinness dei primati, questo ragno ha la dimensione di un interspazio di una comune pagina stampata."}
{"id": "1755436", "revid": "713661", "url": "https://it.wikipedia.org/wiki?curid=1755436", "title": "Miles Gurtu", "text": "Miles Gurtu \u00e8 un album di Robert Miles pubblicato il 10 febbraio 2004.\nCome si pu\u00f2 evincere dal titolo, il disco \u00e8 il frutto della collaborazione artistica con il percussionista e compositore indiano Trilok Gurtu."}
{"id": "1755443", "revid": "938", "url": "https://it.wikipedia.org/wiki?curid=1755443", "title": "Savai'i", "text": "Savai\u02bbi \u00e8 la principale isola di Samoa e delle isole Samoa, \u00e8 situata poco a nord dell'isole di Upolu dalla quale la separa lo stretto di Apolima. L'isola ha una superficie di 1.694 chilometri quadrati e nel 2006 la popolazione era di 43.142 abitanti. Il centro abitato principale e unico porto dei accesso dell'isola \u00e8 la cittadina di Salelologa.\nGeografia fisica.\nL'isola \u00e8 costituita da un grande vulcano a scudo basaltico che sale dal fondo marino dell'oceano Pacifico occidentale, ancora attivo, l'ultima eruzione risale al 1911. L'isola \u00e8 circondata da una barriera corallina.\nL'isola ha un profilo gradualmente ascendente, raggiungendo un'altezza massima di 1858\u00a0metri sul monte Silisili, il picco pi\u00f9 alto dell'isola e di tutte le isole Samoa. Crateri vulcanici sulla zona montagnosa seguono la dorsale centrale dal villaggio di Tuasivi (letteralmente, \"spina dorsale\") ad est verso Capo Mulinu'u a ovest. I campi di lava presso il villaggio di Saleaula sulla costa centro-settentrionale sono il risultato di eruzioni vulcaniche dal monte Matavanu (1905\u20131911). La maggior parte della costa \u00e8 costituita da spiagge delimitate da palme e vi sono foreste pluviali, cascate, cave, laghetti di acqua dolce, soffioni e barriere coralline.\nSuddivisione amministrativa.\nL'isola \u00e8 suddivisa in sei distretti:\nI centri abitati pi\u00f9 importanti sono:\nSavai'i nella mitologia.\nVi sono anche numerosi siti archeologici, che comprendono barricate, fortificazioni e piramidi, come Pulemelei Mound nel distretto di Palauli e siti preistorici, tra i quali quelli di Vailoa e Sapapali'i.\nRicca in storia e tradizione, Savai'i \u00e8 menzionata in miti e leggende di tutto il Pacifico e si \u00e8 meritata la denominazione di \"culla della Polinesia\".\nLa mitologia samoana racconta le storie di diverse divinit\u00e0, tra cui quelle dei boschi, dei mari, della pioggia, del raccolto, dei villaggi e della guerra. Vi erano due tipologie di divint\u00e0: gli \"atua\", i quali avevano origini non umane, e gli \"aitu\", di origine umana. Tra questi ricordiamo Tagaloa, la divinit\u00e0 principale e responsabile della creazione delle isole e delle genti, e Mafui'e, il dio dei terremoti. Vi era inoltre un gran numero di divinit\u00e0 della guerra. Nafanua, la dea guerriera venerata a Samoa, proviene dal villaggio di Falealupo nel campo occidentale dell'isola di Savai'i, localit\u00e0 che veniva anche identificata con l'ingresso nel cosiddetto Pulotu, il mondo degli spiriti di cui Saviasi\u02bbuleo, il padre di Nafanua, era la divinit\u00e0 protettrice. Un'altra leggenda narra due sorelle, Tilafaiga e Taema, portarono l'arte del tatuaggio a Samoa da Fiti. Tilafaiga era, tra l'altro, la madre di Nafanua.\nLe piscine d'acqua dolce di Mata o le Alelo, tradotto come \"gli occhi del demone\", di cui si narra nel mito di \"Sina e lo Eeldi\", \u00e8 situata nei pressi del villaggio di Matavai sulla costa settentrionale dell'isola, nel distretto di Safune. Un altro personaggio mitico \u00e8 Tui Fiti, il quale risiede nel villaggio di Fagamalo nel distretto di Matanu lungo la costa centro settentrionale di Savai'i; il villaggio di Falelima \u00e8 invece associato con un temuto spirito divino chiamato Nifoloa.\nSavai\u02bbi \u00e8 quindi conosciuta come l'\"anima di Samoa\". Qui infatti il XX secolo ha avuto i risvolti sociali e culturali minori, e la permanenza del \"fa\u02bba Samoa\" \u2014il modo di fare samoano\u2014 \u00e8 pi\u00f9 significativa che sulle altre isole dell'arcipelago."}
{"id": "1755444", "revid": "307923", "url": "https://it.wikipedia.org/wiki?curid=1755444", "title": "Episodi di Spin City (prima stagione)", "text": "La serie \u00e8 stata trasmessa negli Stati Uniti dalla ABC tra il 17 settembre 1996 e il 13 maggio 1997.\nEpisodio pilota.\nTrama.\nMike Flaherty deve far fronte da un lato a un attivista gay che si \u00e8 schierato contro il sindaco dopo che egli ha dichiarato di non voler partecipare alla parata per i diritti degli omosessuali, e dall'altro, a casa, deve fare i conti con la sua fidanzata e giornalista Ashley, che vuole andare a vivere con lui in maniera permanente. \nIl grande simulatore.\nTrama.\nMike Flaherty viene riconosciuto dal Manhattan Magazine l'uomo pi\u00f9 sexy di Manhattan. Questo lo porta ad avere una grande celebrit\u00e0 tra tutto lo staff, ma ben presto la troppa notoriet\u00e0 lo porta ad avere manie persecutorie che non gli permettono di soddisfare la sua ragazza. \nL'appartamento.\nTrama.\nGli orari frenetici di Mike e Ashley non permettono loro di vedersi spesso. Nel frattempo si aprono i negoziati tra il Sindaco e gli spazzini che hanno indetto uno sciopero."}
{"id": "1755447", "revid": "112411574", "url": "https://it.wikipedia.org/wiki?curid=1755447", "title": "Monti Virunga", "text": "I Monti Virunga sono una catena di vulcani situata nell'Africa orientale ma, lungo il confine settentrionale del Ruanda con la Repubblica Democratica del Congo e l'Uganda. La catena montuosa fa parte del Rift Albertino, parte a sua volta della Grande Rift Valley, ed \u00e8 situata tra il lago Edoardo e il lago Kivu.\nLa catena montuosa \u00e8 costituita da otto grandi vulcani, la maggior parte dei quali in fase di quiescenza, ad eccezione del Nyiragongo (3.462\u00a0m) e del Nyamuragira (3.063\u00a0m) nella Repubblica Democratica del Congo. L'eruzione pi\u00f9 recente risale al 2006. Il Karisimbi (4.507\u00a0m) \u00e8 il pi\u00f9 alto vulcano della catena.\nLungo questa catena montuosa trovano riparo i gorilla di montagna, inseriti nella \"IUCN Red List\" delle specie minacciate di estinzione a causa della perdita di habitat, bracconaggio, malattie e guerre. Il \"Karisoke Research Center\", fondata da Dian Fossey per osservare i gorilla nel loro habitat originario, \u00e8 situato tra il monte Bisoke e il monte Karisimbi."}
{"id": "1755452", "revid": "128245", "url": "https://it.wikipedia.org/wiki?curid=1755452", "title": "Novell Evolution", "text": ""}
{"id": "1755454", "revid": "244253", "url": "https://it.wikipedia.org/wiki?curid=1755454", "title": "Stato canaglia", "text": "Stato canaglia (\"rogue state\") o Paese canaglia \u00e8 un'espressione controversa utilizzata da alcuni teorici anglosassoni di scienze politiche all'inizio del XXI secolo per riferirsi ad alcuni Stati considerati una minaccia per la pace mondiale.\nEtimologia.\nIl significato base del termine \"rogue\" \u00e8 quello di \"persona disonesta, senza princ\u00ecpi, inaffidabile, che assume iniziative stravaganti e potenzialmente pericolose\"; per estensione tale epiteto viene applicato a quegli animali che, per le loro tendenze aggressive e distruttrici, vengono tenuti alla larga dai loro stessi simili (\"a rogue elephant\", ad esempio). Nel linguaggio politico di lingua anglosassone, \"rogue state\" esplicita questa condizione di \"stato tenuto ai margini\" dalla comunit\u00e0. Un \"rogue state\" \u00e8 uno Stato che si isola dalla comunit\u00e0 internazionale degli Stati, opera secondo logiche proprie, non si confronta diplomaticamente con gli altri membri della comunit\u00e0, e per questo pu\u00f2 coltivare, nella propria cultura politica e sociale, ossessioni, paure persecutorie ed idee pericolose di aggredire anche preventivamente a scopo di difesa.\nL'epiteto \"canaglia\" \u00e8 una libera interpretazione italiana che dell'inglese \"rogue\" sottolinea soprattutto l'aspetto di disonest\u00e0 del soggetto cui si applica, ma trascura la connotazione di allontanamento dalla comunit\u00e0 (propriamente \"canaglia\" corrisponderebbe meglio all'inglese \"rascal\"). \"Canaglia\" in italiano deriva dal latino \"canis\", in italiano \"cane\" e per estensione \"gentaglia vile\", \"abietta\" e \"malvagia\", come un branco di cani randagi che mordono.\nStoria.\nSecondo alcune fonti, l'espressione \u00e8 stata usata per la prima volta da Ronald Reagan nel 1980, nei confronti della Libia, al tempo del dittatore Gheddafi, il quale nei propri discorsi propagandistici, incoraggiava il terrorismo islamico contro gli Stati Uniti. Secondo Paolo Cacace e Sergio Romano il primo riconoscimento ufficiale della nozione di \"stato canaglia\" sarebbe rinvenibile nel \"Missile Defense Act\" promulgato nel 1999 durante la presidenza di Bill Clinton. Nell'ultimo semestre della presidenza Clinton (2001), la locuzione \"rogue state\" (Stato canaglia) era stata temporaneamente sostituita con \"state of concern\" (traducibile con \"stato da seguire con attenzione\"), ma con George W. Bush si ritorn\u00f2 alla prima espressione.\nIl concetto di \"rogue state\" \u00e8 stato sostituito, nell'amministrazione Bush, con quello di Asse del Male (\"axis of evil\"), comprendente Iraq, Iran e Corea del Nord. Il presidente Bush ne parl\u00f2 per la prima volta nel discorso sullo Stato dell'Unione del gennaio 2002.\nNel 2010, secondo il sito web statunitense \"The Daily Beast\", il mondo che ha creato gli Stati canaglia \u00e8 ormai superato. Barack Obama successivo presidente degli Stati Uniti, ha offerto una possibilit\u00e0 di dialogo con l'Iraq, l'Iran e la Corea del Nord, senza ricevere una confortante risposta. Barack Obama, il 10 marzo 2012, apre agli Stati canaglia la possibilit\u00e0 di importare il Web.\nObama il 24 marzo 2012, al vertice nucleare di Seul, nella Corea del Sud, ha invitato la Cina, ad usare la propria autorevolezza per frenare le pi\u00f9 recenti iniziative della Corea del Nord: lanciare un satellite che potrebbe guidare la traiettoria di missili atomici. La corsa agli armamenti nucleari in Iran e Nord Corea hanno dominato l'incontro fra Obama e i deputati russi e cinesi. Pur senza adoperare toni enfatici, Obama ha espresso la preoccupazione che l'uranio arricchito prodotto in Iran possa cadere nelle mani di gruppi terroristici come al-Qa'ida. Per quanto riguarda la Corea del Nord, Obama ha offerto al nuovo capo di Stato, Kim Jong-un, aiuti umanitari come contributi alimentari ad un paese di cittadini estremamente denutriti e altri aiuti, in cambio di rinunciare alla corsa ad armi atomiche.\nFondamento concettuale.\nIl concetto implica la compatibilit\u00e0 con alcuni criteri distintivi, come il fatto di avere una forma di governo autoritaria che intraprenda azioni in aperta violazione dei diritti umani, il fatto di sponsorizzare il terrorismo e la tendenza alla proliferazione delle armi di distruzione di massa.\nIl governo degli USA, ritenendo le politiche attuate dai governi di questi Stati come una minaccia a livello internazionale, giustifica le proprie iniziative militari e di politica estera (come nel caso dei programmi per il missile anti-balistico) fondate sul timore che, nell'ipotesi infausta di aggressione, questi Stati non sarebbero dissuasi dalla cosiddetta distruzione mutua assicurata; con ci\u00f2 rendendo necessarie anche misure di difesa preventiva, regolamentata dalla Strategia di Difesa Nazionale (\"National Defence Strategy\").\nGli Stati canaglia.\nSecondo il coordinatore dell'antiterrorismo del Dipartimento di Stato americano, dal 1979 la Siria viene designata come uno Stato promotore del terrorismo perch\u00e9 ha continuato a fornire sostegno politico a gruppi terroristici palestinesi, sostegno politico e materiali a Hezbollah, al Movimento Islamico di Resistenza Hamas, Jihad islamica palestinese (PIJ), il Fronte Popolare per la Liberazione della Palestina (PLFP) e il Fronte Popolare per la Liberazione della Palestina-Comando Generale (PFLP-GC), hanno tutti le proprie sedi a Damasco.\nSecondo il coordinatore dell'antiterrorismo del Dipartimento di Stato americano, nel 2007, il Sudan ospita elementi terroristici di al Qa'ida, militanti della Jihad islamica palestinese (PIJ), di HAMAS, e l'Esercito di resistenza del Signore (Lord's Resistance Army) (LRA). Ad eccezione di HAMAS il governo sudanese non appoggia apertamente gli altri movimenti terroristici. Malgrado il governo sudanese abbia smantellato una grande organizzazione terroristica, a Khartum e nel Darfur il livello di allarme terroristico rimane alto.\nSecondo il coordinatore dell'antiterrorismo del Dipartimento di Stato americano, nel 2008, il governo di Cuba ha fornito un rifugio sicuro ai membri dell'Unione separatista basca (ETA), delle Forze Armate Rivoluzionarie della Colombia (FARC) e dell'Esercito di Liberazione Nazionale (Colombia) (ELN). Il governo cubano permette a pi\u00f9 di 70 latitanti statunitensi di vivere legalmente a Cuba e ha rifiutato quasi tutte le richieste degli Stati Uniti per la loro estradizione. Il governo cubano ha dichiarato nel 2006 che non sarebbe pi\u00f9 stato un rifugio sicuro ai nuovi latitanti statunitensi che entrano Cuba. Ad aprile 2015 il presidente degli Stati Uniti Barack Obama ha annunciato la rimozione di Cuba dalla lista degli Stati canaglia, decisione che deve essere ratificata dal Congresso.\nAl 2008 gli Stati Uniti d'America consideravano \"Stati canaglia\" Iran e Corea del Nord. Negli anni ottanta avevano considerato allo stesso modo Pakistan, Afghanistan, Libia e Iraq. Poich\u00e9 si era alleato con gli USA dopo gli attacchi dell'11 settembre 2001 il Pakistan fu tolto dalla lista, mentre l'Iraq ne usc\u00ec a seguito della guerra in Iraq (e della coeva dissoluzione del regime di Saddam Hussein). Anche la Libia, nei primi anni del 2000, si avvicin\u00f2 a livello diplomatico agli Stati Uniti, cooperando nella lotta internazionale contro il terrorismo islamico, pertanto l'allora presidente George W. Bush la rimosse dalla lista degli \"Stati canaglia\".\nDibattito politico.\n Ancora, si appuntano biasimi alla logica del \"doppio peso e doppia misura\", per cui il Pakistan - che pure platealmente viola i protocolli di non-proliferazione nucleare esportando tecnologia per armi atomiche - non \u00e8 pi\u00f9 considerato \"Stato canaglia\" dagli americani.\nAltri ancora, come William Blum, Edward S. Herman e Jonathan Franzen sono arrivati a dichiarare che la categoria di \"Stato canaglia\" ben si attaglierebbe agli USA medesimi e a Israele. Tanto il concetto di \"Stato canaglia\" quanto quello di \"Asse del male\" sono stati criticati da studiosi come il filosofo Jacques Derrida e il linguista Noam Chomsky, che li ritengono sostanzialmente una giustificazione dell'imperialismo e una sorta di sovrastruttura (in senso marxiano) buona soltanto a fini di propaganda."}
{"id": "1755455", "revid": "15890009", "url": "https://it.wikipedia.org/wiki?curid=1755455", "title": "Glucocorticoidi", "text": ""}
{"id": "1755465", "revid": "106908", "url": "https://it.wikipedia.org/wiki?curid=1755465", "title": "Teatro Grande (Brescia)", "text": "Il Teatro Grande di Brescia \u00e8 il principale teatro di Brescia, situato a met\u00e0 di corso Giuseppe Zanardelli. Venne costruito e rimodernato pi\u00f9 volte, in un arco di tempo che va dalla prima met\u00e0 del XVIII secolo fino a met\u00e0 del XIX.\nIl nome \"Grande\" deriva dalla precedente denominazione \"Il Grande\" in onore di Napoleone Bonaparte.\nOltre ad essersi affermato come principale teatro cittadino il Grande viene riconosciuto come monumento nazionale con atto di vincolo del 22 marzo 1912.\nNel corso del Novecento acquisisce inoltre un'importanza sempre maggiore anche tra i teatri nazionali fino a che, negli anni '70, lo Stato italiano lo identifica come uno dei teatri di tradizione italiani (oggi 28), riconoscendo per la prima volta le funzioni culturali, sociali e formative delle attivit\u00e0 musicali, di programmazione e/o produzione lirico sinfonica di questi teatri, comunemente caratterizzati da un forte radicamento in aree del territorio dove \u00e8 significativa una tradizione artistico-culturale. \nL'attivit\u00e0 del Teatro Grande spazia dall'Opera lirica alla danza e alla concertistica di musica sia classica che moderno-contemporanea, fino ai progetti per l'infanzia e ai laboratori formativi.\nStoria.\nIl Teatro vero e proprio sorge sul luogo di un primo teatro pubblico, costruito intorno al 1664. Esso, a sua volta, si era sviluppato sull'area concessa, nel 1643 dalla Repubblica di Venezia all'Accademia degli Erranti che vi edific\u00f2 la propria sede ad opera degli architetti Avanzo. La costruzione era inizialmente delimitata dalle mura meridionali della cittadella. L'Accademia riuniva la nobilt\u00e0 cittadina in varie attivit\u00e0 di esercizio equestre e di scherma, matematica, morale e ballo. Il palazzo era composto da una vasta sala superiore, raggiunta da un maestoso scalone, e da un portico al pian terreno.\nIl porticato circondava un'area che gli accademici utilizzavano come maneggio, poi adattata a teatro con due interventi, nel 1664 e nel 1710.\nIl teatro del 1664 venne rifatto nel 1735-39 dall'architetto Manfredi, con la collaborazione di Antonio Righini e Antonio Cugini, due noti scenografi ed architetti teatrali dell'ambito dei Bibbiena padre e figlio. Nel 1745 al portale seicentesco vennero aggiunte due aperture minori, che conducono ad una scalinata ed all'atrio.\nNel 1760-69 venne aggiunto un ridotto, quale sala accademica degli Erranti, in stile rococ\u00f2, realizzato dall'architetto Antonio Marchetti; le quadrature ad affresco sono di Francesco Battaglioli, mentre le figure spettano interamente al veneziano Francesco Zugno, contro una vecchia ipotesi che vi vedeva la mano di uno dei pi\u00f9 brillanti artisti del rococ\u00f2 bresciano, Pietro Scalvini. Sulle pareti, Zugno raffigura personaggi in costume dell'epoca, dediti ad attivit\u00e0 musicali o intenti alla conversazione, bevendo cioccolata e indossando maschere. Sul grandioso soffitto, delimitato da una balconata mistilinea di grande effetto scenografico, lo stesso Zugno - allievo di Giambattista Tiepolo - dipinge figure allegoriche celebrative delle Arti e delle Scienze che venivano coltivate in seno all'Accademia degli Erranti: al centro, il dio Apollo si protende verso il cielo mentre, sulle nubi ai suoi piedi, Brescia in veste di Minerva \u00e8 circondata dall'Astronomia, dalla Storia, dalla Musica e dal Commercio.\nDal ridotto si accede alla sede della \u2018Reggenza\u2019 dell'Accademia, oggi caffetteria, affrescata nel 1787 da Francesco Tellaroli, ed ancora ad una saletta decorata nel 1811 da Giuseppe Teosa, con raffigurazioni allusive al gioco d'azzardo, che vi si praticava. Quest'ultima saletta \u00e8 uno degli episodi pi\u00f9 interessanti di decorazione neoclassica della citt\u00e0: la tecnica del monocromo simula stucchi e sculture su un elegantissimo sfondo verde, raggiungendo esiti di virtuosismo nel fogliame del soffitto e nei due finti rilievi con putti nelle sovrapporte.\nNel 1780 venne aggiunto un nuovo porticato, realizzato dagli architetti Antonio Vigliani e Gaspare Turbini. Nel 1789, lo stesso Turbini ridisegn\u00f2 la facciata conservando, della preesistente opera seicentesca, tre finestroni sul fronte verso corso Zanardelli.\nLa vecchia sala del 1735 venne demolita a partire dal 1806; dal 1809 l'architetto Luigi Canonica, tra i maggiori progettisti teatrali dell'epoca, ne avvi\u00f2 la ricostruzione secondo il consolidato schema \"a ferro di cavallo\", con cinque ordini di palchi; solo nel 1904, i due superiori furono trasformati in galleria e loggione. La nuova sala fu inaugurata nel 1810, con un grande spettacolo operisitico musicato per l'occasione da Simone Mayr.\nLa decorazione, opera di Giuseppe Teosa, rappresentava un'allegoria delle vittorie di Napoleone e lunghe teorie di putti danzanti, distrutti durante i rifacimenti della fine del secolo. Il palco reale mantiene ancora le decorazioni originarie - i motivi egizi delle sfingi e delle palmette, cos\u00ec care alla moda dell'epoca - e la sovrapporta raffigurante l'Allegoria della Notte, dipinta da Domenico Vantini.\nIl 13 aprile 1811 avviene la prima assoluta di \"Il sagrifizio d'Ifigenia\" di Mayr.\nNel 1862 lo scenografo parmigiano Magnani disegn\u00f2 una nuova decorazione della sala, con fastosi ornati neobarocchi, mentre la volta veniva affrescata dal pittore Campini. Ridisegn\u00f2 la \"Sala delle Statue\", alla sommit\u00e0 della scalinata che sale dall'atrio, successivamente arricchite con i busti di bronzo del commediografo bresciano Girolamo Rovetta di Leonardo Bistolfi del 1911 e di Giuseppe Verdi eseguito da Domenico Ghidoni nel 1901.\nNel 1894 il ridotto venne ritoccato dal Tagliaferri, che 'rifece l'antico', come usava all'epoca: egli aggiunse specchiere e putti in gesso ad opera di Francesco Gusneri e statue affrescate di Bortolo Schermini.\nNel 1904 avviene il successo della seconda versione di Madama Butterfly con Solomiya Krushelnytska e Giovanni Zenatello diretti da Cleofonte Campanini.\nNel 1912 il teatro viene riconosciuto come monumento nazionale con atto di vincolo del 22 marzo.\nNel 1914 lo scalone d'ingresso venne decorato dal pittore bresciano Gaetano Cresseri con due grandi affreschi monocromi rappresentanti \"La tragedia\" e \"La commedia\".\nNel 1975 avviene la prima assoluta di \"Siciliano\" di Salvatore Sciarrino e nel 1976 di \"Toccata\" e di \"Prima sonata\" di Sciarrino.\nNel 2002 venne aggiunto, alla \"Sala delle Statue\", il terzo busto di bronzo raffigurante il pianista bresciano Arturo Benedetti Michelangeli, in occasione del settimo anniversario della morte dell'artista. Sempre in sua memoria, ogni anno in teatro ha luogo il famoso festival pianistico internazionale che da sempre richiama l'attenzione degli appassionati di tutto il mondo.\nGli aspetti proprietari e di gestione.\nLa Societ\u00e0 del Teatro Grande \u00e8 stato di fatto l'organo amministrativo e rappresentativo del teatro fino al 2010. Istituita nel 1911 e iscritta come societ\u00e0 semplice, era composta dai proprietari dei palchi e viene rappresentata legalmente dalla Deputazione, organo formato da cinque membri: tre eletti dall'Assemblea dei Soci e due nominati dal Comune di Brescia.\nDal 1\u00ba luglio 2010 la gestione del Teatro Grande \u00e8 passata dalla Societ\u00e0 Semplice del Teatro Grande, che tuttora mantiene la propriet\u00e0 della struttura, alla Fondazione del Teatro Grande di Brescia, Fondazione di diritto privato costituita il 30 dicembre 2009 per volont\u00e0 del Comune di Brescia, che ha come fine statutario quello di \nLa Fondazione ha una compagine sociale mista pubblico/privata, che, in base alle tipologie e modalit\u00e0 di contributo, si divide tra Soci Fondatori Originari, Soci Fondatori, Soci Sostenitori Aderenti e Soci Sostenitori Ordinari.\nEventi e Rappresentazioni.\nTra i Direttori d'orchestra pi\u00f9 celebri dell'800 che hanno diretto al Teatro Grande di Brescia, si annovera il M\u00b0Antonino Palminteri, presente sul podio nella stagione teatrale a cavallo tra il 1893 e il 1894, portando in scena Opere quali: \"Otello\" di Giuseppe Verdi e \"Il Malacarne\" di Gaetano Coronaro. Gli esiti delle rappresentazioni furono eccellenti e apprezzatissimi, in particolare dalla Stampa che in occasione della messa in scena de \"Il Malacarne\" cos\u00ec si espresse: \" [...] Il preludio terzo \u00e8 stato deliziosamente miniato; l'opera fu concertata con vero amore e coscienza d'artista, diretta abilmente, coll'occhio di un pilota esperto e capace. Il Coronaro non pu\u00f2 essere grato al Palminteri di cos\u00ec zelante appassionata operosit\u00e0 \"."}
{"id": "1755467", "revid": "1870933", "url": "https://it.wikipedia.org/wiki?curid=1755467", "title": "S\u00fcper Lig (Cipro del Nord)", "text": "La K\u0131bris T\u00fcrk Futbol Federasyon S\u00fcper Lig, comunemente nota come KTFF S\u00fcper Lig o Birinci Lig, \u00e8 la massima competizione calcistica della Repubblica Turca di Cipro del Nord, stato riconosciuto dalla sola Turchia.\nIl campionato, a cadenza annuale, vede la partecipazione di 14 squadre. Le ultime 3 classificate al termine della stagione sportiva retrocedono in seconda serie.\nAlbo d'oro.\nL'edizione 1963-1964 non \u00e8 stata completata, inoltre i campionati compresi nel quadriennio 1964-1968 e l'edizione 2020-2021 non sono stati disputati."}
{"id": "1755480", "revid": "1494169", "url": "https://it.wikipedia.org/wiki?curid=1755480", "title": "Al-Qasim", "text": ""}
{"id": "1755490", "revid": "185700", "url": "https://it.wikipedia.org/wiki?curid=1755490", "title": "Radicalismo liberale", "text": ""}
{"id": "1755491", "revid": "2153076", "url": "https://it.wikipedia.org/wiki?curid=1755491", "title": "Children (Robert Miles)", "text": "Children \u00e8 un singolo del compositore italiano Robert Miles, pubblicato il 14 novembre 1995 come primo estratto dal primo album in studio \"Dreamland\".\n\u00c8 il brano di maggior successo della carriera di Miles. Certificato disco d'oro e di platino in numerosi paesi, il disco ha raggiunto la vetta della classifica in decine di classifiche in tutto il mondo. Lo stesso Miles ha realizzato numerosi remix per il brano: un remix del 2004 ha ottenuto un discreto successo in Europa.\nVideo musicale.\nIl videoclip, diretto da Elizabeth Bailey, \u00e8 ambientato all'interno di un'automobile dal cui finestrino una bimba osserva la strada. Dall'ambiente mostrato attraverso il finestrino si pu\u00f2 riconoscere la torre Eiffel ed alcuni paesaggi svizzeri, paese natale di Robert Miles, nonch\u00e9 la strada che scende dall'imbocco del Traforo del Monte Bianco in ambedue i versanti.\nCover.\nNel 1998 un ghost producer con il nome Gotham Bros, oggi conosciuto come 40Thavha realizzo un remix che ebbe un gran successo poi ripubblicato nel 2015 per la Believe sas Srl. Nel 2002 il gruppo musicale 4Clubbers ne ha riproposto una versione adeguata al sound mainstream del momento. Nel 2008 Dave Darell ne ha realizzato una cover in stile electro house.\nIl brano \"Stimulated\" di Tyga, del 2015, presenta come base un campionamento di \"Children\", prodotto da Kanye West e Zaytoven.\nIl gruppo progressive metal/power metal italiano Labyrinth ha registrato una cover strumentale di \"Children\", inserendola nel suo album \"Architecture of a God\", pubblicato nel 2017.\nNel 2020 il rapper italiano Fedez ha utilizzato un sample di \"Children\" per il suo brano \"Bimbi per strada (Children)\". Il brano riscuote comunque un discreto successo, tra le critiche dei nostalgici di Miles."}
{"id": "1755492", "revid": "2091899", "url": "https://it.wikipedia.org/wiki?curid=1755492", "title": "Devia (San Nicandro Garganico)", "text": "Devia era un antico casale situato sul Monte Devio (\"o d'Elio\"), tra i laghi costieri di Lesina e Varano, nel Gargano settentrionale. La sua origine \u00e8 probabilmente bizantina.\nGeografia.\n\u00c8 situato in agro di San Nicandro Garganico su un pianoro in direzione del mare, da cui \u00e8 possibile spaziare con lo sguardo sulla piana di Sagri, sulla Laguna di Lesina, le Isole Tremiti e, nelle giornate pi\u00f9 terse, fino al Gran Sasso e ai monti marchigiani. Il sito dista, in linea d'aria, circa un chilometro da Torre Mileto.\nStoria.\nIl primo documento relativo all'insediamento \u00e8 redatto a Lesina nel 1032: Giovanni, vescovo di Lucera, concede all'abbazia benedettina di Tremiti la chiesa di S. Maria \"iuxta litus maris\"; l'abate di Tremiti si impegna al pagamento di cinque soldi d'oro da versare vita natural durante al vescovo concedente.\nCon un \"Atto\" rogato nel primo anno di regno dell'Imperatore Costantino Monomaco (1042), i fratelli Schypillo (prete) e Luppolo, alla presenza di Andrea Juppano, vendono a Leone, monaco e presbitero del Monastero di Santa Maria '\"iuxta mare\"' , una terra prossima al Monastero\nNon si hanno notizie certe circa la sua fondazione, ma vi \u00e8 attestata, nell'XI secolo, una comunit\u00e0 di origine slava governata da un \"jupp\u00e0no\". L'economia del casale si fondava principalmente sull'agricoltura. Devia fu abbandonata dai suoi abitanti verso la fine del XIV secolo, probabilmente a causa delle incursioni saracene provenienti da direttrici marine. Per un certo periodo sopravvissero alcune chiese sparse nel suo territorio, tra queste la chiesa di San Michele Arcangelo (situata nella Grotta dell'Angelo) e la chiesa di Santa Maria di Devia.\nNei secoli successivi il complesso di Devia conobbe alterne fortune fino al 1744, anno in cui fu lasciato dagli eremiti che l'avevano abitato da un'epoca non precisata .\nLa Chiesa di Santa Maria.\nUnica e importante testimonianza \u00e8 rimasta la chiesa di Santa Maria, un gioiello del romanico pugliese, in cui si custodiscono cicli di affreschi dal gusto bizantineggiante, datati tra i secc. XII e XIV.\n\u00c8 a pianta basilicale, a tre navate absidate.\nNel periodo successivo all'abbandono dell'abitato, l'edificio venne custodito dagli eremiti, che incontrarono non poche difficolt\u00e0 per mantenere in piedi una costruzione di siffatte dimensioni. Dopo la loro estinzione, la chiesa fu abbandonata all'incuria e destinata a ricovero di animali fino al crollo della copertura, che rese l'edificio inutilizzabile per secoli."}
{"id": "1755500", "revid": "371529", "url": "https://it.wikipedia.org/wiki?curid=1755500", "title": "Sinatra and Swingin' Brass", "text": "Sinatra &amp; Swingin' Brass \u00e8 un album del crooner statunitense Frank Sinatra, pubblicato nel 1962 dalla Reprise Records.\nIl disco.\nL'album non presenta innovazioni, se non quella del nuovo arrangiatore Neal Hefti. I brani sono sia canzoni d'epoca swing (\"Serenade in Blue\") sia remake dei grandi classici (\"I Get a Kick Out of You\"). Le condizioni vocali di Sinatra non sono al massimo e il fraseggio jazz risulta un po' trascurato.\nNel 1992 fu pubblicata l'edizione in CD."}
{"id": "1755501", "revid": "466539", "url": "https://it.wikipedia.org/wiki?curid=1755501", "title": "Guglielmo di Prussia (1882-1951)", "text": "Figlio primogenito ed erede dell'ultimo imperatore tedesco, Guglielmo II, fu anche l'ultimo principe ereditario dell'Impero tedesco e del regno di Prussia. Dopo la morte di suo nonno l'imperatore Federico III, Guglielmo divenne principe ereditario all'et\u00e0 di sei anni, mantenendo il titolo per pi\u00f9 di trent'anni sino alla caduta dell'impero il 9 novembre 1918. Durante la prima guerra mondiale, comand\u00f2 la 5\u00aa armata dal 1914 al 1916 e fu comandante del gruppo d'armate del principe ereditario per il resto del conflitto. Il 4 giugno 1941, con la morte del padre, divenne capo della casata degli Hohenzollern e mantenne tale posizione per un decennio, sino al 20 luglio 1951.\nBiografia.\nI primi anni e la prima guerra mondiale.\nGuglielmo nacque il 6 maggio 1882 al \"Marmorpalais\" di Potsdam, figlio primogenito dell'allora principe Guglielmo (poi imperatore col nome di Guglielmo II) e di sua moglie, la principessa Augusta Vittoria di Schleswig-Holstein-Sonderburg-Augustenburg.\nIl principe ricevette la propria prima educazione presso la \"Prinzenhaus\" di Pl\u00f6n per poi ricevere un'educazione militare sotto la supervisione del generale Erich von Falkenhayn, incaricato personalmente da Guglielmo II di formare il giovane Guglielmo secondo le pi\u00f9 rigide regole della milizia prussiana. Dal 30 maggio 1900, dopo il compimento del suo diciottesimo compleanno, entr\u00f2 nell'esercito tedesco col grado di sottotenente della 2\u00aa compagnia del 1\u00ba reggimento delle guardie dell'imperatore e dal 1\u00ba settembre di quell'anno venne promosso tenente. Dal 1901 al 1903 frequent\u00f2 l'Universit\u00e0 di Bonn ove studi\u00f2 diritto amministrativo ed entr\u00f2 a far parte come gi\u00e0 il padre dei Corps Borussia Bonn. Il 6 maggio 1903 rientr\u00f2 a Potsdam come comandante della 2\u00aa compagnia del 1\u00ba reggimento delle guardie dell'imperatore. Il 2 novembre 1910 part\u00ec per un viaggio di diversi mesi che lo port\u00f2 dapprima in India e poi in Egitto. Dal 1911 rientr\u00f2 in Germania per assumere il comando del 1\u00ba reggimento di ussari di stanza a Danzica. In quello stesso anno entr\u00f2 a far parte dell'associazione culturale \"Alldeutscher\" che si proponeva l'unificazione linguistica di tutto il popolo tedesco con l'intento di perseguire la politica paterna nel voler accentrare il ruolo della Germania come grande potenza europea.\nAllo scoppio della Prima guerra mondiale ebbe il comando della Quinta Armata, comando che mantenne fino al 1916, incluso il periodo della battaglia di Verdun. Malgrado questo ruolo, la presenza effettiva di Guglielmo sul campo di battaglia, data la sua posizione di erede al trono, fu simbolica e l'effettivo comando pratico venne affidato a Konstantin Schmidt von Knobelsdorf sino al 21 agosto 1916 per poi passare a Walther von L\u00fcttwitz sino alla conclusione della guerra. Guglielmo, giovane entusiasta, non era felice di questo ruolo \"a latere\" nelle vicende belliche ma il suo ruolo era stato fissato da un chiaro ed imperativo ordine del padre che gli aveva inviato una lettera proprio all'inizio della guerra con contenuti brevi ma chiari:\n\u00c8 ad ogni modo risaputo che il principe Guglielmo entr\u00f2 in conflitto diverse volte coi suoi generali, soprattutto perch\u00e9 egli, a differenza degli altri militari, in una situazione disperata come quella che preludeva alla Battaglia di Verdun, avrebbe voluto mantenere una posizione difensiva anzich\u00e9 un comportamento aggressivo. Dal 1916 Guglielmo venne nominato generale di fanteria e comandante del gruppo d'armate \"Deutscher Kronprinz\", col quale ad ogni modo dovette sottostare alle decisioni strategiche dei suoi ufficiali. Il susseguirsi degli eventi della prima guerra mondiale resero la posizione di Guglielmo II sempre pi\u00f9 debole e le sconfitte subite pesavano ancora di pi\u00f9 sul principe ereditario dal momento che anche lo stesso Guglielmo, in politica interna, aveva delle preferenze particolari. Le dimissioni del cancelliere Bethmann Hollweg il 13 luglio 1917 fecero s\u00ec che il principe descrivesse quella giornata come \"una delle pi\u00f9 belle della sua vita\" e contribu\u00ec inoltre alle dimissioni di Rudolf von Valentini.\nIl crollo dell'Impero tedesco, l'esilio ed il rientro in Germania.\nA seguito della rivoluzione del novembre 1918, i soldati di Guglielmo nella 5\u00aa armata si ammutinarono. Poco dopo sia Guglielmo che il padre abdicarono e l'ex principe ereditario and\u00f2 in esilio sull'isola di Wieringen nei Paesi Bassi col permesso di allontanarvisi periodicamente per far visita ai genitori a Doorn. Guglielmo era in un primo tempo rest\u00eco ad abdicare nella speranza, anche dopo l'abidcazione del padre, di riuscire a mantenere le redini del governo nazionale, ma venne infine convinto a seguire il genitore in Olanda dai fidi collaboratori, i generali Friedrich von der Schulenburg e Karl von Einem. Rinunci\u00f2 ufficialmente ai propri diritti sulla corona tedesca e su quella prussiana il 1\u00ba gennaio 1919.\nSubito dopo il suo arrivo nei Paesi Bassi, Guglielmo continu\u00f2 a seguire le vicende politiche della vicina Germania criticando in particolar modo il Trattato di Versailles del 1919 e le dure condizioni imposte alla Germania dopo la fine della grande guerra, cavalcando l'onda di malcontento presente in patria. Guglielmo rientr\u00f2 in Germania nel 1923 grazie agli sforzi del cancelliere Gustav Stresemann, dopo aver assicurato di non avere ambizioni politiche, prendendo residenza dapprima a Oels, in Slesia, per poi trasferirsi a Potsdam. Nonostante queste rassicurazioni, Guglielmo, infatti, coltiv\u00f2 per un certo periodo l'idea di presentarsi come candidato alla presidenza della Germania nelle elezioni del 1932 opponendosi a Paul von Hindenburg. Tale idea fu per\u00f2 bocciata dal padre con le seguenti parole:\nL'appoggio a Hitler.\nGuglielmo rimase ad ogni modo vicino agli ambienti politici che andavano evolvendosi nella Germania degli anni '20 e soprattutto segu\u00ec con attenzione e trepidazione il progressivo crollo della Repubblica di Weimar.\nGi\u00e0 dal 1926 egli conobbe al castello di Cecilienhof un ancora sconosciuto Adolf Hitler col quale inizi\u00f2 a intessere dei rapporti di stretta amicizia e supporto reciproco. La moglie di Guglielmo, la principessa Cecilia, descrisse poi questo colloquio e disse come a quel tempo Hitler era convinto di essere lo strumento che avrebbe spianato la strada al ritorno degli Hohenzollern, non tanto per la gloria di poter tornare all'impero, ma perch\u00e9 attraverso questa amicizia egli avrebbe potuto aumentare ancora pi\u00f9 la propria potenza e l'influsso dei propri ideali. Guglielmo del resto sosteneva la politica di Hitler in quanto pensava che egli avrebbe potuto fare in Germania ci\u00f2 che Mussolini aveva fatto in Italia, ponendo fine all'influenza bolscevica e marxista.\nNel gennaio del 1933, come risultato di questa politica di amicizia, il principe Guglielmo sostenne assieme a Elard von Oldenburg-Januschau e ad altri la nomina di Hitler a cancelliere, ma dopo l'assassinio del suo amico, l'ex cancelliere Kurt von Schleicher, nella notte dei lunghi coltelli, Guglielmo si ritir\u00f2 da ogni attivit\u00e0 politica lasciando anche le SA ed il NSKK al quale aveva in un primo tempo aderito.\nLa seconda guerra mondiale e gli ultimi anni.\nDurante la Seconda guerra mondiale visse da privato cittadino nei possedimenti della sua famiglia, ma non seppe resistere nel 1939 dall'offrirsi quale ufficiale d'esercito dopo lo scoppio della Seconda guerra mondiale. La sua offerta ad ogni modo venne rifiutata a causa del suo atteggiamento contrario al regime ed egli decise a malincuore di rimanere a guardare gli eventi. Alla morte del padre, nel 1941, Guglielmo divenne il Capo della famiglia degli Hohenzollern e decise di prendere una posizione pi\u00f9 incisiva nell'ambito politico, accostandosi a Johannes Popitz, ministro delle finanze del Reich, che stava tramando per l'uccisione di Hitler ed il rovesciamento del Partito nazista dal governo della Germania. Questa nuova affiliazione politica di Guglielmo era sempre orientata dalla convinzione che la caduta dei nazisti avrebbe potuto riportare in auge l'ideale monarchico, ideale che lo stesso Popitz appoggiava segretamente.\nNel 1945 venne catturato da alcuni combattenti marocchini agli ordini del generale francese Jean de Lattre de Tassigny e detenuto per tre settimane a Lindau, per poi essere trasferito per diverso tempo a Hechingen, ove rimase agli arresti domiciliari e dove gli fu consentito di muoversi liberamente entro un raggio di 25 km, rimanendovi sino all'ottobre del 1945.\nGuglielmo mor\u00ec nel 1951 presso la propria villa di Hechingen, ai piedi del Castello di Hohenzollern, dominio secolare della sua famiglia, mentre le tenute di famiglia nel Brandeburgo erano occupate dalle truppe sovietiche. La causa della sua morte fu un attacco cardiaco dovuto alla sua passione per il fumo, che negli anni lo aveva logorato.\nMatrimonio e discendenza.\nGuglielmo spos\u00f2, il 6 giugno 1905, Cecilia di Meclemburgo-Schwerin, figlia di Federico Francesco III di Meclemburgo-Schwerin e di Anastasija Michajlovna Romanova. Dal matrimonio nacquero sei figli:"}
{"id": "1755503", "revid": "884630", "url": "https://it.wikipedia.org/wiki?curid=1755503", "title": "Suchoputnye vojska", "text": ""}
{"id": "1755504", "revid": "235471", "url": "https://it.wikipedia.org/wiki?curid=1755504", "title": "Silver and Gold (ASAP)", "text": ""}
{"id": "1755523", "revid": "118825183", "url": "https://it.wikipedia.org/wiki?curid=1755523", "title": "Virunga", "text": ""}
{"id": "1755524", "revid": "113399426", "url": "https://it.wikipedia.org/wiki?curid=1755524", "title": "Gran Premio di Germania 1977", "text": "Il Gran Premio di Germania 1977 \u00e8 stata l'undicesima prova della stagione 1977 del Campionato mondiale di Formula 1. Si \u00e8 corsa domenica 31 luglio 1977 sull'Hockenheimring. La gara \u00e8 stata vinta dall'austriaco Niki Lauda, su Ferrari; per il vincitore si tratt\u00f2 del quattordicesimo successo nel mondiale. Ha preceduto sul traguardo il sudafricano Jody Scheckter su Wolf-Ford Cosworth e il tedesco Hans-Joachim Stuck su Brabham-Alfa Romeo.\nVigilia.\nSviluppi futuri.\nEnzo Ferrari propose l'istituzione di un \"Torneo europeo di F1\", basato di dieci gare e riservato a piloti non iscritti nel mondiale, che avrebbe dovuto comprendere la \"Coppa Europa F.1 Dino Ferrari\", gara da tenersi sul Circuito di Imola il 25 settembre.\nAspetti tecnici.\nNell'edizione del 1976, la \"Nordschleife\" era stata teatro del grave incidente di Niki Lauda e per tale ragione il Gran Premio di Germania abbandon\u00f2 il N\u00fcrburgring per trasferirsi ad Hockenheim. Quest'ultimo aveva gi\u00e0 ospitato il Gran Premio di Germania nel 1970. La decisione del trasferimento venne presa dopo una visita sul circuito di alcuni piloti, tra cui lo stesso Lauda.\nLa scelta non era particolarmente gradita agli organizzatori, vista la minor capacit\u00e0 di accogliere spettatori del circuito di Hockenheim rispetto al N\u00fcrburgring. Il circuito veniva utilizzato nella stagione anche dal campionato europeo di F2. La gara del 17 aprile, il \"Deutschland Troph\u00e4e\"\n\"Jim Clark Ged\u00e4chtnisrennen\", aveva visto la vittoria di Jochen Mass su March-BMW.\nLa Ferrari present\u00f2 una modifica dell'aerodinamica della sua vettura 312 T2. Vennero testate, durante le prove due pendici posteriori, per cercare di limitare le turbolenze dell'aria. La Wolf impieg\u00f2 nuovamente la WR2.\nAspetti sportivi.\nIl numero degli iscritti alla gara cal\u00f2 a 32 unit\u00e0, contro le 42 del gran premio precedente. Non parteciparono pi\u00f9 a gare mondiali la LEC e la McGuire, cos\u00ec come non si iscrissero alla gara tedesca i team privati \"British Formula 1 Racing\", \"Melchester Racing\", e \"Hexagone of Highgate\". La McLaren iscrisse solo le due vetture usuali, mentre la RAM present\u00f2 una sola vettura, che per\u00f2 non prese parte nemmeno alle prove. Anche la Renault salt\u00f2 l'appuntamento a Hockenheim, per la scarsa affidabilit\u00e0 ancora mostrata dal motore turbo.\nL'ATS, che gestiva vetture Penske, iscrisse una seconda monoposto, facendo cos\u00ec esordire nel mondiale il pilota locale Hans Heyer, che aveva una certa esperienza soprattutto nelle gare per vetture turismo. La BRM iscrisse il belga Teddy Pilette, in luogo di Guy Edwards. Pilette mancava dal Gran Premio del Belgio 1974, corso con una Brabham. Inizialmente era stato indicato Brian Henton. A causa dell'elevato numero di iscritti inizialmente gli organizzatori non accettarono l'iscrizione di Arturo Merzario. Il pilota comasco venne ammesso dopo aver presentato ricorso. Si decise infine che per tutto il 1977 sarebbe stato ammesso un numero illimitato di vetture alle prove del mondiale, eventualmente provvedendo a delle prequalifiche, come nel caso del Gran Premio di Gran Bretagna. La CSI decise comunque di limitare a 24 il numero delle vetture ammesse al via.\nNelle prove della settimana precedente il gran premio il miglior tempo fu di Niki Lauda, in 1'53\"64, davanti a Reutemann e Jacques Laffite.\nA causa della legge anti tabacco in vigore in Germania Ovest vennero cancellate alcune scritte pubblicitarie su Lotus e McLaren, mentre curiosamente la Shadow continu\u00f2 a portare come sponsor una marca di sigari.\nQualifiche.\nResoconto.\nNella prima giornata di prove il migliore tempo fu fatto segnare da James Hunt su McLaren in 1'53\"68, che precedette Jacques Laffite e John Watson. Hunt fu il solo tra i primi cinque della classifica a utilizzare di un motore a 8 cilindri, a differenza di Laffite, Watson e il duo della Ferrari che disponevano di vetture con motori a 12 cilindri, considerati pi\u00f9 favoriti sui lunghi rettilinei del tracciato tedesco. Tra l'altro sia la Brabham che la Ferrari contestarono il tempo attribuito dai cronometristi dall'inglese. La sessione pomeridiana fu penalizzata dall'arrivo della pioggia, tanto che nessun pilota fu capace di migliorarsi.\nNelle prime prove libere del sabato Jochen Mass fu autore di un incidente alla prima \"chicane\" che lo port\u00f2 a distruggere la sua vettura; fu costretto a proseguire le prove col muletto. Jody Scheckter conquist\u00f2 la \"pole\", la seconda per lui nel mondiale, la prima e unica per la Wolf, in 1'53\"07. Il sudafricano sfrutta la scia creata sui lunghi rettilinei del circuito tedesco dal fratello Ian, che era al volante di una March. La prima fila venne completata da John Watson. Il tempo di Hunt venne battuto anche da Niki Lauda, che chiuse terzo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nPrima della gara la Theodore Racing, scuderia di propriet\u00e0 di un magnate di Hong Kong Teddy Yip, che utilizzava una Ensign, offr\u00ec a Patrick Tambay un nuovo contratto. Il contratto per\u00f2, redatto in ideogrammi cinesi, venne rifiutato da Tambay. In risposta al rifiuto il team minacci\u00f2 di non far partire il francese per la gara. Solo l'intervento di Bernie Ecclestone consent\u00ec al francese di partire regolarmente. Sempre alla domenica una grande gru trasportata da un camion abbatt\u00e9 il tabellone che segnava la classifica lungo il rettilineo dei \"box\". La struttura cadde a terra sfiorando un gruppo di persone; vennero colpiti da frammenti, tra gli altri, anche Mauro Forghieri e un giornalista italiano.\nJody Scheckter mantenne il comando della gara al via, precedendo John Watson, James Hunt e Niki Lauda. L'austriaco pass\u00f2 Hunt gi\u00e0 nel corso del primo giro. Completavano le prime posizioni Hans-Joachim Stuck, Jacques Laffite, Carlos Reutemann e Mario Andretti. Vi fu un incidente al via tra Alan Jones e Clay Regazzoni. Prese cos\u00ec il via dai \"box\" anche il pilota locale Hans Heyer con una Penske del team tedesco ATS, che non si era qualificato per la gara, ma che decise di avviarsi quale \"riserva\", anche se ben due piloti nelle qualifiche (Patrick N\u00e8ve ed Emilio de Villota) avevano ottenuto un tempo migliore del suo ed erano considerate riserve ufficiali. Certamente, alla sua possibilit\u00e0 di accesso al tracciato non fu estranea la solidale \"complicit\u00e0 \" dei commissari di percorso, compatrioti. Il tedesco rimase in pista per nove giri, prima di essere costretto al ritiro per un guasto alla trasmissione. Fu l'ultimo caso di partenza \"abusiva\" in un GP di Formula 1: prima di lui partirono non autorizzati, dopo aver mancato la qualificazione nelle prove ufficiali, Tim Schenken in USA 1974 - su Lotus Ford- e l'austriaco Harald Ertl su Hesketh Ford, in Francia 1976.\nLa gara di Watson termin\u00f2 dopo otto giri, quando il pilota nord-irlandese fu costretto al ritiro per un guasto al propulsore. Al tredicesimo giro Lauda attacc\u00f2 Scheckter nel lungo rettilineo, prima di passarlo all'entrata del \"Motodrome\". Il sudafricano resistette all'attacco di Hunt, e rimase in seconda posizione.\nIl caldo e la natura della pista, molto veloce, misero in crisi molti motori. Al trentatreesimo giro fu infatti il Cosworth di James Hunt a rompersi, costringedo l'inglese al ritiro. Ora, dietro a Niki Lauda, si trovavano Jody Scheckter, Hans-Joachim Stuck, Carlos Reutemann, Mario Andretti, Vittorio Brambilla e Ronnie Peterson. Un giro dopo anche Andretti fu costretto ad abbandonare il gran premio col motore rotto e, poco dopo, Brambilla venne passato da Peterson. Al giro 38 l'italiano riprese la posizione allo svedese. Peterson fu poi costretto anch'egli al ritiro, sempre a causa del motore.\nNiki Lauda conquist\u00f2 il quattordicesimo successo nel mondiale, precedendo Scheckter e Stuck, entrambi con problemi di consumo del carburante, tanto che il tedesco tagli\u00f2 il traguardo a motore spento. Per Stuck fu il primo podio nel mondiale. A punti per la prima volta anche Patrick Tambay.\nRisultati.\nI risultati del gran premio furono i seguenti:"}
{"id": "1755525", "revid": "339392", "url": "https://it.wikipedia.org/wiki?curid=1755525", "title": "Virunga National Park", "text": ""}
{"id": "1755530", "revid": "1543377", "url": "https://it.wikipedia.org/wiki?curid=1755530", "title": "Fable (singolo)", "text": "Fable \u00e8 un singolo del compositore italiano Robert Miles, pubblicato il 27 maggio 1996 come secondo estratto dal primo album in studio \"Dreamland\".\nDescrizione.\n\"Fable\" bissa il successo di \"Children\", arrivando alla vetta di numerose classifiche in tutto il mondo.\nIl brano fa parte della colonna sonora del film italiano \"Squillo\" (con Raz Degan) ed \u00e8 cantato da Fiorella Quinn.\nVideo musicale.\nIl videoclip, diretto da Maria Mochnacz, mostra Robert Miles che si addormenta sul divano, davanti alla televisione. Sulla parete alle sue spalle, tre ragazze eseguono una coreografia di nuoto sincronizzato."}
{"id": "1755544", "revid": "2153076", "url": "https://it.wikipedia.org/wiki?curid=1755544", "title": "Old Pop in an Oak", "text": "Old Pop in an Oak \u00e8 il secondo singolo del gruppo musicale svedese Rednex tratto dal loro primo album, \"Sex &amp; Violins\", e pubblicato nel 1994. Il brano, molto simile al precedente singolo \"Cotton Eye Joe\", presenta un testo nonsense accompagnata da un'inedita base di musica country unita alla musica dance, quest'ultima molto di successo nei primi anni novanta. La canzone ha avuto un notevole successo ed \u00e8 stata inserita in numerose compilation di musica dance."}
{"id": "1755551", "revid": "729019", "url": "https://it.wikipedia.org/wiki?curid=1755551", "title": "Dick Greenwood", "text": "Biografia.\nDa giocatore fu un terza linea flanker che gioc\u00f2 per il Waterloo, rappresent\u00f2 a livello nazionale la contea del Lancashire e il Waterloo; a livello internazionale l' dal 1966 al 1969 in due tornei delle Cinque Nazioni; in tale periodo disput\u00f2 anche cinque incontri nella selezione a inviti dei .\nDopo il ritiro dall'attivit\u00e0 internazionale, negli anni settanta, fu ingaggiato dal , con cui scese in campo in 51 incontri di campionato.\nTerminata l'attivit\u00e0, si impieg\u00f2 allo Stonyhurst College di Clintone (Lancashire) come insegnante di educazione fisica e rugby; tra i suoi colleghi si trovava anche Brian Ashton, e tra gli alunni Will Greenwood, suo figlio.\nNel 1983 gli fu affidata la gestione della Nazionale inglese.\nIn seguito, dopo l'incarico da C.T., allen\u00f2 anche il Preston Grasshoppers, e oggi si \u00e8 ritirato dall'attivit\u00e0.\nSuo figlio Will Greenwood (1972), ex rugbista anch'egli, divenne campione del mondo nel 2003 con la Nazionale inglese.\nDal 2006 al 2009 fu commentatore tecnico delle partite del Sei Nazioni trasmesse da LA7.\nNel 2015 \u00e8 divenuto membro del consiglio direttivo della Federazione gallese di rugby a 13."}
{"id": "1755573", "revid": "345405", "url": "https://it.wikipedia.org/wiki?curid=1755573", "title": "Storia di Cava", "text": ""}
{"id": "1755575", "revid": "38120", "url": "https://it.wikipedia.org/wiki?curid=1755575", "title": "Kirbyverse", "text": "Kirbyverse \u00e8 il nome con cui venne lanciata una linea di collane di fumetti pubblicata dalla Topps Comis nel 1993. Le serie presentavano personaggi creati da Jack Kirby e suoi progetti ideati in precedenza ma fino ad allora inediti.\nLa Topps pubblic\u00f2 diversi titoli con testi di Roy Thomas e Kurt Busiek, che componevano quella che viene definita \"Secret City Saga\"."}
{"id": "1755576", "revid": "599013", "url": "https://it.wikipedia.org/wiki?curid=1755576", "title": "Andrea Ballerini", "text": "Carriera.\nOltre che al motomondiale, ha partecipato nel 1997 alle competizioni del campionato Europeo Velocit\u00e0 giungendo al terzo posto e dove, nel 2001, \u00e8 giunto secondo nella classe 125 alle spalle di Andrea Dovizioso. Nella stessa stagione \u00e8 terzo nel campionato Italiano 125 dove conquista due vittorie e quattro pole position.\nLa sua prima stagione nel motomondiale risale al 1995 in sella ad una Aprilia del team Krona-Aprilia nella classe 125; ha continuato a competere in questa classe fino al 2004 per poi passare nel 2005 alla classe 250 con il team Abruzzo Racing, e correre ulteriori due anni in questa categoria. Ha colto il suo primo e unico successo in un Gran Premio nel 2003 in occasione del GP d'Australia su pista bagnata, in sella ad una Honda RS 125 R gestita dal team Ajo Motorsport. In questo frangente, il team finlandese piazza due piloti sul podio grazie al secondo posto di Masao Azuma. In questa stessa stagione disputa tre Gran Premi con una Yamaha YZF-R6 nel campionato italiano Supersport senza ottenere punti.\nTerminata la carriera da motociclista rimane nel mondo delle corse come tecnico, svolgendo quest'attivit\u00e0 nei campionati per le motociclette derivate dalla serie. Dopo essere stato tecnico del team GRT, nel 2018 \u00e8 capotecnico di Jules Cluzel presso il team NERDS Racing."}
{"id": "1755589", "revid": "1543377", "url": "https://it.wikipedia.org/wiki?curid=1755589", "title": "Catholic Information Service for Africa", "text": "Il Catholic Information Service for Africa (CISA \u2013 Servizio informazione Cattolico per l'Africa) \u00e8 un'agenzia di notizie confessionale con sede a Nairobi, Kenya. CISA \u00e8 stata fondata da un gruppo di operatori della chiesa cattolica nel febbraio 2001. Nell'aprile dello stesso anno, CISA ha iniziato a distribuire bollettini di notizie via email per creare una rete di comunicazione in Africa, specialmente tra comunit\u00e0 ecclesiali.\nStoria.\nNegli ultimi anni del secolo scorso, era evidente che le notizie provenienti dall'Africa erano di parte e non prendevano in considerazione la vita delle Chiese, che costituiscono il gruppo pi\u00f9 forte all'interno della societ\u00e0 civile. Un secondo punto era la mancanza di una rete di informazione che collegasse le varie comunit\u00e0 presenti nel continente. Spesso le varie comunit\u00e0 ecclesiali erano all'oscuro di attivit\u00e0 e progetti promossi da gruppi anche vicino a loro. Il gruppo fondatore di CISA ha voluto rispondere a queste esigenze fondando un'agenzia che offrisse la possibilit\u00e0 di creare comunicazione tra diverse comunit\u00e0 e di portare alla conoscenza della societ\u00e0 quelle attivit\u00e0 che miravano alla promozione umana e sociale.\nUn gruppo di persone coinvolte nella comunicazione e appartenenti a vari istituti di ispirazione cattolica (Carmine Curci e Giuseppe Caramazza dei Missionari Comboniani; Luigi Anataloni dei Missionari della Consolata, Wolfang Shonecke e Roger Tessier dei Padri Bianchi, e i rappresentanti dei Gesuiti e altri gruppi della societ\u00e0 civile) discussero la possibilit\u00e0 di iniziare un servizio email che potesse collegare comunit\u00e0, specialmente quelle poste alle periferie delle loro nazioni e societ\u00e0.\nCISA \u00e8 nata come una risposta comune ad un problema comune. Il gruppo dei fondatori prepar\u00f2 una Affermazione d'Intenti (Mission Statement) e una serie di linee (Editorial Policy) guida per la redazione. Le notizie sono spedite via email a chi ne faccia richiesta e si possono consultare sul sito dell'agenzia.\nObiettivi.\nCISA vuole offrire alla sua audience notizie riguardanti l'Africa e la Chiesa in Africa da una prospettiva africana. Cisa vuole essere al servizio della Chiesa ma aperta al mondo.\nCISA \u00e8 un'agenzia di notizie e un centro di documentazione che mira a costruire una rete di comunit\u00e0 locali. Le questioni riguardanti i diritti umani, la giustizia e la pace ricevono un'attenzione particolare.\nLinee editoriali.\nCISA vuole essere voce della Chiesa, in tutte le sue espressioni. L'agenzia \u00e8 comunque aperta a tutti, in modo particolare i musulmani e gli hindu (religioni minoritarie presenti in Kenya). L'agenzia non cerca sensazionalismi e si rimette al giudizio del Consiglio Editoriale per i casi controversi.\nCISA vuole mettersi in contatto con altri gruppi e siti web che condividono i valori evangelici e dei diritti della persona. Lo stile \u00e8 quello di chi vuole collaborare con il maggior numero possibile di persone e realt\u00e0.\nImpatto.\nPur essendo un'agenzia di notizie piccola \u2013 sopravvive grazie all'autotassazione dei suoi lettori \u2013 \u00e8 stata spesso capace di portare alla ribalta notizie e realt\u00e0 altrimenti accantonate dai grandi circuiti internazionali. Molti quotidiani dell'Africa orientale la usano nella preparazione delle loro pubblicazioni. Reuter, BBC, IRIN e CNN hanno di tanto in tanto rilanciato notizie apparse per prima su CISA."}
{"id": "1755590", "revid": "123027732", "url": "https://it.wikipedia.org/wiki?curid=1755590", "title": "Filler (media)", "text": "Filler \u00e8 un termine inglese che significa \"riempitivo\" e che, nel mondo dei \"media\" indica una parte di un'opera che non \u00e8 coerente, o che lo \u00e8 solo debolmente, con il resto della stessa. I motivi per l'inserimento dei \"filler\" sono molteplici.\nFumetti.\nNei fumetti, spesso avviene perch\u00e9 il gruppo creativo ufficiale non \u00e8 disponibile in tempo per realizzare l'albo di quel mese, e quindi si ripiega su un altro gruppo \"d'emergenza\" che crea una storia pubblicabile, ma che non altera in nessun modo la trama, lasciandola \"in sospeso\".\nAnime e manga.\nNel mondo dell'animazione, specie in quella giapponese, il \u00e8 spesso usato per dilatare la durata di una serie TV, ampliando l'arco temporale in cui se ne pu\u00f2 sfruttare il successo per gli spazi pubblicitari ed il \"merchandising\". In genere per\u00f2 questa pratica \u00e8 anche usata per dare il tempo all'autore originale di continuare l'opera scritta: spesso infatti gli \"anime\" sono tratti da \"manga\" in corso e in alcuni casi la versione animata raggiunge il fumetto, in quei casi si opta per un'interruzione temporanea o per il ricorso ad episodi riempitivi, filler appunto, cos\u00ec da avere tempo perch\u00e9 l'autore consegni nuovo materiale alla produzione.\nEsempio emblematico di questo utilizzo del \"filler\" sono le serie televisive \"Dragon Ball\", \"Hunter \u00d7 Hunter\", \"Naruto\", \"Bleach\" e, in quantit\u00e0 inferiore, \"One Piece\", che presentano molte aggiunte rispetto ai \"manga\" da cui sono tratti. Tuttavia, episodi \"filler\" sono comuni anche in \"anime\" originali, ossia non basati su un'opera preesistente.\nI filler possono consistere in semplici episodi singoli auto-conclusivi con la funzione di intermezzo e che non aggiungono o modificano la trama, se non lievemente, o mini-serie di pochi episodi o addirittura intere saghe come nel caso dei riempitivi di \"Naruto\" o la saga aggiuntiva di \"Saiyuki - La leggenda del demone dell'illusione\" che riguarda tre divinit\u00e0.\nA volte l'inserimento dei filler pu\u00f2 causare degli errori di \"continuity\" negli anime, in quanto gli episodi aggiuntivi in alcuni casi contraddicono gli avvenimenti delle storie originali tratte dai manga. In altri casi l'inserimento di filler pu\u00f2 portare i produttori degli anime ad alterare alcune scene tratte dai manga. In genere in Giappone le storie di questi episodi non appartenenti al manga vengono definiti ufficialmente o pi\u00f9 semplicemente \"Anime Original\", o in alcuni casi anche \"TV Original\".\nSpesso negli episodi riempitivi aggiunti vengono inseriti anche nuovi personaggi, perci\u00f2 non tratti dall'opera preesistente. In alcuni anime i personaggi creati appositamente per i filler non si limitano ad apparire solo in questi episodi, ma interagiscono con quelli della storia originale, senza comunque andare a modificare troppo la trama originale. Questi personaggi vengono indicati come . In ogni caso il termine ufficiale \"Anime Original\" prende le distanze dal termine \"filler\", il primo infatti indica tutto ci\u00f2 che non \u00e8 tratto dal media originale (fumetto o light novel) e quindi creato da zero per il cartone animato, mentre il secondo ci\u00f2 che \u00e8 aggiunto con la funzione di riempire.\nSolitamente i filler degli anime non sono molto graditi dagli appassionati pi\u00f9 puristi del manga, in quanto non li ritengono originali dal momento che in genere questi episodi sono creati dagli animatori del cartone e non dall'autore originale e perch\u00e9 ritengono che possano ledere alla qualit\u00e0 della serie e della trama principale, \u00e8 il caso della serie \"Naruto\" dove i troppi riempitivi hanno attirato proteste dai fan, in particolare per l'ultima parte della prima serie composta da ben 85 episodi riempitivi. Esistono comunque anche eccezioni, filler apprezzati come la cosiddetta \"saga di Asgard\" nell\"'anime\" \"I Cavalieri dello Zodiaco\" (molto gradita in Europa, meno invece in Giappone) e la prima parte di \"Sailor Moon R\" con la storia di Ail e An.\nIn \"Dragon Ball\" durante le saghe ci sono degli episodi di intermezzo o comunque non presenti nel manga ma anche numerose scene durante gli episodi originali atti a riempire il resto della puntata, ad esempio gli episodi auto-conclusivi nel mezzo del passare degli anni e il finale della serie in cui Goku si sposa e salva il padre di Chichi dalle fiamme che avevano invaso il castello. Nella seconda serie, \"Dragon Ball Z\", prima dell'arrivo di Nappa e Vegeta ci sono molti episodi riempitivi. Vi sono poi due minisaghe riempitive, una in mezzo alla saga di Freezer e quella dei Cyborg, con Garlic Jr., e infine il torneo nell'aldil\u00e0 a cui partecipa Goku, minisaga riempitiva che precede l'inizio della saga di Majin Bu, pi\u00f9 numerosi altri episodi auto-conclusivi inseriti durante la serie.\nMusica.\nNel mondo della musica, \"filler\" ha vari significati: pu\u00f2 essere un brano composto in studio, rapidamente e senza troppi fronzoli, per allungare la durata di un album giudicata troppo esigua. Curiosamente, in alcuni casi questi \"brani riempitivo\" hanno un successo maggiore degli altri dello stesso album, magari composti con pi\u00f9 perizia e attenzione. \u00c8 il caso, ad esempio, di \"Paranoid\" dei Black Sabbath, che da \"filler\" \u00e8 passata a \"title track\" dell'album omonimo.\nOppure il \"filler\" pu\u00f2 essere un'uscita discografica che presenta pochi brani inediti o addirittura nessuno, come ad esempio le compilation o raccolte, fatte per accontentare una casa discografica prima di abbandonarla, oppure per tenere alto il \"livello di attenzione\" del pubblico tra un album e l'altro.\nGiochi.\nNel campo dei giochi da tavolo un \"filler\" \u00e8 un gioco veloce, poco impegnativo (spesso, ma non sempre, di carte e di basso costo) con cui fare una partita prima o dopo il gioco principale."}
{"id": "1755592", "revid": "599013", "url": "https://it.wikipedia.org/wiki?curid=1755592", "title": "Badminton ai Giochi della XXVIII Olimpiade - Singolo maschile", "text": ""}
{"id": "1755604", "revid": "111759684", "url": "https://it.wikipedia.org/wiki?curid=1755604", "title": "Nel tempo e nell'amore", "text": "Nel tempo e nell'amore \u00e8 un album di Michele Zarrillo, pubblicato nel 2008.\nSi tratta di una raccolta dei successi dal 1981 al 2008, in 2 CD, e contiene la canzone presentata al Festival di Sanremo di quell'anno, \"L'ultimo film insieme\"."}
{"id": "1755607", "revid": "57342", "url": "https://it.wikipedia.org/wiki?curid=1755607", "title": "Schiavit\u00f9 moderna in Africa", "text": "La schiavit\u00f9 in Africa.\nCentinaia di migliaia di africani continuano ad essere tenuti in situazioni di schiavit\u00f9 o di lavoro forzato, da cui non possono sfuggire. I moderni sfruttatori di schiavi trovano buoni agganci locali, sfruttano le debolezze politiche e legali dei paesi interessati, per procurarsi persone da soggiogare al lavoro forzato o per vendere i loro servizi a cartelli internazionali, come accade per la tratta di ragazze da avviare alla prostituzione in Africa o altrove.\nSchiavit\u00f9 per nazione.\nBenin.\nIn Benin \u00e8 diffusa la pratica del Vidomegon: a causa del progressivo impoverimento delle famiglie alcune bambine vengono vendute per pochi franchi a una famiglia affidataria, per la quale si trasformano in manodopera gratuita fino al raggiungimento dell'adolescenza, quando sono abbandonate a loro stesse.\nCiad.\nVarie fonti, ma soprattutto l'uffico informazione dell'OCHA (l'Ufficio delle Nazioni Unite per gli Affari Umanitari), sostengono che i membri dei clan arabizzati che vivono nel nord e est del Ciad acquistano bambini da famiglie impoverite. Questi vengono poi obbligati a convertirsi all'islam, cambiando il nome, e vengono o tenuti in stato di schiavit\u00f9 dal clan o venduti in Sudan ad altri clan arabizzati.\nMali.\nSebbene il governo maliano abbia a pi\u00f9 riprese negato l'esistenza della schiavit\u00f9, \u00e8 noto che molte persone di etnia \"bella\" sono tenute in stato di schiavit\u00f9 da parte di gruppi tuareg.\nMauritania.\nLa stratificazione sociale in Mauritania vede i \"bidanes\" (letteralmente \"i bianchi\") nel pi\u00f9 alto ceto, mentre gli \"harratin\" sono al fondo della piramide sociale. I bidanes sono i discendenti di clan berberi (i sanhaja) e arabi (i beni hassan) che hanno occupato il nord della Mauritania gi\u00e0 dopo il X secolo. Gli harratin sono i discendenti di gruppi sudanici e bantu che vivevano lungo il fiume Senegal, al sud del paese. Da sempre, gli harratin sono considerati schiavi dei bidanes, e sono parte dell'eredit\u00e0 che passa da una generazione all'altra. A tutt'oggi, almeno 90,000 harratin vivono in una situazione di totale asservimento, mentre tutti gli altri harratin (600.000, il 20% della popolazione) vivono in una situazione di asservimento parziale. \nLa schiavit\u00f9 in Mauritania \u00e8 stata abolita almeno tre volte nel secolo scorso (l'ultima volta nel 1981). Nell'agosto del 2007, il nuovo governo ha ancora una volta dichiarato la schiavit\u00f9 illegale e criminalizzato il possesso di schiavi. La leadership politica per\u00f2 non ha mai agevolato l'azione dei gruppi internazionali che hanno cercato di portare alla luce questa pratica.\nNiger.\nIn Niger la schiavit\u00f9 \u00e8 stata dichiarata illegale nel 2003. Ciononostante, circa l'8% della popolazione vive tuttora in condizioni di schiavit\u00f9.\nLo schiavismo \u00e8 diffuso tra i tuareg, i fulani e i toubou. Questi sono gruppi etnici nomadi o seminomadi che hanno praticato lo schiavismo per secoli. Nel 1904-1905, gli schiavi rappresentavano i tre quarti della popolazione nigerina.\nSudan.\nLa schiavit\u00f9 \u00e8 sempre stata una delle piaghe del Sudan. Dopo l'imposizione della shari'a da parte del governo di Omar Beshir, presidente del Sudan, i casi di schiavit\u00f9 sono saliti notevolmente. Vari gruppi e personalit\u00e0 europei, tra cui la Anti-Slavery Society, Amnesty International, padre Renato Kizito Sesana e l'arcivescovo cattolico di Khartoum (cardinale Gabriel Zubeir Wako), hanno presentato documentazione e testimonianze personali in questo senso. \nLa tratta di bambini.\nIn Nigeria e Benin, organizzazioni umanitarie hanno denunciato la tratta di bambini. I bambini vengono rapiti o acquistati con prezzi che vanno da 20 a 70 USD, in paesi quali il Togo e il Benin. I bambini vengono poi utilizzati a scopi sessuali (vedi sfruttamento sessuale minorile), come tuttofare domestici, o operai in miniere e piantagioni. Il loro prezzo di vendita pu\u00f2 raggiungere i 3.500 USD.\nSimili situazioni si trovano in Sierra Leone e Ghana. Quasi tutti i bambini utilizzati nelle miniere di diamanti illegali in Sierra Leone sono stati rapiti dai paesi vicini, complice anche la situazione di insicurezza che ha caratterizzato la regione fino a poco tempo fa.\nMolte delle prostitute africane\u00a0\u2013 in prevalenza nigeriane - che lavorano sulle strade europee sono state vendute dai familiari o dai capi locali a gruppi di spacciatori, che poi le rivendono alle mafie locali che controllano la prostituzione in Europa.\nAya.\nIn quasi tutti i paesi africani a sud del Sahara esiste il sistema che i swahili chiamano \"aya\". Si tratta di bambine o giovani donne provenienti dalle campagne e che vengono assunte da famiglie di citt\u00e0, dove devono lavorare senza orario o altri diritti per una paga minima (in Kenya questa pu\u00f2 essere inferiore ai venti euro mensili), cibo e alloggio. Queste persone devono spesso subire abusi sessuali e fisici e non hanno diritto di protestare."}
{"id": "1755608", "revid": "84604", "url": "https://it.wikipedia.org/wiki?curid=1755608", "title": "Filler (medicina)", "text": "In medicina estetica i filler sono materiali che vengono iniettati nel derma o nel tessuto sottocutaneo allo scopo di riempire una depressione o di aumentare i volumi. Possono essere transitori, quando il loro effetto cosmetico-clinico cessa dopo qualche tempo, e permanenti, quando rimangono, ove iniettati, per tutta la vita. Tra i pi\u00f9 adoperati vi sono l'acido ialuronico, che \u00e8 uno zucchero presente in tutte le specie animali e che non richiede alcun test prima dell'inoculazione ed il collagene, ambedue considerati filler transitori. Tra i permanenti il pi\u00f9 adoperato \u00e8 la poli-alchil-immide. Esistono anche filler detti \"semipermanenti\" perch\u00e9 a lentissimo riassorbimento (idrossiapatite di calcio). \u00c8 importante segnalare che nessun filler permanente ha ad oggi ottenuto l'approvazione della FDA. In Italia si \u00e8 in attesa di una legge che stabilisca quali siano quelli permessi e quelli vietati e che obblighi alla \"tracciabilit\u00e0 \" dei prodotti utilizzati, ma anche se non ancora obbligatoria essa viene gi\u00e0 adottata da tutti i seri professionisti."}
{"id": "1755611", "revid": "2153076", "url": "https://it.wikipedia.org/wiki?curid=1755611", "title": "One and One", "text": "One and One \u00e8 un brano di musica trance del compositore Robert Miles, terzo singolo estratto dall'album \"Dreamland\". Originariamente scritta per l'artista polacca Edyta G\u00f3rniak, che ha incluso la sua versione di \"One And One\" nel suo album di debutto \"Edyta\", la versione pubblicata per il mercato internazionale figura i vocalizzi della cantante inglese Maria Nayler.\nIl singolo \u00e8 forse il maggior successo di Miles in Italia, dove \u00e8 rimasto al primo posto in classifica per undici settimane consecutive a cavallo fra il 1996 ed il 1997.\nIl video.\nNel video vengono alternate sequenze di Miles che suona la tastiera o di Maria Nayler che canta il brano, ad altre sequenze strutturate come tre microstorie. In tutte e tre le storie, tre giovani rivolgono lo sguardo al cielo e vengono investiti da una forte luce, che sembra farli fluttuare lentamente verso l'alto."}
{"id": "1755614", "revid": "130040", "url": "https://it.wikipedia.org/wiki?curid=1755614", "title": "Giovanni I di Lussemburgo", "text": ""}
{"id": "1755624", "revid": "767487", "url": "https://it.wikipedia.org/wiki?curid=1755624", "title": "Caritate Christi Compulsi", "text": "Caritate Christi Compulsi \u00e8 un'enciclica di papa Pio XI, promulgata il 3 maggio 1932, e dedicata al Cuore di Ges\u00f9, al quale il Pontefice invita a ricorrere per \"\u00ab opporsi con tutte le forze ai mali che opprimono l'intera umanit\u00e0 e a quelli ancora peggiori che la minacciano \u00bb\" e cos\u00ec unire \"\u00ab tutte le forze nostre in un'unica e solida schiera compatta contro le malvagie falangi, nemiche di Dio non meno che del genere umano \u00bb\"."}
{"id": "1755627", "revid": "600229", "url": "https://it.wikipedia.org/wiki?curid=1755627", "title": "Filler (musica)", "text": ""}
{"id": "1755636", "revid": "154326", "url": "https://it.wikipedia.org/wiki?curid=1755636", "title": "Marc-Pierre de Voyer de Paulmy, conte d'Argenson", "text": ""}
{"id": "1755640", "revid": "1870933", "url": "https://it.wikipedia.org/wiki?curid=1755640", "title": "\u00c7etinkaya T\u00fcrk Spor Kul\u00fcb\u00fc", "text": "\u00c7etinkaya T\u00fcrk Spor Kul\u00fcb\u00fc \u00e8 una societ\u00e0 calcistica della Repubblica Turca di Cipro Nord con sede a Nicosia.\nStoria.\nLefko\u015fa T\u00fcrk Spor Kul\u00fcb\u00fc \u00e8 nata nel 1930, ed \u00e8 una delle fondatrici del Campionato di calcio cipriota nel 1934, l'unica squadra turco-cipriota nella lega (con 7 squadre greco-cipriote). Il club si fuse nel 1949 con il \u00c7etinkaya T\u00fcrk Asnaf Oca\u011f\u0131 (fondato nel 1943), cambiando il suo nome in \u00c7etinkaya T\u00fcrk Spor Birli\u011fi.\nDopo la nascita della Federazione calcistica turco-cipriota nel 1955, il club divenne uno dei fondatori del Campionato di calcio di Cipro Nord, gi\u00e0 appannaggio del \u00c7etinkaya in ben 12 occasioni. La squadra vinse, negli anni '50, prima della divisione del paese, anche un campionato cipriota, due coppe e tre supercoppe.\nStrutture.\nStadio.\nLo stadio casalingo \u00e8 il Atat\u00fcrk Stad\u0131 di Nicosia che pu\u00f2 ospitare 28000 persone. Prima del ritiro dal Campionato di calcio cipriota la squadra utilizzava il vecchio Stadio GSP."}
{"id": "1755646", "revid": "339392", "url": "https://it.wikipedia.org/wiki?curid=1755646", "title": "Birinci Lig", "text": ""}
{"id": "1755647", "revid": "1543377", "url": "https://it.wikipedia.org/wiki?curid=1755647", "title": "Unione Ossolana per l'Autonomia", "text": "L'Unione Ossolana per l'Autonomia (\"UOPA\") \u00e8 stato un movimento politico fondato il 27 ottobre 1977 che aveva come obiettivo principale la costituzione di una Regione autonoma a statuto speciale formata dalla Val d'Ossola e dalla Valle Cannobina sul modello della Valle d'Aosta. Il programma del movimento comprendeva anche il risanamento economico, la costruzione di un'autostrada e di uno scalo ferroviario, maggiori investimenti, la creazione di una zona franca, aiuti per le aziende in crisi e la promozione della tradizione culturale ossolana. Tra i primi promotori ci fu Alvaro Corradini.\nStoria.\nNato nel 1977, il movimento and\u00f2 al suo primo congresso a Domodossola nell'aprile del 1978. Nell'ottobre dello stesso anno raccolse circa 55.000 firme per una proposta di legge di iniziativa popolare per istituire la regione autonoma dell'Ossola. Nel 1980 invece si present\u00f2 alle elezioni amministrative locali, ottenendo un ottimo risultato. \nL'UOPA ha pubblicato il periodico \"L'Autonomia\" diretto da Corradini e in seguito da Bruno Salvadori. Tra gli aderenti all'UOPA vi fu anche Umberto Bossi.\nIl partito si sciolse il 16 febbraio 1990, trasformandosi in movimento d'opinione.\nPresupposti storici ed ideologici.\nTra le motivazioni che mossero l'UOPA ad avanzare le sue richieste c'erano la decisione di deviare la superstrada che doveva collegare Genova al Sempione verso Santhi\u00e0 con perdita di importanza del Passo del Sempione nell'ottica degli scambi internazionali e il decentramento e la lontananza da Novara e Torino. L'autonomia era vista dall'UOPA come l'unica strada percorribile per superare questi problemi e risollevare le sorti dell'Ossola.\nDal punto di vista storico la richiesta dell'autonomia pu\u00f2 essere vista come il frutto di antiche aspirazioni e dei privilegi fiscali goduti dagli Ossolani nel medioevo. Pi\u00f9 recentemente le vicende storiche che influenzarono le spinte autonomistiche furono la \"Carta di Chivasso\" del 1943 (che doveva garantire autonomie economiche e culturali per le vallate alpine alla fine della guerra) e soprattutto la Repubblica dell'Ossola.\nIl simbolo.\nIl simbolo dell'UOPA era un camoscio bianco sulla mappa dell'Ossola dipinta di rosso, verde e blu, i colori delle formazioni partigiane che avevano combattuto il nazifascismo in Ossola durante la Resistenza e che, dopo aver cacciato nel settembre 1944 nazisti e repubblichini, avevano istituito una forma di autogoverno della zona libera conosciuta come Repubblica dell'Ossola."}
{"id": "1755655", "revid": "287204", "url": "https://it.wikipedia.org/wiki?curid=1755655", "title": "Sinan Sofuo\u011flu", "text": "Carriera.\nFacente parte di una famiglia di motociclisti (suo fratello Kenan \u00e8 anch'esso pilota professionista ed ha vinto cinque volte il titolo mondiale Supersport), ha iniziato la sua carriera sportiva a 15 anni, per arrivare a vincere un titolo nazionale turco nel 2005.\nIn seguito a questo gli \u00e8 stata offerta la possibilit\u00e0 di debuttare nel motomondiale, grazie ad una wild card in occasione del Gran Premio motociclistico di Turchia 2006; ha gareggiato nella classe 250 alla guida di una Honda RS 250 R del team Wurth Honda BQR, giungendo 19\u00ba al traguardo e non ottenendo pertanto punti validi per le classifiche iridate.\nHa perso la vita il 9 maggio 2008 nel circuito \u201cK\u00f6rfez Pist\u201d di Kocaeli durante un test in vista del campionato turco di motociclismo."}
{"id": "1755662", "revid": "729019", "url": "https://it.wikipedia.org/wiki?curid=1755662", "title": "Metropolitana di Helsinki", "text": "La metropolitana di Helsinki (in finlandese \"Helsingin metro\"; in svedese: \"Helsingfors tunnelbana\") \u00e8 il sistema di metropolitana della capitale della Finlandia, Helsinki. \u00c8 la rete metropolitana pi\u00f9 settentrionale del mondo, ed attualmente \u00e8 l'unica della nazione; il sistema fu aperto al pubblico il 2 agosto 1982, dopo 27 anni di progetti. La metropolitana \u00e8 gestita da Helsingin kaupungin liikennelaitos (HKL).\nIl sistema si sviluppa con un'unica linea che si biforca, e conta 25 stazioni su un percorso di 35 km. Serve principalmente i quartieri di Helsinki Est, ma pu\u00f2 anche essere utilizzata come mezzo di trasporto nelle parti centrali della citt\u00e0. Il numero totale di passeggeri supera i 62 milioni l'anno, secondo le statistiche HKL.\nStoria.\nLa mozione iniziale della costruzione della metropolitana a Helsinki fu effettuata nel settembre 1955. Fu fondato un comitato per lavorare su tale materia, e nel marzo 1963 fu stilato un primo progetto della rete: il sistema suggerito si estendeva per 86,5\u00a0km e comprendeva un totale di 108 stazioni. Questa ipotesi fu rifiutata dopo lunghe discussioni a causa dei costi, e l'assemblea cittadina decise di commissionare solo una linea, da Kamppi a Puotila, ad est della citt\u00e0.\nIl via libera alla costruzione della prima tratta della rete fu dato il 7 maggio 1969, e fu previsto di finire entro il 1977. Il tracciato di prova, tra il deposito di Roihupelto a Herttoniemi fu completato nel 1971; tuttavia, nacquero diversi problemi nella prova, tra cui il deterioramento ed errori nel materiale rotabile, pertanto il sistema non fu inaugurato fino al 1982, cinque anni dopo il previsto.\nIl 1\u00ba giugno 1982 furono aperti al pubblico i tratti di linea testati, ma il sistema non fu inaugurato ufficialmente fino al 2 agosto 1982, 27 anni dopo la mozione iniziale dell'assemblea cittadina. La rete, in origine, contava solo sei stazioni tra Stazione Centrale e It\u00e4keskus, e da allora sono state aggiunta altre 11 stazioni, tra cui una stazione di biforcazione a It\u00e4keskus.\nEspansione della rete.\nDopo decenni di dibattiti e progetti, l'estensione della metropolitana ad ovest (L\u00e4nsimetro) ha ricevuto il via libera.\nLa rete.\nIl sistema della Metropolitana di Helsinki conta attualmente 25 stazioni, poste a forma di Y, in cui la linea centrale corre dal centro cittadino verso i quartieri orientali. La linea si boforca alla stazione It\u00e4keskus; le sei stazioni al centro di Helsinki sono sotterranee, mentre le 11 stazioni orientali sono in superficie.\nI treni della metropolitana si intervallano ogni quattro e cinque minuti, e si alternano in direzione Mellunm\u00e4ki (nord) e in direzione Vuosaari (est). Tutti i treni si fermano ad ogni stazione, e i nomi delle stesse sono annunciati sia in lingua finlandese che in svedese (ad eccezione di Rautatientori, il cui nome \u00e8 annunciato anche in inglese.\nLa metropolitana di Helsinki \u00e8 stata progettata come mezzo di trasporto di massa integrato in una rete multimodale, il che significa che tra le stazioni vi sono collegamenti di autobus che le collegano anche con i quartieri circostanti. Prendere un bus fino alla stazione della metropolitana, \u00e8 spesso l'unico modo per raggiungere il centro cittadino partendo da alcuni quartieri. Ad esempio, a partire dall'inaugurazione della metro, tutte le corse in orario diurno da Laajasalo terminano a Herttoniemi.\nAccesso.\nIl fatto che gran parte delle stazioni sia situata in superficie, rende la rete metropolitana pi\u00f9 accessibile ai passeggeri con problemi di mobilit\u00e0. Non ci sono scale nella gran parte delle stazioni in superficie, e lo spostamento dalla strada fino alla stazione pi\u00f9 essere effettuato tramite scale mobili o ascensori. Anche i treni non presentano barriere architettoniche: non hanno alcun gradino di accesso e le banchine sono sempre allo stesso livello del pavimento dei treni.\nBiglietti.\nI biglietti della metropolitana sono compatibili con le altre forme di trasporto della citt\u00e0 gestite da Helsingin kaupungin liikennelaitos (HKL). Alle macchinette automatiche possono essere acquistati biglietti singoli, ma questo servizio \u00e8 fornito anche tramite SMS. Ogni biglietto pu\u00f2 essere utilizzato anche in caso di trasbordi con altre forme di trasporto nella citt\u00e0, ed \u00e8 valido per un'ora. Sulla metropolitana sono anche validi i pass concessi da HKL o da YTV (Consiglio Metropolitano di Helsinki).\nMateriale rotabile.\nI treni della metropolitana di Helsinki sono tecnologicamente simili a quelli della rete ferroviaria che serve i quartieri settentrionali e occidentali di Helsinki. Lo scartamento \u00e8 di 1524 mm, come in tutta la rete ferroviaria finlandese. L'elettricit\u00e0 utilizzata dai treni della metropolitana \u00e8 a 750 volt DC, fornita tramite la terza rotaia, a lato del tracciato ferroviario.\nSono attualmente in servizio due tipologie di convogli della metropolitana. La serie M100 fu costruita da Str\u00f6mberg all'inizio degli anni ottanta, mentre la nuova serie M200 da Bombardier, ed \u00e8 in uso dal 2001. Nonostante la rete sia stata costruita negli anni settanta e '80, \u00e8 ancora moderna, se comparata ad altri sistemi metropolitani nel mondo.\nLa velocit\u00e0 normale dei convogli \u00e8 di 70 km/h nei tunnel e 80\u00a0km/h nella porzione della linea che si sviluppa in superficie. In corrispondenza degli scambi, la massima velocit\u00e0 \u00e8 di 35\u00a0km/h o 60\u00a0km/h.\nFuturo.\nL'ultimo grande cambiamento al sistema della metropolitana \u00e8 stato il completamento della nuova stazione Kalasatama, tra S\u00f6rn\u00e4inen e Kulosaari. La nuova stazione serve la nuova area \"S\u00f6rn\u00e4istenranta-Hermanninranta\" (Porto Orientale), ex struttura portuale che verr\u00e0 ammodernata quando le sue funzioni verranno spostate al nuovo Porto di Vuosaari, ad est della citt\u00e0. \u00c8 in progetto un'altra nuova stazione a Roihupelto, tra Siilitie e It\u00e4keskus. Questa nuova fermata servir\u00e0 una futura area residenziale, il progetto della quale deve ancora prendere forma.\nLa citt\u00e0 di Helsinki sostiene anche progetti per estendere la metropolitana ai vicini comuni di Espoo ad ovest e Vantaa e Sipoo a nord-est. I comuni stessi non sostengono invece l'idea, e in particolare l'estensione proposta verso Espoo (la cosiddetta \"l\u00e4nsimetro\") ha provocato molte discussioni e scontri politici ad Espoo, oltre che tra questa e Helsinki. Tuttavia, secondo un'indagine condotta nel 2005, il 75% della popolazione di Espoo \u00e8 favorevole all'estensione della rete, e nel settembre 2006 il Consiglio cittadino di Espoo ha deciso di iniziare a costruire la l\u00e4nsimetro. L'estensione \u00e8 prevista per il 2013; attualmente, per raggiungere Espoo, \u00e8 necessario fermarsi con la metropolitana a Kamppi, da dove si deve prendere un bus.\n\u00c8 anche in progetto una seconda linea, da Laajasalo, incrociando Kamppi, verso Pasila, a nord della citt\u00e0, e possibilmente fino all'Aeroporto di Helsinki-Vantaa. Questo progetto \u00e8 gi\u00e0 stato esaminato dall'assemblea cittadina, ma probabilmente non verr\u00e0 costruito prima del 2020; in previsione di questa eventualit\u00e0, comunque, alla stazione Kamppi \u00e8 gi\u00e0 stata costruita la banchina in modo da poter essere convertita in stazione di interscambio.\nIl 17 maggio 2006 il consiglio cittadino di Helsinki ha deciso che i treni attuali, manovrati manualmente, dovranno essere sostituiti da treni automatici, operanti senza manovratori. L'estensione della rete non potr\u00e0 verificarsi finch\u00e9 questo obiettivo non sar\u00e0 raggiunto (la previsione \u00e8 per il 2011).\nStazioni non utilizzate.\nOltre alle stazioni della metropolitana gi\u00e0 operative, il progetto in previsione di eventuali allargamenti della rete ha portato alla costruzione di altre strutture, in caso di necessit\u00e0.\nStatistiche.\nSecondo Helsingin kaupungin liikennelaitos (HKL, Trasporti della Citt\u00e0 di Helsinki), nel rapporto annuale del 2003 la rete metropolitana risult\u00f2 aver sostenuto un traffico di 44,5 milioni di passeggeri, che effettuarono 404,1 milioni di chilometri. I ricavi della divisione metropolitana della HKL furono di 16,9 milioni di euro, con un guadagno di 3,8 milioni.\nLa metropolitana \u00e8 la forma di trasporto pi\u00f9 economica di Helsinki, con un costo di soli 0,032 euro per chilometro per passeggero. La stessa cifra di merito per la seconda forma pi\u00f9 economica, il tram, \u00e8 di 0.211 euro.\nNel 2002, la metropolitana ha utilizzato 39,8 GWh di elettricit\u00e0 (nel 2001 erano 32,2 GWh), il che corrisponde a 0,10 kWh per passeggero per chilometro, ed \u00e8 pi\u00f9 economica rispetto all'energia utilizzata dai tram (0,19 kWh per passeggero per chilometro)."}
{"id": "1755665", "revid": "1833487", "url": "https://it.wikipedia.org/wiki?curid=1755665", "title": "Pampanella (formaggio)", "text": "La pampanella \u00e8 un formaggio fresco, prodotto in Abruzzo in provincia dell'Aquila ed in Puglia nelle province di Taranto, Brindisi e Lecce.\nDescrizione.\nLa \"pampanella\" abruzzese \u00e8 simile al cacioricotta e viene prodotto con latte caprino. Di forma rotonda e privo di crosta, ha un sapore delicato.\nLa \"pampanella\" pugliese \u00e8 un formaggio prodotto sin dal 1700 nelle masserie delle Province di Taranto, Brindisi e Lecce. Pu\u00f2 essere prodotta con latte vaccino o anche misto (vaccino, caprino, ovino). Deve il suo nome al \"pampino\" o \"pampano\", la foglia del fico nel quale era tradizionalmente servita.\nL'attuale metodo di preparazione prevede la pastorizzazione del latte, la coagulazione con caglio naturale alla temperatura di 38 \u00b0C per 20 minuti e la deposizione del coagulo, con una spatola e senza romperlo, su una foglia di fico precedentemente messa a bagno in acqua fresca. Il lattice del fico ha il ruolo di conferire al formaggio il suo caratteristico profumo e un gusto piacevolmente amarognolo e anche di rassodare il coagulo, grazie agli enzimi coagulanti presenti proprio nel lattice del fico."}
{"id": "1755667", "revid": "266080", "url": "https://it.wikipedia.org/wiki?curid=1755667", "title": "Gambero rosso della Louisiana", "text": ""}
{"id": "1755670", "revid": "266080", "url": "https://it.wikipedia.org/wiki?curid=1755670", "title": "Gambero della Louisiana", "text": ""}
{"id": "1755671", "revid": "1543377", "url": "https://it.wikipedia.org/wiki?curid=1755671", "title": "Revisione di cavit\u00e0 uterina", "text": " \nPer revisione di cavit\u00e0 uterina o pi\u00f9 semplicemente dilatazione e raschiamento o dilatazione e curetage, in campo medico, si intende la procedura ginecologica divisa in due fasi:\nProcedimento.\nPrima si inizia la serie dilatativa dove vengono utilizzati diversi dilatatori di misura diversa, per operare progressivamente, in seguito si inserisce il cucchiaio speciale, chiamato curette, che raschia la membrana dell'utero. Il raschiamento per aborto ritenuto o volontario dura circa 15/20 minuti ed \u00e8 eseguito con anestesia totale.\nUtilizzi.\nGli utilizzi di tale operazione sono molteplici:\nUna diversa tipologia di procedura prevede invece l'aspirazione dopo la dilatazione, mentre dopo la sedicesima settimana vengono utilizzate la dilatazione e l'evacuazione o una forma leggermente diversa, la dilatazione e l'estrazione.\nRischi.\nUn rischio per le donne sottoposte a tale operazione \u00e8 la sindrome di Asherman, che \u00e8 stata riscontrata in alcune donne."}
{"id": "1755672", "revid": "767487", "url": "https://it.wikipedia.org/wiki?curid=1755672", "title": "Acerba Animi", "text": "Acerba Animi \u00e8 un'enciclica di papa Pio XI, promulgata il 29 settembre 1932, e dedicata alla difficile situazione della Chiesa cattolica in Messico.\n\u00c8 la seconda enciclica che il Pontefice dedica alla Chiesa messicana dopo l\"'Iniquis Afflictisque\" del 1926. Seguir\u00e0 la \"Firmissimam Constantiam\" del 1937."}
{"id": "1755673", "revid": "508036", "url": "https://it.wikipedia.org/wiki?curid=1755673", "title": "Pampanella (gastronomia)", "text": "La pampanella \u00e8 un piatto tipico molisano, per la precisione di San Martino in Pensilis.\nLa pampanella \u00e8 fatta con la carne di maiale opportunamente speziata con aglio e peperoncino. Dopo la cottura in forno essa si presenta di un rosso vivo, \u00e8 molto morbida e ha un gusto piccante.\nStoria.\nNon si sa molto riguardo alla sua origine, ma il suo nome deriva dalla parola \"p\u00e0mpino\" indicante le foglie dove la carne veniva cotta anticamente; la denominazione esatta sarebbe, infatti, carne di maiale cotta alla pampanella solo di San Martino in Pensilis, i venditori di pampanella, nelle grandi feste locali, sono esclusivamente sanmartinesi. Presumibilmente essa, una volta, veniva prodotta in casa e consumata nel ristretto ambito familiare, poi si inizi\u00f2 a commercializzarla e a venderla nelle feste e sagre paesane locali, nella zona del Basso Molise. Attualmente, ci sono diversi produttori e venditori di questo prodotto nel basso Molise ma i migliori restano esclusivamente quelli di San Martino in Pensilis. Tuttavia la pi\u00f9 antica testimonianza storica documentaria la si ritrova ne \"La fisica appula\" dove si descrive l'antico metodo di cottura nella terra e dove il piatto viene indicato come tipico dei pastori; ancora oggi in alcuni paesi del Gargano la pampanella \u00e8 apprezzata e conosciuta. Questo farebbe pensare ad un prodotto legato alla transumanza, dato che la pampanella (ma il formaggio) esiste anche in Abruzzo.\nPampanella e letteratura.\nIl sanmartinese Domenico Zurro, riconoscendone e apprezzandone la squisitezza, come per un debito di riconoscenza, decise di immortalarla in una composizione, che, sebbene non possa essere considerata alla stregua di una vera e propria poesia, ne offre per\u00f2 un elogio sperticato, riconoscendone tutte le sue qualit\u00e0.\n\"A pambanelle \u00e8 tutte carne de porche,\"\n\"aglie e pepedineje fuorte,\"\n\"dend 'u forne cacce 'u grasse\"\n\"e pijje 'u sapore che nge sta paragone.\"\n\"E come 'na tentazione;\"\n\"pe chi a ssagge a prima vote\"\n\"devende come 'na droghe\"\n\"e no cchi\u00f9 a po' lass\u00e0.\"\n\"A pambanelle \u00e8 'na specialit\u00e0,\"\n\"perci\u00f2 nesciune ci'a po' squerd\u00e0\"\n\"e sole a San Martine a sanne f\u00e0.\"\nIl verso finale \u00e8 esplicativo del fatto che la pampanella nasca proprio in questo paese, perch\u00e9 solo a San Martino la sanno fare (\"sole a San Martine a sanne fa\"), nel senso che ne conoscono gli ingredienti e il modo esatto di prepararla e cuocerla. Altro fatto rilevante \u00e8 che sembra proprio che, come il cioccolato, anche la pampanella crei dipendenza, quasi fosse una droga (\"...come 'na droghe\"). Ricerche sulle pampanella indicano che costa molto, poich\u00e9 fabbricata esclusivamente in Molise, a San Martino. Dunque, pochi se la possono permettere. Nell'800 i baroni pi\u00f9 ricchi la mangiavano a pranzo e a cena, ma non era da offrire agli ospiti, perch\u00e9 era segno di inospitalit\u00e0. I fabbricanti scendevano talvolta a compromessi: barattavano la pampanella per un oggetto caro o prezioso, da rivendere poi ad alto prezzo. Le casalinghe pi\u00f9 povere, che non potevano permettersi la pampanella, chiedevano i compromessi: la pampanella per una cena interamente cucinata. Nel '900 si verific\u00f2 un abbassamento del prezzo: divenne pi\u00f9 comune, ma non ebbe pi\u00f9 quel valore \"inospitale\" e quindi divenne una ottima prelibatezza da offrire agli ospiti."}
{"id": "1755676", "revid": "1870933", "url": "https://it.wikipedia.org/wiki?curid=1755676", "title": "G\u00f6nyeli Spor Kul\u00fcb\u00fc", "text": "Il G\u00f6nyeli Spor Kul\u00fcb\u00fc \u00e8 una societ\u00e0 calcistica di G\u00f6nyeli, distretto di Nicosia Nord. Milita nella Birinci Lig, la massima divisione del campionato nazionale.\nI colori sociali sono il rosso e il bianco.\nStadio.\nLe partite casalinghe si disputano al \"G\u00f6nyeli Ali Naci Karacan Stad\u0131\".Chiamato cos\u00ec in onore del giornalista Ali Naci Karacan."}
{"id": "1755677", "revid": "78273", "url": "https://it.wikipedia.org/wiki?curid=1755677", "title": "Frequenza angolare", "text": ""}
{"id": "1755681", "revid": "101175", "url": "https://it.wikipedia.org/wiki?curid=1755681", "title": "Shi Zhao Huang", "text": "Carriera.\nInizia la sua carriera nel 2000 nelle gare nazionali per moto di piccola cilindrata (125GP e 150cm\u00b3 derivate dalla serie), per poi passare, nel 2003, al campionato nazionale 250GP.\nPer quanto riguarda le sue apparizioni nelle gare del motomondiale, ha accumulato 3 presenze in anni diversi, sempre nella classe 250 e in sella ad una Yamaha, senza riuscire a conquistare punti nella classifica generale pur essendo sempre arrivato al traguardo.\nIl debutto \u00e8 avvenuto in occasione del Gran Premio motociclistico della Malesia 2003 e le successive partecipazioni, come wild card, sono state in occasione dei Gran Premio motociclistico di Cina, edizioni del 2005 e 2006.\nDal 2008 \u00e8 impegnato nel campionato nazionale per moto di 600\u00a0cm\u00b3 derivate dalla serie. Nel 2010 \u00e8 stato il vincitore (a bordo di una Yamaha R6) del titolo nazionale Supersport 600, massima categoria del campionato motociclistico cinese dell'epoca, precedendo il compagno di squadra Jin Xiao."}
{"id": "1755682", "revid": "228587", "url": "https://it.wikipedia.org/wiki?curid=1755682", "title": "Gebre Mesqel Lalibela", "text": "Secondo Taddesse Tamrat, era il figlio di Jan Sejum e fratello di Kedus Harbe. La tradizione afferma che regn\u00f2 per 40 anni. Secondo Getachew Makonnen Hasen, il suo regno copr\u00ec un periodo di tempo che va dal 1181 al 1221. [2] Egli \u00e8 conosciuto come il re che ha costruito e commissionato le chiese monolitiche di Lalibela.\nFu membro della dinastia Zagu\u00e8 ed \u00e8 venerato come santo dalla Chiesa ortodossa etiopica.\nBiografia.\nSecondo la tradizione, nacque nell'antica citt\u00e0 Adefa o Roha, che in seguito assunse il suo nome, divenendo l'attuale Lalibela. Si narra che quando venne alla luce fu circondato da uno sciame di api; sua madre lo ritenne un segno premonitore del suo futuro destino come imperatore dell'Etiopia. Per questo lo soprannomin\u00f2 \"Lalibel\u00e0\".Diventato adulto, and\u00f2 in esilio a causa dell'ostilit\u00e0 dello zio Tatadim e del fratello allora re Kedus Harbe, oltre al tentativo di avvelenamento da parte della sorellastra, ma alla fine spodest\u00f2 il fratello ed ottenne il trono. Taddesse Tamrat sospetta che sal\u00ec al potere con la forza delle armi.\nSi narra, inoltre, che Lalibel\u00e0, dopo aver visto Gerusalemme cerc\u00f2 di edificarne copia nel suo regno, adattandola a capitale; pertanto inizi\u00f2 a commissionare e a costruire diverse chiese interamente scavate nella roccia.\nFu cos\u00ec edificato il complesso di Lalibel\u00e0, che divenne una meta di pellegrinaggio in alternativa per i cristiani rispetto a Gerusalemme. Molte caratteristiche della citt\u00e0 hanno infatti nomi biblici, tra cui il fiume conosciuto come il Giordano. Il centro costruito dal sovrano rimase sede degli imperatori per gran parte del XIII secolo.\nDettagli sulla costruzione delle 11 chiese monolitiche di Lalibela sono andati perduti. Pi\u00f9 tardi \"Gadla Lalibela\" in una agiografia del re, afferma di aver scolpito queste chiese in pietra con il solo aiuto degli angeli. \nLa regina Masqal Kibra (di cui parlano diverse fonti ancora conservate) indusse l'Abuna Mikael a fare di suo fratello Hirun vescovo e pochi anni egli lasci\u00f2 l'Etiopia per l'Egitto, lamentando che l'ecclesiastico aveva usurpato la sua autorit\u00e0. Un'altra fonte sostiene che convinse re Lalibela ad abdicare a favore del nipote Na'akueto La'ab, ma dopo 18 mesi di malgoverno del nipote Lalibela riprese il trono. Taddesse Tamrat sospetta che la fine del regno di Lalibela in realt\u00e0 non fu in un clima disteso e sostenne che ci fu una breve usurpazione di Na'akueto La'ab, il cui regno termin\u00f2 dal figlio di Lalibela, Yetbarak.\nGetachew Mekonnen ha delle prove che una delle chiese rupestri, Beta Abba Libanos venne costruita come un memoriale per Lalibela dopo la sua morte. \nA differenza degli altri re Zagwe, un numero considerevole di materiale scritto \u00e8 sopravvissuto sul suo regno, oltre al \"Gadla Lalibela.\" Un'ambasciata dal Patriarca di Alessandria ha visitato la corte di Lalibela intorno 1210, e hanno lasciato un resoconto di lui e Na'akueto La'ab e Yetbarak. Lo studioso italiano Carlo Conti Rossini ha anche curato e pubblicato dei libri parlano del suo regno."}
{"id": "1755688", "revid": "1566286", "url": "https://it.wikipedia.org/wiki?curid=1755688", "title": "Erich Kunz", "text": "Biografia.\nErich Kunz ha studiato a Vienna con Lierhammer e Duhan, e fece il suo debutto in fase Opava, come \"Osmin\" in Il ratto dal serraglio, nel 1933. Poi intraprese la carriera da baritono. Il suo debutto come baritono avvenne alla Staatsoper di Vienna nel 1940, dove si \u00e8 stabilito rapidamente come grande interprete di Richard Strauss e Richard Wagner, ma in particolare come uno specialista di Wolfgang Amadeus Mozart in ruoli di baritono buffo come \"Figaro\", \"Leporello\", \"Guglielmo\", \"Papageno\", ruolo che ha anche cantato al Aix-en-Provence Festival. Egli ha fatto dei clienti presso le apparenze all'Opera di Parigi, e ha cantato al Metropolitan Opera di New York negli anni 1952-1954. Egli era ancora sul palco Opera di Stato di Vienna, fino alla fine degli anni '80. Erich Kunz divenne poi divenne il pi\u00f9 famoso e il pi\u00f9 popolare fra tutti i suoi colleghi baritoni buffi (lui e Walter Berry). Erich Kunz si trova sepolto in onorario dedicato a Vienna, allo Zentralfriedhof (Gruppo 40, numero 174).\nDiscografia.\nLe nozze di Figaro: Figaro\nDon Giovanni: Leporello\nCos\u00ec fan tutte: Guglielmo\nDie Zauberfl\u00f6te: Papageno\nDie Zauberfl\u00f6te: Secondo Sacerdote\nDer barbier von Seville: Bartolo\nDer Rosenkavalier: Faninal\nFalstaff: Pistola\nDie Meistersinger von N\u00fcrnberg: Beckmesser\nEine Nacht in Venedig (operetta): Delacqua\nDie Fledermaus: Frank "}
{"id": "1755692", "revid": "767487", "url": "https://it.wikipedia.org/wiki?curid=1755692", "title": "Dilectissima Nobis", "text": " Dilectissima Nobis \u00e8 un'enciclica di papa Pio XI, promulgata il 3 giugno 1933, e dedicata alla violenta persecuzione a cui era sottoposta la Chiesa cattolica in Spagna. Il Pontefice critica la nuova legislazione spagnola, in particolare "}
{"id": "1755693", "revid": "767487", "url": "https://it.wikipedia.org/wiki?curid=1755693", "title": "They Can't Take That Away from Me", "text": "They Can't Take That Away from Me \u00e8 una canzone di George e Ira Gershwin, inserita nel musical \"Shall We Dance\" del 1937 e eseguita da Fred Astaire. Il 14 giugno dello stesso anno la incise accompagnato da Johnny Green.\nIl brano.\nLa canzone, cantata per la prima volta da Fred Astaire ad una silenziosa Ginger Rogers sul ponte di una nave, parla ovviamente d'amore. Il brano afferma ripetutamente che, anche se l'amore ci \u00e8 portato via fisicamente, nessuno potr\u00e0 toglierci il ricordo (\"they can't take that away from me\").\nL'introduzione della canzone cita esplicitamente \"The Song Is Ended (But the Melody Lingers On)\" di Irving Berlin.\nCinema.\nIl brano \u00e8 inserito nella colonna sonora dei film \"Pene d'amore perdute\" e \"Ti va di ballare?\""}
{"id": "1755700", "revid": "149587", "url": "https://it.wikipedia.org/wiki?curid=1755700", "title": "Giacomense", "text": ""}
{"id": "1755703", "revid": "767487", "url": "https://it.wikipedia.org/wiki?curid=1755703", "title": "Crash Test 02", "text": "Crash Test 02 \u00e8 il secondo album dei Bloom 06, pubblicato il 23 maggio 2008."}
{"id": "1755704", "revid": "78273", "url": "https://it.wikipedia.org/wiki?curid=1755704", "title": "Dajuan Marquett Wagner", "text": ""}
{"id": "1755705", "revid": "15892607", "url": "https://it.wikipedia.org/wiki?curid=1755705", "title": "DaJuan Wagner", "text": ""}
{"id": "1755706", "revid": "180972", "url": "https://it.wikipedia.org/wiki?curid=1755706", "title": "San Domenico Savio", "text": ""}
{"id": "1755712", "revid": "101175", "url": "https://it.wikipedia.org/wiki?curid=1755712", "title": "Gran Premio motociclistico di Cina", "text": "Il Gran Premio di Cina \u00e8 stata una delle prove che componevano il motomondiale. Essa si \u00e8 svolta dal 2005 al 2008 sempre sul circuito di Shanghai."}
{"id": "1755717", "revid": "15892685", "url": "https://it.wikipedia.org/wiki?curid=1755717", "title": "Best baller in the world", "text": ""}
{"id": "1755721", "revid": "15892714", "url": "https://it.wikipedia.org/wiki?curid=1755721", "title": "Miglior giogador de basket del mondo", "text": ""}
{"id": "1755723", "revid": "767487", "url": "https://it.wikipedia.org/wiki?curid=1755723", "title": "Sergio Domini", "text": "Carriera.\nAcquistato da Paolo Mazza per la sua SPAL, venne mandato in prestito fra i dilettanti all'Argentana e ceduto successivamente in Serie C2 alla Rondinella. Milit\u00f2 in vari club italiani: , , (che lo acquista per 1,8 miliardi di lire, rientrando nella trattativa per Ruggiero Rizzitelli) , , Brescia e giocando in Serie A e Serie B.\nChiuse la carriera in Romagna, a Lugo, vestendo la maglia del Baracca Lugo fino a 35 anni."}
{"id": "1755734", "revid": "61146", "url": "https://it.wikipedia.org/wiki?curid=1755734", "title": "Claudio Vandelli (ciclista)", "text": ""}
{"id": "1755749", "revid": "481666", "url": "https://it.wikipedia.org/wiki?curid=1755749", "title": "George London", "text": "Dopo aver fatto molti concerti con il tenore Mario Lanza e il soprano Francesca Yeend come parte del Bel Canto Trio nel 1947-48, London \u00e8 stato assunto dalla Staatsoper di Vienna, con il quale ha segnato il suo primo grande successo nel 1949 poi ha debuttato con la Metropolitan Opera di New York, nel 1951. \nNel corso della sua carriera, nel 1956, apparve come \"Scarpia\" nella versione ridotta del II atto della \"Tosca\", di fronte a Maria Callas, condotta da Dimitri Mitropoulos.\nNel 1971, London ha stabilito il \"George London Foundation\" per i cantanti, che fornisce sovvenzioni a favore di giovani cantanti lirici nelle prime fasi della loro carriera. Dal 1975 al 1980 \u00e8 stato direttore generale della Washington Opera (pi\u00f9 tardi il Washington National Opera)."}
{"id": "1755751", "revid": "116495966", "url": "https://it.wikipedia.org/wiki?curid=1755751", "title": "Cronaca rosa", "text": "La cronaca rosa \u00e8 un genere giornalistico derivato dalla letteratura rosa. Rientrano in questo campo le vicende private che accadono in ambito sentimentale e amoroso, finalizzate a stimolare la curiosit\u00e0 di chi legge o ascolta la notizia.\nDescrizione.\nNei quotidiani, il settore costituiva uno dei settori della cronaca cittadina (ripartita in bianca, rosa e nera) e pertanto se ne occupavano i redattori ordinari. All'inizio del Novecento, quando nacque, il genere era molto ristretto e comprendeva solo le vicende private delle famiglie aristocratiche e dell'alta societ\u00e0 in genere. Nel dopoguerra la cronaca rosa si \u00e8 allargata ai divi del cinema. La crisi petrolifera del 1973 ha segnato, con il definitivo tramonto del boom economico, la fine di alcuni modelli imitativi che, per tutto il Novecento, avevano occupato le pagine della Cronaca rosa e fatto la fortuna di molti periodici a larga diffusione (ad esempio, Oggi, Gente, Epoca).\nOggi la cronaca rosa riguarda, oltre agli attori, anche i cantanti, i personaggi della televisione ed i campioni dello sport e mira ad avere il riscontro di un enorme interesse da parte del pubblico, anche se questo non necessariamente comporta un aumento di popolarit\u00e0 dei personaggi coinvolti e un conseguente incremento della loro visibilit\u00e0 mediatica. Molto di frequente, infatti, si ha l'effetto contrario: i personaggi pubblici coinvolti in scoop, non sempre credibili ma spesso ingigantiti o scritti a tavolino, finiscono per avere una caduta di popolarit\u00e0 e di immagine nei confronti del pubblico, dei media e della critica.\nNei quotidiani, le notizie di cronaca rosa non vengono pi\u00f9 confinate nelle pagine della cronaca cittadina, ma occupano un loro spazio nelle pagine di cronaca nazionale. Si parla di \u00abstampa scandalistica\u00bb quando l'esagerazione di eventi e notizie \u00e8 lo scopo principale di una pubblicazione periodica. La cronaca rosa \u00e8 scoraggiata da un folto gruppo di giornalisti ed esperti in comunicazione, in quanto classificata come deformazione dell'informazione, per via della voluta poca attendibilit\u00e0.\nStampa rosa in Italia.\nEsistono settimanali italiani specializzati nel genere:\nTra le trasmissioni televisive:\nTra le trasmissioni radiofoniche:\nTra i siti web:\nLa \u00abstampa rosa\u00bb raggiunge elevate tirature pubblicando notizie scandalistiche vere, presunte o addirittura inventate totalmente, corredate dalle foto dei molti paparazzi che, allo scopo, pedinano i divi e le stelle dello spettacolo. Spesso i pedinamenti sono finti e pattuiti, in quanto i giornalisti costruiscono a priori storie inventate di sana pianta, il pi\u00f9 delle volte di comune accordo con il personaggio coinvolto e il suo entourage (che sono accondiscendenti anche a realizzare, ad arte, le foto e i filmati che provano la notizia), nel tentativo di aumentare la notoriet\u00e0 dello stesso e le opportunit\u00e0 di ingaggio, nonch\u00e9 di favorire gli introiti dei giornali e dei siti Internet che ospitano la notizia e, non per ultimo, migliorare la figura professionale dello stesso giornalista che riporta la notizia .\nI giornalisti liberi (\"free lance\"), cio\u00e8 coloro che vivono delle notizie che si procurano personalmente, cercano di conquistare le esclusive per rivenderle al miglior prezzo ai giornali. La maggior parte di loro si occupa di cronaca nera (fatti di sangue), rosa (scandali) e locale (incidenti, disastri). \nTale metodo di lavoro si presta ad essere svolto anche sotto forma ricattatoria e scandalistica.\n\"Gossip\" e cronaca rosa.\nOggi il termine \"cronaca rosa\" viene spesso sostituito dalla parola inglese \"gossip\", specie nella sua versione pi\u00f9 scandalistica e impertinente. Il termine inglese significa \"chiacchiera\", \"pettegolezzo\", cio\u00e8 una maniera di passare il tempo tra amici o vicini di casa; come genere giornalistico si usa nella frase \"gossip column\" (\"rubrica di gossip\")."}
{"id": "1755755", "revid": "399", "url": "https://it.wikipedia.org/wiki?curid=1755755", "title": "Provola dei Nebrodi", "text": "La Provola dei Nebrodi \u00e8 un formaggio e prodotto tipico siciliano. Rientra nell'elenco dei prodotti agroalimentari tradizionali (PAT) stilato dal ministero delle politiche agricole e forestali (Mipaaf).\nCaratteristiche.\nLa provola dei Nebrodi \u00e8 un caciocavallo prodotto con latte vaccino crudo e caglio d'agnello o di capretto. \u00c8 un formaggio a pasta filata famoso per la sua dimensione che lo porta a raggiungere i quattro o anche cinque chilogrammi di peso.. Altra caratteristica singolare \u00e8 il fatto che sia l'unica provola che subisce un processo di stagionatura. Oltre che come formaggio da tavola, \u00e8 anche utilizzato nella preparazione di diversi piatti tipici locali.\nHa la classica forma del caciocavallo. La provola dei Nebrodi ha una crosta liscia e lucida, di colore giallo paglierino tendente all'ambrato. La pasta bianca tendente al paglierino \u00e8 di consistenza morbida e compatta. Il sapore varia dal dolce lievemente acidulo al piccante in base al grado di stagionatura.\nProduzione.\nSi produce coagulando il latte con il caglio. La cagliata successivamente viene filata gettandovi sopra acqua calda. Prima della filatura la pasta \u00e8 manipolata a lungo dal casaro con una tecnica simile a quella usata dai panettieri per impastare il pane. Grazie a questa lunga manipolazione il formaggio durante il consumo tende a sfogliarsi in bocca. La salatura avviene in salamoia satura. Richiede una stagionatura di almeno dieci giorni e fino a un mese per il \"fresco\", tre o quattro mesi per il \"semistagionato\", oltre per lo \"stagionato\".\nTalvolta all'interno della provola dei Nebrodi viene inserito un limone intero o del burro.\nZone di produzione.\nLa produzione della provola dei Nebrodi nacque originariamente nella zona di Floresta per poi diffondersi in tutto il territorio dei monti Nebrodi, nella citt\u00e0 metropolitana di Messina. La zona di produzione include i comuni di Alcara Li Fusi, Basic\u00f2, Bronte, Capizzi, Castel di Lucio, Castell'Umberto, Cesar\u00f2, Floresta, Maniace, Montalbano Elicona, Mistretta, Patti, Randazzo, San Fratello, San Teodoro, Tortorici, Ucria e in misura minore altri paesi della zona.\nSagre.\nAlla provola sono dedicate alcune sagre che si svolgono prevalentemente nel periodo estivo. Le due pi\u00f9 note sono a Castel di Lucio il 17 agosto e a Basic\u00f2 il 19 agosto. la sagra della \"provola Basicotana\"."}
{"id": "1755760", "revid": "1543377", "url": "https://it.wikipedia.org/wiki?curid=1755760", "title": "Doppia esposizione (romanzo)", "text": "Doppia esposizione \u00e8 un romanzo scritto dallo scrittore e saggista canadese Gaetan Brulotte e pubblicato in Canada nel 1979. L'autore descrive, attraverso il suo doppio, ci\u00f2 che accedeva negli anni settanta del XX secolo in Canada dove Istituti psichiatrici praticavano la castrazione come pena nel caso di crimini a sfondo sessuale o di sessualit\u00e0 non conformi. Il romanzo \u00e8 stato riadattato per la televisione e il cinema ed \u00e8 stato tradotto in inglese, serbo, spagnolo e italiano. Rientra nella selezione dei migliori cento romanzi del Qu\u00e9bec. In Canada, ha vinto il Premio Robert-Cliche nel 1979. In Italia \u00e8 stato presentato per la prima volta a Roma il 4 giugno 2008 con la presenza dell'autore.\nTrama.\nIn \"Doppia esposizione\" (\"L'Emprise\"), romanzo la cui prima edizione risale al 1979, uno scrittore segue un emarginato esibizionista che vagabonda per le strade del suo quartiere e che lo interessa come possibile personaggio di un suo romanzo. Vuole sapere tutto su di lui e spinge la sua inchiesta fino a spossessarlo. L'autore esamina qui i rapporti etici tra lo scrittore e i suoi oggetti di ricerca, che sono degli esseri umani, come anche i rapporti tra l'individuo e la societ\u00e0. Pi\u00f9 precisamente, si chiede fin dove possa arrivare la societ\u00e0 nelle sue volont\u00e0 di censura della sessualit\u00e0 degli individui che non sono conformi alla norma: in questo caso l'esibizionismo.\nCi\u00f2 lo ha condotto alle seguenti domande: \nCritica.\nLa critica ha accolto questo romanzo nei seguenti termini: \u201cuna grande romanzo\u201d, \u201cun successo\u201d, \u201csensazionale\u201d, \u201copera fortemente originale\u201d, \u201croba di un vero scrittore\u201d, \u201ctra i cinque o sei migliori romanzi della produzione letteraria\u201d, \u201ctra i migliori della produzione quebecchese\u201d, \u201crelativismo caustico e di buona qualit\u00e0\u201d, \u201csapientemente scritto\u201d, \u201cben strutturato\u201d, \u201cun libro la cui trama strana e tra le meglio costruite lascia impressionati\u201d, \u201csenso dell'osservazione poco comune\u201d, \u201cuno degli scrittori importanti della sua generazione\u201d, \u201cnotevole rabdomante delle profondit\u00e0 dell'animo umano\u201d, \u201cdi una eleganza e di una dignit\u00e0 ineguagliabili\u201d."}
{"id": "1755763", "revid": "339392", "url": "https://it.wikipedia.org/wiki?curid=1755763", "title": "Villa san Giovanni MM", "text": ""}
{"id": "1755765", "revid": "767487", "url": "https://it.wikipedia.org/wiki?curid=1755765", "title": "Tian Han", "text": "Nativo di Changsha, nella provincia di Hunan, Ti\u00e1n H\u00e0n diede un importante contributo allo sviluppo del teatro cinese moderno e all'opera cinese. \u00c8 noto soprattutto per aver scritto i versi dell'inno nazionale della Repubblica Popolare Cinese, la \"Marcia dei Volontari\" (\u4e49\u52c7\u519b\u8fdb\u884c\u66f2 Y\u00ecy\u01d2ngj\u016bn J\u00ecnx\u00edngq\u01d4).\nBiografia.\nDurante il Movimento del 4 maggio 1919, Ti\u00e1n H\u00e0n divenne celebre per le attivit\u00e0 anti-imperialiste e contro l'ingiustizia del sistema sociale cinese condotte dal circolo artistico da lui fondato. \nDi ritorno dal Giappone, nel 1921 fond\u00f2 con Gu\u014d M\u00f2ru\u00f2 (1892-1978) l'associazione letteraria \"Creazione\" (\u521b\u9020\u793e Chu\u00e0ng z\u00e0o sh\u00e8). Paladino della riforma del teatro in senso modernista, si oppose tuttavia alla corrente di pensiero condivisa da molti uomini di teatro dell'epoca, come Lu Xun, che volevano decretare la fine delle forme tradizionali di teatro cinese.\nNel 1928 fond\u00f2 la \"Societ\u00e0 della Cina Meridionale\" (\u5357\u56fd\u793e N\u00e1n Gu\u00f3 Sh\u00e8), una compagnia di teatro moderno, alle cui attivit\u00e0 parteciparono numerosi importanti uomini di teatro come Ouyang Yuqian e Zhou Xinfang, e che gir\u00f2 molte citt\u00e0 della Cina prima di essere sciolta dal governo con l'accusa di attivit\u00e0 sovversive In questo periodo scrisse una delle sue opere pi\u00f9 celebri, \"La morte di un famoso attore d'opera\" (\u540d\u4f18\u4e4b\u6b7b M\u00edng y\u014du zh\u012b s\u01d0) (1929), ispirata alla storia vera di un attore dell'opera cinese e della sua ricerca dell'arte in un mondo ostile.\nNel 1932 ader\u00ec al Partito Comunista Cinese e divenne una delle figure pi\u00f9 importanti del teatro e del cinema rivoluzionario. \nDopo l'avvento della Repubblica Popolare Cinese ricopr\u00ec incarichi ufficiali, pur continuando la sua attivit\u00e0 di drammaturgo e scrittore. Nel 1950 entr\u00f2 a far parte del Comitato del Ministero della Cultura per il Miglioramento del Teatro Musicale (\u6587\u5316\u90e8\u620f\u66f2\u6539\u8fdb\u59d4\u5458\u4f1a W\u00e9nhu\u00e0b\u00f9 X\u00ecq\u01d4 G\u01ceij\u00ecn W\u011biyu\u00e1nhu\u00ec) e nel 1952 partecip\u00f2, con M\u00e9i L\u00e1nf\u0101ng, Cheng Yanqiu, Ma Shaopo e Lao She, al gruppo di otto membri creati dal Ministero della Cultura per la revisione e la definizione delle opere tradizionali\nNel 1958 scrisse quella che \u00e8 considerata la sua opera migliore, \"Gu\u0101n H\u00e0nq\u012bng\" (\u5173\u6c49\u537f), ispirata alla vita del drammaturgo Guan Hanqing vissuto nel XIV secolo, durante la dinastia Yuan. Caduto in disgrazia durante il periodo della Rivoluzione Culturale, Ti\u00e1n H\u00e0n fu perseguitato come \"contro-rivoluzionario\" e mor\u00ec tragicamente nel 1968."}
{"id": "1755768", "revid": "1870933", "url": "https://it.wikipedia.org/wiki?curid=1755768", "title": "Ma\u011fusa T\u00fcrk G\u00fcc\u00fc Spor Kul\u00fcb\u00fc", "text": "Ma\u011fusa T\u00fcrk G\u00fcc\u00fc Spor Kul\u00fcb\u00fc \u00e8 una societ\u00e0 calcistica di Cipro Nord con sede a Famagosta. I colori sociali sono il giallo e il verde. Disputa le partite interne nel Dr. Faz\u0131l K\u00fc\u00e7\u00fck Stad\u0131."}
{"id": "1755770", "revid": "322321", "url": "https://it.wikipedia.org/wiki?curid=1755770", "title": "Arcidiocesi di Leontopoli di Augustamnica", "text": "Larcidiocesi di Leontopoli di Augustamnica () \u00e8 una sede titolare della Chiesa cattolica.\nStoria.\nLeontopoli, identificata con Tell el-Mogdam, 30 km. a nord di Athribis nel delta del Nilo, \u00e8 un'antica sede metropolitana della provincia romana dell'Augustamnica nel patriarcato di Alessandria. Questa localit\u00e0 deve essere distinta da quella omonima identificata con Tell el-Jahndija circa 30 km dal Cairo e 20 km dall'antica Eliopoli.\nDiversi sono gli arcivescovi noti di questa sede, attestata a partire dal IV secolo. Il primo arcivescovo noto \u00e8 Amos, il cui nome appare in una lista di vescovi che avevano aderito allo scisma meleziano (circa 327). Segue l'arcivescovo Timoteo, documentato da un papiro datato verso la met\u00e0 del IV secolo. Il nome di Ischirione di Leontopoli si trova tra i sottoscrittori della formula di fede dei sostenitori di Marcello di Ancira nel 375. I tre metropoliti successivi, Metrodoro, Gennaro e Teodoro, presero parte ai concili ecumenici dell'epoca, ossia Efeso nel 431, Calcedonia nel 451 e Costantinopoli nel 553.\nMichel Le Quien assegna alla provincia ecclesiastica di Leontopoli le seguenti diocesi suffraganee: Atribi, Babilonia, Bubasti, Farbeto, Eliopoli, Senai Mandron e Achaia. A queste sedi, l\"Index sedium titularium\" aggiunge le diocesi di Clisma, Felbes e Arabia.\nDopo la conquista araba dell'Egitto, il nome di Leontopoli cadde in disuso e la citt\u00e0 prese il nome di Naithu o Natu. Distrutta nel 725/726, i vescovi trasferirono la loro sede nella vicina Sahragt, dove la Chiesa copta ha continuato ad avere propri vescovi fino al XX secolo.\nDal XIX secolo Leontopoli di Augustamnica \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 30 settembre 1970."}
{"id": "1755772", "revid": "29244", "url": "https://it.wikipedia.org/wiki?curid=1755772", "title": "Odrade", "text": ""}
{"id": "1755773", "revid": "767487", "url": "https://it.wikipedia.org/wiki?curid=1755773", "title": "Tat'jana Ove\u010dkina", "text": "Ha vinto due medaglie d'oro alle olimpiadi con la nel 1976 e nel 1980, oltre a un campionato del mondo (1975) e sei europei. Oggi \u00e8 a capo del programma di sviluppo del basket russo.\nCarriera.\nNonostante un brutto incidente l'avesse costretta - all'et\u00e0 di sette anni - ad un anno di ospedale, Tat'jana Kabaijeva esord\u00ec a 16 anni nella Dinamo Mosca, mettendosi tanto in luce da divenire - tre anni pi\u00f9 tardi - la capitana della nazionale a 19 anni.\nCon la nazionale sovietica vinse tutto: due medaglie d'oro olimpiche (Montr\u00e9al 1976 e Mosca 1980), una mondiale (1975), sei europee (consecutivamente, dal 1970 al 1980) ed un'Universiade (1977). Con la maglia della nazionale non perse mai un incontro internazionale ufficiale.\nSpos\u00f2 il calciatore Mikhail Ove\u010dkin, da cui ha avuto due figli, uno dei quali, Aleksandr Ove\u010dkin, \u00e8 divenuto una stella dell'hockey su ghiaccio."}
{"id": "1755782", "revid": "767487", "url": "https://it.wikipedia.org/wiki?curid=1755782", "title": "Michele De Nadai", "text": "Carriera.\nIn carriera ha totalizzato 83 presenze e 4 reti in Serie A con le maglie di (con cui ha realizzato una rete all'esordio in massima serie, il 2 maggio 1976, nell'unica sua presenza in campionato coi rossoneri) e , con cui ha vinto due Coppe Italia consecutive (nelle edizioni 1979-1980 e 1980-1981).\nHa inoltre disputato quattro campionati di Serie B nelle file di , e , per complessive 103 presenze e 8 reti fra i cadetti, conquistando la promozione in massima serie con la Lazio nell'annata 1982-1983."}
{"id": "1755784", "revid": "339392", "url": "https://it.wikipedia.org/wiki?curid=1755784", "title": "Tatiana Ovechkina", "text": ""}
{"id": "1755795", "revid": "72396", "url": "https://it.wikipedia.org/wiki?curid=1755795", "title": "Buckminster Fuller", "text": ""}
{"id": "1755806", "revid": "1870933", "url": "https://it.wikipedia.org/wiki?curid=1755806", "title": "Binatl\u0131 Y\u0131lmaz Spor Kul\u00fcb\u00fc", "text": "Binatl\u0131 Y\u0131lmaz Spor Kul\u00fcb\u00fc \u00e8 una societ\u00e0 calcistica di Cipro del Nord con sede a G\u00fczelyurt.\nColori sociali.\nI colori sociali sono il giallo e il verde.\nStadio.\nLo stadio casalingo \u00e8 lo Zafer Stad\u0131, con una capienza di circa persone."}
{"id": "1755807", "revid": "142136", "url": "https://it.wikipedia.org/wiki?curid=1755807", "title": "Hard candy", "text": ""}
{"id": "1755814", "revid": "122490242", "url": "https://it.wikipedia.org/wiki?curid=1755814", "title": "Gran Premio d'Austria 1977", "text": "Il Gran Premio d'Austria 1977 \u00e8 stata la dodicesima prova della stagione 1977 del Campionato mondiale di Formula 1. Si \u00e8 corsa domenica 14 agosto 1977 sull'\u00d6sterreichring. La gara \u00e8 stata vinta dall'australiano Alan Jones, su Shadow-Ford Cosworth; per il vincitore si tratt\u00f2 del primo successo in carriera. Per la Shadow la vittoria fu l'unica nella storia del mondiale. Jones ha preceduto sul traguardo l'austriaco Niki Lauda su Ferrari e il tedesco Hans-Joachim Stuck su Brabham-Alfa Romeo.\nVigilia.\nSviluppi futuri.\nVenne resa nota una prima bozza di calendario per la stagione . Il calendario era sostanzialmente identico a quello del 1977, con la gara del Giappone confermata ad aprile. L'unica incertezza riguardava la trasferta nordamericana a conclusione del campionato, con la possibilit\u00e0 che tale gara venisse disputata in Canada oppure negli Stati Uniti, pur essendo confermata la gara a Long Beach a marzo. La tenuta di quest'ultima prova veniva messa in dubbio dalle perdite che gli organizzatori avevano subito nelle prime due edizioni. Successivamente per\u00f2 la firma di contratto con la CBS per la trasmissione del gran premio consent\u00ec di trovare nuove risorse.\nAspetti tecnici.\nIl tracciato venne ulteriormente modificato, a seguito dell'incidente mortale subito dal pilota Mark Donohue nel corso del \"warm up\" del GP del 1975. Dopo le modifiche dell'edizione del 1976 venne inserita una chicane \"(Hella Licht)\" al posto della prima curva, la \"V\u00f6st-H\u00fcgel\", che allung\u00f2 il circuito fino a 5.942 metri. La Wolf impieg\u00f2 nuovamente la WR3.\nAspetti sportivi.\nLa Shadow allontan\u00f2 Riccardo Patrese, per il mancato arrivo dei fondi promessi dal finanziere italiano Franco Ambrosio. Il padovano venne sostituito da Arturo Merzario, grazie all'intercessione di Ecclestone. Bernie Ecclestone promise inoltre a Merzario l'iscrizione all'Associazione dei costruttori per il qualora il comasco avesse voluto far esordire una sua vettura. Si rivide la \"British Formula 1 Racing Team\", con una March per Brian Henton mentre non si presentarono, pur iscritti, la Stanley-BRM di Teddy Pilette, la RAM Racing/F&amp;S Properties con Boy Hayje, la Renault e l'Apollon. Ian Ashley, che mancava dal Gran Premio del Brasile 1976, corso con la Stanley-BRM, trov\u00f2 un ingaggio sulla terza Hesketh mentre l'austriaco Hans Binder, che a inizio stagione aveva corso con la Surtees, prese il posto di Hans Heyer all'ATS. Venne messa in dubbio la partecipazione di Patrick N\u00e8ve della Williams (che gestiva una March), visto l'infortunio patito nel gran premio precedente. Il belga prese regolarmente parte al gran premio.\nQualifiche.\nResoconto.\nNiki Lauda ottenne il miglior tempo nelle prove del venerd\u00ec con 1'39\"32, precedendo James Hunt e Hans-Joachim Stuck, anche se nella prima sessione era stato Hunt a staccare il tempo pi\u00f9 basso. Lauda ottenne il suo miglior crono dopo solo mezz'ora dall'inizio della seconda sessione di prove ufficiali, e poi osserv\u00f2 il comportamento degli avversari. Sia l'austriaco che Carlos Reutemann furono costretti per\u00f2 nel corso delle prove a impiegare anche il muletto. La Goodyear tentenn\u00f2 nel fornire gomme morbide, per la paura che queste potessero dechapparsi.\nAl sabato la pista si present\u00f2 pi\u00f9 scivolosa e nessuno dei piloti fu capace di battere il tempo fatto da Lauda al venerd\u00ec. Per l'austriaco si tratt\u00f2 della ventitreesima \"pole\" nel mondiale, l'ottantacinquesima per la Scuderia Ferrari. In prima fila si conferm\u00f2 Hunt, mentre Mario Andretti soffi\u00f2 a Stuck la terza piazza. Nel corso delle prove Vittorio Brambilla usc\u00ec di pista alla \"Bosch\"; la sua Surtees si distrusse, ma il pilota rimase incolume.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa pioggia colp\u00ec il tracciato circa un'ora prima della partenza, terminando a dieci minuti dal via, rendendo la pista bagnata. Ci\u00f2 comport\u00f2 per le scuderie un grosso problema nella scelta degli pneumatici. Tutti optarono per le \"slick\", tranne Gunnar Nilsson e Arturo Merzario. Al via Niki Lauda venne passato sia da James Hunt che da Mario Andretti. L'italoamericano pass\u00f2 anche Hunt e, al termine del primo giro, si trov\u00f2 in testa. Dopo i primi tre si trovavano Jody Scheckter, Patrick Tambay, Hans-Joachim Stuck e Gunnar Nilsson.\nNei primi giri furono le vetture con gomme da bagnato a essere avvantaggiate. Nilsson al quarto giro, dopo una lunga serie di sorpassi, si trov\u00f2 secondo dietro ad Andretti (che invece montava gomme da asciutto); un altro grande recupero lo effettu\u00f2 Arturo Merzario che, partito ventunesimo, si trov\u00f2 al sesto posto al nono giro. Lauda invece, che aveva optato per le \"slick\", perdette inesorabilmente diverse posizioni, crollando al decimo posto. Poco dopo per\u00f2 sia Nilsson che Merzario furono costretti al \"box\", per montare anch'essi gomme da asciutto. Entrambi furono risucchiati a met\u00e0 classifica.\nIl battistrada Mario Andretti fu costretto al ritiro al giro 12 per la rottura del motore. La classifica vedeva in testa James Hunt, seguito da Jody Scheckter, Hans-Joachim Stuck, Alan Jones, Jochen Mass, Niki Lauda e Patrick Tambay. Un giro dopo Mass fu costretto ai \"box\" per la rottura dell'spia dell'acqua. In pochi giri Jones scavalc\u00f2 sia Scheckter che Stuck, portandosi cos\u00ec alle spalle di Hunt. Anche Gunnar Nilsson si dimostrava molto competitivo, tanto da recuperare diverse posizioni: pass\u00f2 prima le due Tyrrell, poi Tambay e Reutemann, ponendosi alle spalle di Niki Lauda.\nAl trentesimo giro Stuck, sotto pressione di Lauda e Nilsson, commise un errore, perdendo due posizioni. La rimonta di Gunnar Nilsson prosegu\u00ec coi sorpassi su Niki Lauda e Jody Scheckter al giro 32. Lo svedese vide interrotta la sua gara da una rottura del suo propulsore al giro 38. Ora la classifica vedeva sempre al comando James Hunt, seguito da Alan Jones, Niki Lauda, Jody Scheckter, Hans-Joachim Stuck e Carlos Reutemann. L'inglese della McLaren fu fermato, anche lui, al quarantaquattresimo giro dal motore rotto. Pass\u00f2 in testa Jones, che mantenne il comando fino all'arrivo.\nNegli ultimi giri la classifica mut\u00f2 per un errore di Scheckter che sbagli\u00f2 un doppiaggio; negli ultimi giri entr\u00f2 in zona punti anche Mass, che pass\u00f2 Rupert Keegan. Per la terza volta consecutiva dopo le vittorie di Vittorio Brambilla nel 1975 e di John Watson nel 1976 il gran premio d'Austria venne vinto da un pilota che precedentemente non si era mai imposto nel mondiale. Per l'Australia fu la prima vittoria da quella di Jack Brabham nel Gran Premio del Sudafrica 1970; Jones fu il sessantunesimo pilota a vincere un gran premio valido per il mondiale. La Shadow conquist\u00f2 la sua prima e unica vittoria come costruttore.\nRisultati.\nI risultati del gran premio furono i seguenti:"}
{"id": "1755815", "revid": "968255", "url": "https://it.wikipedia.org/wiki?curid=1755815", "title": "Mauro Della Martira", "text": "Carriera.\nGiocatore.\nInizi\u00f2 la carriera nel Bettini di Quadraro. Debutt\u00f2 a livello professionistico con l', per poi militare nella dal 1973 al 1978, partecipando alla vittoria della Coppa Italia 1974-1975.\nDopo la parentesi viola si trasfer\u00ec al dove fu fra i protagonisti della \"squadra dei miracoli\" della stagione 1978-1979, nella quale gli umbri chiusero il campionato di Serie A al secondo posto e, prima squadra nella storia del \"girone unico\", imbattuti.\nProprio a Perugia rimase coinvolto, nella primavera del 1980, nello scandalo del \"Totonero\", venendo squalificato per cinque anni; torn\u00f2 a giocare dopo la decisione della FIGC, successiva alla vittoria azzurra al , di ridurre di due anni le inibizioni ai calciatori ancora sotto squalifica, sicch\u00e9 milit\u00f2 nella nella stagione 1983-1984 prima del definitivo ritiro.\nIn carriera ha totalizzato complessivamente 145 presenze e 5 reti in Serie A.\nDirigente.\nUna volta terminata la carriera agonistica, a met\u00e0 degli anni 1980 ricopr\u00ec il ruolo di responsabile marketing della Lazio sotto la presidenza di Giorgio Chinaglia.\nDopo il ritiro.\nPossiede un ristorante a Londra. La figlia Enrica ha partecipato alla terza edizione del talent show \"MasterChef\", arrivando in semifinale."}
{"id": "1755820", "revid": "76963", "url": "https://it.wikipedia.org/wiki?curid=1755820", "title": "Matt Lucas", "text": "\u00c8 noto soprattutto per aver lavorato, assieme a David Walliams, nello show per la tv \"Little Britain\".\nNel maggio 2007 ha conquistato l'ottavo posto nella lista dei 100 gay e lesbiche pi\u00f9 influenti del Regno Unito.\nLucas \u00e8 dichiaratamente omosessuale e il 17 settembre del 2006 ha contratto matrimonio civile con il produttore televisivo Kevin McGee, da cui divorzia nel 2008.\nBiografia.\nMatt Lucas nasce in una famiglia ebrea e cresciuto a Stanmore.\n\u00c8 stato educato nella prestigiosa Haberdasher's Aske's Boys' School nello stesso periodo di altre celebrit\u00e0 inglesi ben note come ad esempio l'attore Sacha Baron Cohen.\nFiniti gli studi, va a studiare arte drammatica all'Universit\u00e0 di Bristol, dove verr\u00e1 nominato honorary Doctor of Letters nel 2017.\nCarriera artistica.\nL'associazione di Lucas con Vic Reeves e Bob Mortimer comincia nel 1992. Due anni dopo Lucas appare nello show inglese \"The Smell of Reeves and Mortimer\". La seconda stagione di questo show mostra Lucas in molti sketch. Il personaggio che lo porta alle vette del successo \u00e8 George Dawes, il bambino gigante, che avrebbe fatto una serie di gag senza senso e insulti mentre sedeva e suonava una batteria giocattolo. Molte di queste parti furono introdotte non nello stile di un neonato, ma di un uomo adulto o, altre volte, di un uomo vestito come Elton John. Lucas appare anche in altri panni, come ad esempio quelli di Marjorie Dawes, la mamma di George, che poi apparir\u00e0 anche in \"Little Britain\" nel ruolo della dietista rozza e volgare.\nLucas ha scritto, tra gli altri, anche per Sacha Baron Cohen, l'interprete di \"Ali G\" e \"Borat\". Era solito collaborare per la squadra di calcio del come addetto alle vendite nel vecchio negozio della squadra. Appare anche in molti video musicali, tra cui quello della canzone dei Pet Shop Boys \"I'm with Stupid\". Nel 2010, ha partecipato al musical Les Miserables, nel live per il venticinquesimo anniversario della rappresentazione che si \u00e8 tenuto all'O2 Arena di Londra, nella parte del signor Thenardier.\nHa fatto delle comparsate anche al cinema, in cui si ricorda, tra le altre, l'apparizione nel film \"L'alba dei morti dementi\", dove impersonava il cugino dell'amica di Shaun, Yvonne. Ha interpretato PincoPanco e PancoPinco nell'\"Alice\" di Tim Burton.\nDal 2015 interpreta Nardole, compagno di viaggio del Dottore nella serie televisiva britannica Doctor Who.\nLittle Britain.\n\"Little Britain\" \u00e8 certamente l'opera pi\u00f9 conosciuta di Matt Lucas, e anche quella di maggior successo. Concepita originariamente come show radiofonico, divenne presto una serie TV che ha vinto numerosi premi e vanta anche il titolo di serie che ha venduto pi\u00f9 copie del dvd.\nTra i personaggi pi\u00f9 famosi dello show impersonati da Matt Lucas ci sono il finto disabile Andy Pipkin, la teenager Vicky Pollard, l'omosessuale omofobico Daffyd Thomas e la dietista insensibile Marjorie Dawes.\nDoppiatori italiani.\nDa doppiatore \u00e8 sostituito da:"}
{"id": "1755838", "revid": "148782", "url": "https://it.wikipedia.org/wiki?curid=1755838", "title": "Scientometria", "text": "La scientometria, nata a cavallo tra gli anni 1960 e 1980, \u00e8 la scienza \u00abche si occupa della misura e dell'analisi della scienza\u00bb e delle produzioni scientifiche.\nAspetti cardine della scientometria sono la valutazione e la misurazione delle pubblicazioni scientifiche, elementi che rappresentano delle funzioni fondamentali nel processo di crescita e di disseminazione della conoscenza scientifica. Valutare la ricerca significa stabilire norme e criteri per misurare la quantit\u00e0 ed esprimere giudizi sulla qualit\u00e0 di una produzione scientifica. La valutazione della ricerca si basa sia su un approccio qualitativo sia su uno quantitativo e utilizza diversi metodi: \nCon il termine bibliometria, disciplina scientifica all'interno della scientometria, ci si riferisce alla misurazione delle pubblicazioni scientifiche.\nLa scientometria come scienza.\nAll'interno della comunit\u00e0 scientifica, la scientometria \u00e8 quel campo di studio che si occupa della misura e dell'analisi della scienza. La scientometria \u00e8 un ambito molto complesso e specialistico che coinvolge differenti tipologie di esperti in tutto il mondo: specialisti e ricercatori in bibliometria, societ\u00e0 scientifiche, periodici, partecipanti ai forum e liste di discussione su varie discipline.\nStoria.\nLa scientometria \u00e8 un ambito di studio relativamente recente: nasce negli anni \u201860-'70 come scienza che punta a fornire strumenti di misura delle varie discipline scientifiche grazie alla configurazione di una serie di indicatori che siano in grado di soddisfare le esigenze degli utenti. Il padre fondatore della scientometria \u00e8 Derek John De Solla Price (1922-1983), specialista inglese dell'informazione che formul\u00f2 l'idea di una crescita esponenziale della scienza in riferimento allo sviluppo del \"Philosophical Transactions of the Royal Society\", la prima rivista accademica moderna, negli anni 1665-1850.\nOggi, la scientometria moderna \u00e8 basata sulle opere del suo padre fondatore e su quelle di Eugene Garfield.\nGarfield nel 1955 ipotizza per la prima volta il concetto di \"impact factor\", inteso come uno strumento per ricostruire l'impatto di un determinato articolo di ricerca all'interno della comunit\u00e0 scientifica analizzato attraverso le citazioni ottenute da quella pubblicazione. L'idea si concretizza nel 1961, con la pubblicazione del Science Citation Index (SCI), un indice delle citazioni contenute in circa 600 delle riviste pi\u00f9 influenti del settore scientifico. Scopo dello SCI era quello di fornire agli scienziati un punto di riferimento per la ricerca di qualit\u00e0. Il Science Citation Index viene pubblicato dall'Institute of Scientific Information (ISI), fondato dallo stesso Garfield. Negli anni successivi l'ISI pubblica repertori analoghi anche per le scienze sociali (Social Sciences Citation Index, 1973) e le discipline umanistiche (Arts &amp; Humanities Citation Index, 1978).\nL\u2019\"International Society for Scientometrics and Infometrics\" (ISSI) \u00e8 stata fondata nel 1993 ed include alcuni dei pionieri della scientometria come il gi\u00e0 citato Eugene Garfied, Tibor Braun, Bertram C. Brookes, Leo Egghe (ideatore del G-Index) e altri.\nRiviste.\nUno dei periodici pi\u00f9 importanti nel campo della scientometria \u00e8 \"Scientometrics\", assieme a \"Journal of the American Society for Information Science and Technology\" (JASIST), \"Social Studies of Science\" e il periodico elettronico \"Cybermetrics. International Journal of Scientometrics, Infometrics and Bibliometrics\".\nMetodi di valutazione della ricerca.\nLa valutazione della ricerca si avvale di un duplice approccio:\nLa valutazione della ricerca attraverso analisi bibliometrica \u00e8 una pratica ormai consolidata in moltissimi paesi, ma altri metodi, tra i quali tra i quali il panel (modello anglosassone), il peer review (revisione paritaria) e l'analisi del beneficio economico cominciano ad essere sempre pi\u00f9 affiancati all'analisi bibliometrica in molti paesi.\nAnalisi bibliometrica.\nL'analisi bibliometrica \u00e8 quella branca della bibliometria che nasce dal presupposto che una produzione di un ricercatore ha valore solo quando \u00e8 sottoposta al giudizio di un comitato dei pari aventi merito scientifico. L'idea di fondo \u00e8 quella della possibilit\u00e0 di misurare il sapere scientifico grazie al numero di pubblicazioni su riviste scientifiche di alta qualit\u00e0 calcolato grazie all'utilizzo di indicatori bibliometrici. L'analisi bibliometrica punta all'analisi quantitativa di una qualsiasi unit\u00e0 della comunicazione scientifica (sia essa un articolo, un capitolo di un volume, un paper o una produzione di ricerca) ed \u00e8 basata sulla convinzione che una ricerca, dopo essere stata pubblicata in una rivista di alta qualit\u00e0 ed essere stata sottoposta a referaggio dai referee o da un comitato dei pari (peer review), sar\u00e0 citata da altri ricercatori nello stesso ambito che la utilizzeranno come punto di partenza per le loro produzioni originali. Di conseguenza, secondo questo modello, maggiore \u00e8 il numero di citazioni di una produzione, maggiore sono la sua qualit\u00e0 e il suo prestigio. Di recente, sono state condotte analisi bibliometriche anche negli archivi ad accesso aperto o Open Archive.\nL'indicatore bibliometrico pi\u00f9 conosciuto l'Impact Factor (IF), o \"fattore d'impatto\". Ipotizzato per la prima volta da Eugene Garfield e pubblicato dall'Institute of Scientific Information, oggi viene calcolato a partire dalle riviste indicizzate dal Journal Citation Reports (JCR), di propriet\u00e0 di Thomson Reuters. L'Impact Factor \u00e8 una misura che si applica a una rivista scientifica: il fattore di impatto \u00e8 dato dal rapporto fra il numero di citazioni ricevute in un dato anno dagli articoli pubblicati in una rivista nei due anni precedenti, e il totale degli articoli pubblicati nella rivista nei due anni presi in considerazione. Il JCR affianca all'IF altre metriche, quali:\nL'Impact Factor, nonostante sia stato adottato negli anni come principale elemento di misurazione dell'importanza delle riviste scientifiche, presenta diversi aspetti critici. Si tratta innanzitutto di un indice che prende in considerazione le riviste nel loro complesso, e non i singoli articoli pubblicati a loro interno. La differenza specifica fra le diverse discipline scientifiche inoltre non viene considerata.\nNegli anni sono stati proposti diversi indici bibliometrici, che considerano fattori diversi rispetto all'IF.\nL\"Eigenfactor\".\nL'Eigenfactor (EI) nasce nell'Universit\u00e0 di Washington nel 2007. Applicando una logica analoga all'algoritmo PageRank di Google, l'Eigenfactor misura l'impatto citazionale di una rivista valutando la diversa importanza delle riviste da cui provengono le citazioni: citazioni proveniente da riviste pi\u00f9 influenti hanno una rilevanza, un \"peso\", maggiore.\nL\"H-Index\".\nL'indice di Hirsch o H-index \u00e8 stato creato nel 2005 dal fisico Jorge Hirsch, dell'Universit\u00e0 di San Diego. L'indice si basa sul numero delle pubblicazioni di un autore e sul numero di citazioni ricevute: un ricercatore possiede un indice \"h\", se \"h\" dei suoi articoli pubblicati in \"n\" anni (Np) hanno ottenuto almeno \"h\" citazioni ciascuno, e i rimanenti (\"Np \u2013 h\") articoli hanno ricevuto ognuno meno di \"h\" citazioni. La pi\u00f9 evidente differenza con l'Impact Factor \u00e8 che si tratta di una misura che si concentra sulla prestazione e la produttivit\u00e0 di un autore, anzich\u00e9 sull'impatto degli articoli o delle riviste.\nIl panel.\nIl mondo anglosassone predilige il panel come metodo di valutazione della ricerca pi\u00f9 efficace. Il panel consiste nell'effettuare visite da parte di gruppi di valutatori (referee panels) alle istituzioni da valutare e incontri con il personale addetto alla ricerca, il personale tecnico amministrativo e gli studenti. I criteri di valutazione dei panels e la loro frequenza differiscono in base al tipo di Ateneo e alle esigenze locali. Il panel \u00e8 il metodo di valutazione usato da \"Research Assessment Exercise\" (RAE).\nIl conflitto di interesse nella produzione scientifica.\nL'analisi incrociata fra gli autori di pubblicazioni e loro incarichi in istituti privati ed aziende private evidenzia la presenza di conflitti di interesse in alcune pubblicazioni scientifiche.\nNel caso di studi oncologici, coinvolgenti societ\u00e0 farmaceutiche, \u00e8 stato rilevato che un terzo delle sperimentazioni pubblicate presentava conflitti di interesse, un'analisi pubblicata sulla rivista \"Cancer\" arrivava alla conclusione che si deve prestare attenzione a dividere gli sforzi sulla ricerca sul cancro dagli interessi dell'industria e che procedure rigorose di selezione degli articoli da pubblicare devono essere adottate dalle riviste scientifiche quanto sono evidenziati conflitti di interesse. In particolare, la ricerca basata su 1534 studi oncologici, pubblicati nel 2006 in 8 autorevoli riviste scientifiche, ha evidenziato che gli studi svolti con sovvenzioni da societ\u00e0 farmaceutiche erano maggiormente orientati ai trattamenti terapeutici (62% degli articoli rispetto al 36% di articoli scritti da ricercatori non collegabili ad ambiti industriali), e che i risultati dei test clinici statistici su campioni casuali avevano maggiori riscontri di successo positivo nei casi presentanti un conflitto di interesse.\nCompravendita di articoli scientifici.\nNel 2013 una ricerca condotta da un gruppo di redattori della rivista Science ha rivelato l'esistenza di agenzie cinesi che formalmente offrirebbero a pagamento traduzioni ed editing specializzati per articoli da pubblicare su riviste scientifiche prestigiose per quegli studiosi che dispongono di poco tempo per rivedere o anche scrivere articoli, ma nella realt\u00e0 vendono articoli scientifici scritti da altri ricercatori; il prezzo di uno questi articoli, scritto in modo da superare la revisione paritaria richiesta per essere pubblicato in una rivista elevando la qualifica del firmatario, pu\u00f2 essere pari allo stipendio annuale di un professore, ma \u00e8 compensato dai vantaggi di progresso di carriera facilitato dalla pubblicazione col proprio nome dell'articolo comprato. Una diffusione di questa compravendite nascosta metterebbe in crisi i sistemi di valutazione dei ricercatori in uso ."}
{"id": "1755839", "revid": "767487", "url": "https://it.wikipedia.org/wiki?curid=1755839", "title": "On Frail Wings of Vanity and Wax", "text": "On Frail Wings of Vanity and Wax \u00e8 il primo album della band screamo statunitense Alesana. Pubblicato nel 2006 dalla Tragic Hero Records, l'album \u00e8 stato ristampato e riedito nel marzo 2007 dalla Fearless Records."}
{"id": "1755841", "revid": "339392", "url": "https://it.wikipedia.org/wiki?curid=1755841", "title": "\u00c7etin Kaya", "text": ""}
{"id": "1755842", "revid": "785863", "url": "https://it.wikipedia.org/wiki?curid=1755842", "title": "Cancelliere Supremo", "text": ""}
{"id": "1755845", "revid": "547992", "url": "https://it.wikipedia.org/wiki?curid=1755845", "title": "Renato Miele", "text": "Carriera.\nGiocatore.\nBrindisi, Pisa, Spal, Catania, Lazio, Triestina.\nCresce nella Lazio. Dopo aver militato in Serie C con il ove conquista la maglia della Nazionale Italiana di serie C, gioca per quattro stagioni in Serie B con le maglie di , Spal, Catania e Lazio, e due stagioni in serie A con la Lazio. Chiude la carriera in serie B con la Triestina.\nTotalizza poi 16 presenze in Serie A con la Lazio nella stagione 1983-84 (esordio in massima serie il 18 settembre 1983, in occasione del successo interno per 3-0 contro l'Inter), dopo aver contribuito alla promozione dalla B nell'anno precedente.\nNella stagione 1985-1986 ottiene le sue ultime 3 presenze in B (per complessive 120 presenze e 4 reti in carriera fra i cadetti) con la maglia della Triestina\nDirigente e allenatore.\nNel 2008 e 2009 cura il settore giovanile (Allievi Fascia B) della societ\u00e0 sportiva dilettantistica romana A.S.D. Petriana Calcio. Al termine della stagione calcistica 2009/2010 decide di lasciare la Petriana, al fine di fondare una nuova societ\u00e0 dilettantistica, l'A.S.D. Vigor Mellis. Oltre ad occupare la carica di presidente onorario e consulente, ha allenato anche le squadre giovanili come gli Allievi e i Juniores.\nL'avvocatura.\nSi laurea in giurisprudenza durante la sua attivit\u00e0 calcistica con la Lazio in Serie A. Cresce professionalmente nello studio del padre Angelo Miele, da oltre 58 anni noto penalista in Roma, specializzato in esecuzione penale ed autore di articoli e testi giuridici. \u00c8 anche nipote di magistrato.\nDifensore nel processo della strage di Ustica. Difensore di Arcadio Spinozzi, quale parte civile nei processi penali Gea e Calciopoli.\nGiudice sportivo e procuratore capo del C.I.P. (Comitato Italiano Paralimpico)\nDal 2015 al 2018 \u00e8 membro del collegio interfederale di garanzia del CIP (Comitato Italiano Paralimpico)"}
{"id": "1755848", "revid": "767487", "url": "https://it.wikipedia.org/wiki?curid=1755848", "title": "Coppa Libertadores 1988", "text": "L'edizione 1988 della Coppa Libertadores vide la vittoria del Nacional.\nSedicesimi di finale.\nGruppo 1 Cile, Venezuela.\n20.07 T\u00e1chira San Crist\u00f3bal - Mar\u00edtimo Caracas 0:0\n20.07 Universidad Cat\u00f3lica Santiago - Colo Colo Santiago 1:0\n28.07 T\u00e1chira San Crist\u00f3bal - Universidad Cat\u00f3lica Santiago 0:1\n31.07 Mar\u00edtimo Caracas - Universidad Cat\u00f3lica Santiago 0:0\n02.08 Mar\u00edtimo Caracas - Colo Colo Santiago 0:1\n05.08 T\u00e1chira San Crist\u00f3bal - Colo Colo Santiago 0:1\n11.08 Colo Colo Santiago - Universidad Cat\u00f3lica Santiago 2:2\n11.08 Mar\u00edtimo Caracas - T\u00e1chira San Crist\u00f3bal 1:1\n16.08 Universidad Cat\u00f3lica Santiago - Mar\u00edtimo Caracas 2:1\n19.08 Colo Colo Santiago - Mar\u00edtimo Caracas 1:0\n23.08 Colo Colo Santiago - T\u00e1chira San Crist\u00f3bal 2:0\n26.08 Universidad Cat\u00f3lica Santiago - T\u00e1chira San Crist\u00f3bal 3:1\nGruppo 2 Argentina, Ecuador.\n06.07 Newell's Old Boys Rosario - San Lorenzo de Almagro Buenos Aires 0:0\n06.07 Barcelona Guayaquil - Filanbanco Guayaquil 4:2\n12.07 Filanbanco Guayaquil - Newell's Old Boys Rosario 1:1\n13.07 Barcelona Guayaquil - San Lorenzo de Almagro Buenos Aires 2:0\n16.07 Filanbanco Guayaquil - San Lorenzo de Almagro Buenos Aires 1:2\n17.07 Barcelona Guayaquil] - Newell's Old Boys Rosario 0:0\n20.07 Filanbanco Guayaquil - Barcelona Guayaquil] 1:2\n21.07 San Lorenzo de Almagro Buenos Aires - Newell's Old Boys Rosario 0:0\n27.07 San Lorenzo de Almagro Buenos Aires - Barcelona Guayaquil] 2:1\n29.07 Newell's Old Boys Rosario - Filanbanco Guayaquil 1:0\n01.08 Newell's Old Boys Rosario - Barcelona Guayaquil] 3:0\n02.08 San Lorenzo de Almagro Buenos Aires - Filanbanco Guayaquil 2:0\n07.08 Newell's Old Boys Rosario - San Lorenzo de Almagro Buenos Aires 1:0\nGruppo 3 Colombia, Uruguay.\n29.06 Wanderers Montevideo - Nacional Montevideo 0:0\n30.06 Millonarios Bogot\u00e0 - America Cali 2:3\n05.07 Wanderers Montevideo - America Cali 1:2\n08.07 Nacional Montevideo - America Cali 2:0\n12.07 Wanderers Montevideo - Millonarios Bogot\u00e0 2:1\n15.07 Nacional Montevideo - Millonarios Bogot\u00e0 4:1\n19.07 Nacional Montevideo - Wanderers Montevideo 1:0\n19.07 America Cali - Millonarios Bogot\u00e0 2:1\n23.07 America Cali - Wanderers Montevideo 1:0\n26.07 Millonarios Bogot\u00e0 - Wanderers Montevideo 3:0\n29.07 Millonarios Bogot\u00e0 - Nacional Montevideo 6:1\n03.08 America Cali - Nacional Montevideo 0:0\nGruppo 4 Bolivia, Paraguay.\n05.07 Bol\u00edvar La Paz - Oriente Petrolero Santa Cruz 1:2\n06.07 Cerro Porte\u00f1o Asunci\u00f3n - Olimpia Asunci\u00f3n 0:0\n19.07 Oriente Petrolero Santa Cruz - Olimpia Asunci\u00f3n 1:0\n22.07 Bol\u00edvar La Paz - Olimpia Asunci\u00f3n 2:0\n26.07 Oriente Petrolero Santa Cruz - Cerro Porte\u00f1o Asunci\u00f3n 2:2\n29.07 Bol\u00edvar La Paz - Cerro Porte\u00f1o Asunci\u00f3n 2:0\n09.08 Oriente Petrolero Santa Cruz - Bol\u00edvar La Paz 1:3\n10.08 Olimpia Asunci\u00f3n - Cerro Porte\u00f1o Asunci\u00f3n 1:0\n16.08 Cerro Porte\u00f1o Asunci\u00f3n - Oriente Petrolero Santa Cruz 1:0\n19.08 Olimpia Asunci\u00f3n - Oriente Petrolero Santa Cruz 1:2\n19.08 Cerro Porte\u00f1o Asunci\u00f3n - Bol\u00edvar La Paz 3:2\n26.08 Olimpia Asunci\u00f3n - Bol\u00edvar La Paz 4:2\nGruppo 5 Brasile, Per\u00f9.\n01.07 Universitario Lima - Alianza Lima 0:0\n02.07 Sport Recife - Guarani Campinas 0:1\n08.07 Alianza Lima - Guarani Campinas 2:1\n12.07 Universitario Lima - Guarani Campinas 1:1\n18.07 Universitario Lima - Sport Recife 1:0\n22.07 Alianza Lima - Sport Recife 0:1\n03.08 Alianza Lima - Universitario Lima 0:2\n03.08 Guarani Campinas - Sport Recife 4:1\n16.08 Sport Recife - Alianza Lima 5:0\n19.08 Guarani Campinas - Alianza Lima 1:0\n23.08 Sport Recife - Universitario Lima 0:0\n26.08 Guarani Campinas - Universitario Lima 1:1\nOttavi di finale (7 settembre e 14 settembre).\nUniversidad Cat\u00f3lica Santiago - Nacional Montevideo 1:1 e 0:0\n America Cali - Universitario Lima 1:0 e 2:2\nOriente Petrolero Santa Cruz - Colo Colo Santiago 2:1 e 0:0\nSan Lorenzo de Almagro Buenos Aires - Guarani Campinas 1:1 e 1:0\nBol\u00edvar La Paz - Newell's Old Boys Rosario 1:0 e 0:1, rig. 2:3\nQuarti di finale (21 settembre e 28 settembre).\nNewell's Old Boys Rosario - Nacional Montevideo 1:1 e 1:2\nSan Lorenzo de Almagro Buenos Aires - Pe\u00f1arol Montevideo 1:0 e 0:0\nOriente Petrolero Santa Cruz - America Cali 1:1 e 0:2\nSemifinali (5 ottobre e 12 ottobre).\nNacional Montevideo - America Cali 1:0 e 1:1\nNewell's Old Boys Rosario - San Lorenzo de Almagro Buenos Aires 1:0 e 2:1\nFinale.\nNewell's Old Boys Rosario - Nacional Montevideo 1:0 e 0:3 dts\n19 ottobre 1988 Rosario ? (45000)\nNewell's Old Boys Rosario - Nacional Montevideo 1:0(0:0)\nArbitro: ?\nMarcatori: 1:0 Gabrich 60\nClub Atl\u00e9tico Newell's Old Boys: Scoponi, Llop, Theiler, Pautasso, Sensini, Marino (Fullana 81), Franco, Alfaro, Rossi, Batistuta, Almiron (Gabrich 46)\nClub Nacional de Football: Sere, Pintos Saldanha, Revelez, De Leon, Soca, Lemos, Ostolaza, Cardaccio, Castro, Vargas (Carreno 89), De Lima.\n26 ottobre 1988 Montevideo Estadio Centenario (75000)\nNacional Montevideo - Newell's Old Boys Rosario 3:0(3:0,2:0)\nArbitro: ?\nMarcatori: 1:0 Vargas 13, 2:0 Ostolaza 36, 3:0 De Leon 78\nClub Nacional de Football: Sere, Pintos Saldanha, Revelez, De Leon, Soca, Lemos, Ostolaza, Cardaccio, Castro (Moran 11), Vargas (Carreno 54), De Lima. Allenatore: Roberto Fleitas\nClub Atl\u00e9tico Newell's Old Boys: Scoponi, Llop (Ramos), Theiler, Pautasso, Sensini, Marino, Franco, Alfaro (Almiron 46), Rossi, Gabrich, Batistuta.\nAllenatore: Jos\u00e9 Yudica"}
{"id": "1755867", "revid": "287204", "url": "https://it.wikipedia.org/wiki?curid=1755867", "title": "Sveglia", "text": "La sveglia \u00e8 un apparecchio sonoro, generalmente incorporato in un orologio, il cui scopo \u00e8 quello di svegliare le persone o fare da promemoria; esistono anche le radiosveglie, combinate con una radio, in cui a fare da sveglia \u00e8 il suono dei programmi radiofonici. Oltre ad avere una normale suoneria, certe sveglie sono in grado di emanare segnali luminosi o impulsi vibranti (come nel caso di telefoni cellulari). \nDescrizione.\nLe sveglie analogiche all'interno del quadrante hanno una lancetta aggiuntiva che consente di specificare l'ora in cui si vuole attivare l'allarme. Normalmente sul retro dell'orologio \u00e8 posto un interruttore per escludere la funzione di sveglia; nella parte superiore \u00e8 presente un bottone denominato \"snooze\" che serve per disattivare l'allarme per un periodo. Le tradizionali sveglie meccaniche sono dotate di una o due campane che suonano per mezzo di un martelletto azionato da una molla che compie un movimento alternato. In altri modelli la funzione della campana \u00e8 svolta dal rivestimento interno dell'orologio. \nNelle sveglie di tipo digitale, per accedere alla funzione di allarme, \u00e8 necessario entrare nel \"men\u00f9 sveglia\" e selezionare l'ora prestabilita tramite pulsanti presenti sull'apparecchiatura. \nStoria.\nIl primo sistema per svegliarsi ad un'ora stabilita fu inventato dai greci intorno all'anno 250 a.C.. Esso consisteva in un uccello meccanico che suonava quando la marea saliva di livello. La prima sveglia meccanica pare si debba al turco Taqi al-Din, che la descrisse nel suo libro del 1559 \"Al-Kaw\u0101kib al-durriyya f\u012b wadh' al-bank\u0101mat al-dawriyya\". Per farla suonare a una determinata ora, era sufficiente posizionare un piolo sul quadrante circolare in corrispondenza dell\u2019ora in cui si voleva che la sveglia suonasse; essa emetteva uno squillo automatico che iniziava nell'intervallo di tempo specificato. \nLa sveglia come la si conosce oggi \u00e8 invece un'invenzione fatta nel 1787 dall'orologiaio americano Levi Hutchins; il dispositivo gli serviva perch\u00e9 per ragioni di lavoro era costretto ad alzarsi con precisione alle 4 del mattino, un'ora in cui non vi era luce. Il francese Antoine Redier fu il primo a brevettare una sveglia meccanica regolabile, nel 1847.\nTipi di sveglie.\nSveglia da comodino.\nSono le sveglie pi\u00f9 classiche e diffuse, possono essere a schermo digitale o con quadrante analogico, si possono trovare alimentate a batterie o meccaniche.\nPer utenza disabile.\nMolto spesso i non udenti non sono in grado di percepire i suoni durante il riposo; per questa evenienza esistono sveglie munite di luci lampeggianti. Possono essere prive o integrate con un dispositivo sonoro; esistono anche sveglie connesse a dispositivi vibranti (piccoli inserti collocati all'interno dei cuscini, oppure posti sotto le colonne del letto). \nSveglia da computer e cellulari.\nAlcuni programmi per PC emulano le funzioni di una sveglia tradizionale. Nella maggior parte dei casi essi consentono di impostare un numero limitato o illimitato di allarmi con suonerie personalizzabili; in modo analogo funzionano i moderni cellulari e smartphone. Eccetto alcuni casi particolari, le sveglie non richiedono l'accensione del dispositivo per far funzionare l'allarme; infatti per i telefoni dotati di sveglia integrata \u00e8 prevista la funzione di autoaccensione.\nTemporizzatori usati come sveglie.\nI temporizzatori possono essere utilizzati per accendere qualsiasi apparecchio che sveglier\u00e0 la persona all'ora prestabilita. Possono attivare allarmi, luci, campanelli, radio e televisioni, macchine per il caff\u00e8 o del t\u00e8 che sveglieranno l'utente con la fragranza della bevanda preparata."}
{"id": "1755868", "revid": "1884099", "url": "https://it.wikipedia.org/wiki?curid=1755868", "title": "Prima coniugazione latina", "text": "La prima coniugazione verbale della lingua latina presenta come vocale caratteristica la \"-a-\". Comprende pi\u00f9 della met\u00e0 dei verbi latini.\nUn verbo regolare della prima coniugazione che potrebbe essere preso ad esempio \u00e8 \"laudo\", \"-as\", \"-avi\", \"-atum\", \"-are\" (\"lodare\").\nFormazione del perfetto.\nI verbi della prima coniugazione possono formare il perfetto in quattro modi diversi, formando quattro gruppi elencati per frequenza descrescente:"}
{"id": "1755877", "revid": "6923", "url": "https://it.wikipedia.org/wiki?curid=1755877", "title": "Gran Premio motociclistico della Cina 2007", "text": ""}
{"id": "1755878", "revid": "6923", "url": "https://it.wikipedia.org/wiki?curid=1755878", "title": "Gran Premio motociclistico della Cina 2006", "text": ""}
{"id": "1755880", "revid": "6923", "url": "https://it.wikipedia.org/wiki?curid=1755880", "title": "Gran Premio motociclistico della Cina 2008", "text": ""}
{"id": "1755882", "revid": "244253", "url": "https://it.wikipedia.org/wiki?curid=1755882", "title": "Generatore di idrogeno", "text": "Un generatore di idrogeno \u00e8 un particolare elettrolizzatore grazie al quale si pu\u00f2 svolgere l'elettrolisi dell'acqua, ricavandone cos\u00ec ossigeno ed idrogeno.\nFunzionamento.\nL'idrogeno viene ottenuto facendo passare corrente elettrica in acqua contenente un elettrolita. In questo modo le molecole di acqua, per effetto della differenza di potenziale fornita attraverso un circuito elettrico esterno all'elettrolizzatore, si dissociano, e gli atomi di ossigeno e idrogeno passano da una struttura molecolare (H2O) a una diatomica (H2 e O2). L'idrogeno viene prodotto dal catodo, il polo negativo della cella elettrolitica, mentre l'ossigeno viene prodotto dall'anodo dell'elettrolizzatore, il polo positivo."}
{"id": "1755885", "revid": "6923", "url": "https://it.wikipedia.org/wiki?curid=1755885", "title": "Gran Premio motociclistico della Cina", "text": ""}
{"id": "1755889", "revid": "767487", "url": "https://it.wikipedia.org/wiki?curid=1755889", "title": "Chi \u00e8 pi\u00f9 felice di me!", "text": "Chi \u00e8 pi\u00f9 felice di me! \u00e8 un film del 1938 diretto da Guido Brignone.\nTrama.\nUn celebre tenore lirico parte per una lunga tourn\u00e9e all'estero, senza sapere che la donna che ha lasciato, una cantante del teatro di variet\u00e0, aspetta un bambino. Al suo rientro viene a sapere la verit\u00e0 sulla nascita del figlio; chieder\u00e0 solenne perdono alla sua donna e si sposeranno."}
{"id": "1755906", "revid": "110157", "url": "https://it.wikipedia.org/wiki?curid=1755906", "title": "Santana do Matos", "text": "Santana do Matos \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione della Serra de Santana."}
{"id": "1755910", "revid": "287204", "url": "https://it.wikipedia.org/wiki?curid=1755910", "title": "Tenente Laurentino Cruz", "text": "Tenente Laurentino Cruz \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione della Serra de Santana."}
{"id": "1755911", "revid": "1543377", "url": "https://it.wikipedia.org/wiki?curid=1755911", "title": "Frederick Nymeyer", "text": "Nymeyer ha fondato il \"Libertarian Press\" ed \u00e8 stato uno dei maggiori divulgatori delle opere di Eugen von B\u00f6hm-Bawerk negli Stati Uniti. Amico personale di Ludwig von Mises, \u00e8 stato un appassionato esponente della scuola austriaca.\nI temi centrali delle sue opere sono l'economia e la sua appartenenza al calvinismo. Nel suo maggiore lavoro, \"Minimal Religion\", Nymeyer descrive l'incompatibilit\u00e0 tra il socialismo e la fede cristiana. In \"Social Action, Hundred Nineteen\" argoment\u00f2 molto contro il movimento denominato \"Social Gospel\". \"Progressive Calvinism\", successivamente chiamato \"First Principles in Morality and Economics\", \u00e8 un periodico autorizzato dallo stesso Nymeyer. In questo periodico venivano analizzate le analogie tra la fede cristiana e il libertarismo.\nMolte sue opere hanno anche toccato temi teologici."}
{"id": "1755916", "revid": "110157", "url": "https://it.wikipedia.org/wiki?curid=1755916", "title": "Cerro Cor\u00e1", "text": "Cerro Cor\u00e1 \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione della Serra de Santana."}
{"id": "1755919", "revid": "913245", "url": "https://it.wikipedia.org/wiki?curid=1755919", "title": "Mbulaeni Mulaudzi", "text": "Biografia.\nLa sua miglior stagione \u00e8 stata indubbiamente il 2004, quando vinse la medaglia d'oro ai Mondiali indoor di Budapest e l'argento olimpico di Atene 2004, dietro al russo Jurij Borzakovskij.\nNel corso dei Mondiali indoor 2006 di Mosca conquist\u00f2 la medaglia d'argento. Il 23 agosto 2009 ai Mondiali di Berlino si laurea finalmente campione del mondo degli 800 metri.\nRitiratosi al termine della stagione 2013, il 24 ottobre 2014 \u00e8 deceduto all'et\u00e0 di 34 anni in un incidente d'auto avvenuto dirigendosi verso Johannesburg.\nAltre competizioni internazionali.\n2003\n2004\n2005\n2006\n2007\n2008\n2009"}
{"id": "1755920", "revid": "110157", "url": "https://it.wikipedia.org/wiki?curid=1755920", "title": "S\u00e3o Vicente (Rio Grande do Norte)", "text": "S\u00e3o Vicente \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione della Serra de Santana."}
{"id": "1755921", "revid": "287646", "url": "https://it.wikipedia.org/wiki?curid=1755921", "title": "Esterno sinistro", "text": "Nel baseball il ruolo di esterno sinistro \u00e8 ricoperto dal giocatore della squadra in difesa che occupa la parte sinistra del campo esterno. Questa zona si trova al di fuori del diamante ed alla sinistra di chi guarda il campo dalla casa base.\nDescrizione.\nGli esterni devono coprire lunghe distanze, quindi necessitano di velocit\u00e0 ed istinto. Devono essere in grado di afferrare le palle al volo e di lanciarle con precisione al fine di eliminare il battitore della squadra avversaria e devono inoltre saper giudicare quando \u00e8 il caso di tentare una presa difficile col rischio di perdere la palla e quando \u00e8 possibile anche lasciarla cadere per garantire un gioco rapido ed impedire quindi l'avanzata dei corridori.\nGli esterni sinistri si trovano a dover familiarizzare con le diverse configurazioni dell'area di \"foul\" ed impedire che le palle sorpassino le linee di foul dell'angolo sinistro del campo. I giocatori dilettanti possono trovare difficoltoso concentrarsi sul gioco essendo cos\u00ec lontani dall'azione. Trovare la posizione corretta d\u00e0 a questi giocatori qualcosa su cui concentrarsi ad ogni lancio. Le palle rinviate verso l'angolo sinistro tendono a curvare verso la linea di foul e gli esterni sinistri devono riuscire a regolarsi di conseguenza."}
{"id": "1755922", "revid": "380453", "url": "https://it.wikipedia.org/wiki?curid=1755922", "title": "Indre Sorokaite", "text": "Biografia.\n\u00c8 la sorella maggiore del cestista Paulius Sorokas.\nCarriera.\nClub.\nLa carriera di Indre Sorokaite ha inizio nel 2003, tra le file del , in serie B2. Un anno dopo viene ingaggiata in serie A2 dal , dove resta per due stagioni. Nella stagione 2006-07 fa il suo esordio in serie A1, con la maglia del : il sodalizio col club lombardo dura per tre stagioni, durante le quali si aggiudica per due volte la Champions League e una volta la Coppa Italia.\nNella stagione 2009-10 passa al (diventato poi ), in Serie A2, club con il quale conquista la promozione in massima serie e dove resta fino al mese di dicembre 2012, quando viene ceduta per la seconda parte dell'annata all', nella Superliqa azera.\nNel campionato 2013-14 gioca per le , nella V.Challenge League giapponese, ottenendo la promozione in V.Premier League. Nel campionato seguente ritorna in Italia, ingaggiata per un biennio dal di Piacenza, con cui vince la Supercoppa italiana 2014, mentre nell'annata 2016-17 si trasferisce al , dove milita per un triennio.\nPer la stagione 2019-20 veste la maglia dell' di Conegliano, sempre in Serie A1, con cui si aggiudica la Supercoppa italiana 2019 e il campionato mondiale per club 2019 e la Coppa Italia 2019-20. Nella stagione seguente fa una nuova esperienza in Giappone, questa volta in V.League Division 1 con le .\nFa ritorno nella massima divisione italiana nel campionato 2021-22, rientrando in forza al , ma a met\u00e0 annata si trasferisce alla , sempre in Serie A1.\nNazionale.\nNel giugno 2013, dopo aver ottenuto la cittadinanza italiana, esordisce nella nazionale italiana. Con le azzurre conquista la medaglia d'argento al World Grand Prix 2017 e quella di bronzo al campionato europeo 2019."}
{"id": "1755923", "revid": "767487", "url": "https://it.wikipedia.org/wiki?curid=1755923", "title": "Riserva naturale Isola di Varano", "text": "La riserva naturale Isola di Varano \u00e8 un'area naturale protetta situata sulla striscia costiera che separa il Lago di Varano dal Mare Adriatico nei comuni di Cagnano Varano e Ischitella, in provincia di Foggia.\nIstituita nel 1977, \u00e8 una riserva naturale integrale, e occupa un'area di 145 ettari, all'interno del Parco nazionale del Gargano.\nFauna.\nL'avifauna \u00e8 molto ricca, come in tutte le zone umide d'Italia: numerosi cormorani (fino a 3000) vivono nella Foce Capoiale. Sono numerosi anche gli svassi maggiori e gli smerghi minori, un tipo di anatra che pu\u00f2 raggiungere in volo orizzontale i 129\u00a0km/h.\nAltri uccelli acquatici presenti sono la folaga e altre anatre dei paesi nordici, che passano qui l'inverno, come la moretta grigia e il quattrocchi comune. Si osservano varie specie di aironi, tipici a tutte le zone umide italiane: l'airone cinerino, l'airone rosso, la garzetta e l'airone bianco maggiore, che pu\u00f2 essere spesso confuso con la garzetta. Molto semplicemente, l'airone bianco maggiore \u00e8 pi\u00f9 grande della garzetta e, d'inverno, presenta il becco giallo invece che quello nero della \"cugina\".\nImmancabile \u00e8 il martin pescatore, mentre sulle dune intorno al lago troviamo dei chiurli maggiori, dei beccaccini e dei cavalieri d'Italia, che qui nidificano anche.\nFlora.\nLa flora acquatica comprende numerose ninfee comuni e numerose canne di tutti i tipi: di palude, comuni. Sulla terraferma intorno al lago, prevale la macchia mediterranea soprattutto, insieme al salice piangente.\nLa costa \u00e8 coperta da pini domestici, pini marittimi ed eucalipti."}
{"id": "1755929", "revid": "76963", "url": "https://it.wikipedia.org/wiki?curid=1755929", "title": "Raquel Castro", "text": "Biografia.\n\u00c8 la quarta di cinque figli ed \u00e8 nata a New York da padre portoricano, Albee Castro, e Kary, un'americana di origini italiane e ebree. Ha due sorelle maggiori, un fratello maggiore e uno minore (David Castro, anch'egli attore) e attualmente vive a Long Island, dove frequenta la Selden Middle School.\nLa Castro ha debuttato come attrice in un episodio della serie televisiva \"Squadra emergenza\". Successivamente ha fatto parte del cast del film del 2004 \"Jersey Girl\" in cui ha recitato la parte della figlia di Ben Affleck e Jennifer Lopez, diretta da Kevin Smith vincendo un Young Artist Award come miglior attrice sotto i 10 anni.\nHa anche partecipato ad un episodio di \"\" (\"Alien\") e in un film indipendente, \"Little Fugitive\". Nel 2006 era nel cast del video musicale della canzone \"Runaway Love\" di Ludacris nel ruolo di Nicole, dove interpreta il ruolo di una ragazza che si rende conto di aver subito degli abusi e decide di scappare.\n\u00c8 apparsa nell'episodio 14 della sesta stagione di Blue Bloods."}
{"id": "1755931", "revid": "21880", "url": "https://it.wikipedia.org/wiki?curid=1755931", "title": "Riserva naturale Lago Salso", "text": ""}
{"id": "1755934", "revid": "120829335", "url": "https://it.wikipedia.org/wiki?curid=1755934", "title": "Gabriele Podavini", "text": "Carriera.\nGiocatore.\nTerzino destro, Podavini ha militato 3 stagioni in Serie A con le maglie di Brescia (annata 1980-81) e Lazio (dal 1983 al 1985), totalizzando complessivamente 76 presenze e 2 reti in massima serie.\nHa inoltre disputato 9 stagioni in Serie B con Brescia, Lazio e Genoa, collezionando 279 presenze e 13 reti, ottenendo due promozioni in Serie A (nella stagione 1979-80 con il Brescia, e nel 1982-83 con la Lazio).\nUna delle \"bandiere\" della Lazio negli anni ottanta, ultimo degli artefici della promozione in Serie A del 1983 a lasciare i \"biancocelesti\", \u00e8 stato inoltre uno dei protagonisti nella stagione 1986-87, in cui la formazione romana riusc\u00ec, negli spareggi del San Paolo di Napoli contro e , a conquistare la permanenza in Serie B nonostante una penalizzazione iniziale di nove punti, quando ancora la vittoria ne valeva due, con gli elementi di quella squadra che si guadagnarono il soprannome di \"Eroi del -9\".\nAllenatore.\nUna volta terminata la carriera di calciatore, Podavini intraprende quella di allenatore, guidando tra le altre Pordenone, e Bagnolese."}
{"id": "1755940", "revid": "729019", "url": "https://it.wikipedia.org/wiki?curid=1755940", "title": "Don White", "text": "Biografia.\nProveniente da una famiglia di industriali del settore calzaturiero, proprietari del marchio White &amp; Co., nel Northamptonshire, durante gli studi superiori Don White si dedic\u00f2 al rugby, allora attivit\u00e0 dilettantistica: a 17 anni esord\u00ec nel Northampton Saints come pilone, per poi evolvere come flanker, ruolo nel quale, dopo la guerra, esord\u00ec in Nazionale inglese nel 1947, nel Cinque Nazioni di quell'anno, contro il .\nFurono due le edizioni del torneo vinte da White, la citata del 1947 e l'ultima cui prese parte, nel 1953.\nDal 1954 divenne capitano del Northampton e tenne la fascia fino al 1961, anno in cui smise l'attivit\u00e0 all'et\u00e0 di 35 anni e 448 presenze totali.\nWhite mise a segno complessivamente 116 mete, 71 piazzati, 183 trasformazioni e un drop che, considerando il sistema di punteggio dell'epoca, danno un totale di 930 punti.\nNel 1964 Don White divenne presidente dell'azienda di famiglia e, nel corso della sua attivit\u00e0 imprenditoriale, gli fu affidato dalla Rugby Football Union l'incarico di commissario tecnico della Nazionale inglese: fu il primo a rivestire tale ruolo, fino ad allora mai ufficialmente statuito a livello federale.\nFino al 1971 rivest\u00ec l'incarico di commissario tecnico, vincendo solo 3 degli 11 incontri disputati, ma guidando l' alla sua prima vittoria contro il (20 dicembre 1969, 11-8).\nDopo le dimissioni da commissario, entr\u00f2 nel comitato esecutivo del Northampton, e nel 1979 fu nominato presidente onorario del club, carica che tenne fino al 1988.\nNel 1990 ricevette un riconoscimento dalla regina per la sua attivit\u00e0 di commercio internazionale.\nSi ritir\u00f2 dall'attivit\u00e0 imprenditoriale nel 1996.\nIl 21 aprile 2007 Don White mor\u00ec nella sua citt\u00e0 natale dopo una malattia, e alla cerimonia funebre prese parte anche il Northampton, rappresentato dal suo presidente Keith Barwell.\nLo stesso club, che aveva gi\u00e0 inserito White nella sua \"Hall of Fame\", ricorda tuttora il suo ex giocatore, capitano e presidente, con un necrologio in cui egli viene descritto come \u00abforse il pi\u00f9 grande giocatore dei Saints\u00bb."}
{"id": "1755942", "revid": "729019", "url": "https://it.wikipedia.org/wiki?curid=1755942", "title": "Herttoniemi (metropolitana di Helsinki)", "text": "La stazione Herttoniemi (in finlandese: \"Herttoniemen metroasema\"; in svedese: \"Metrostationen Herton\u00e4s\") \u00e8 una stazione di superficie della Metropolitana di Helsinki. Serve il quartiere di Herttoniemi ad Helsinki Est.\nLa stazione fu una delle prime aperte ad Helsinki, il 1\u00ba giugno 1982, e fu disegnata da Jaakko Ylinen e Jarmo Maunula. Si trova a una distanza di circa 1,442 km da Kulossari, e a 1,367\u00a0km da Siilitie."}
{"id": "1755959", "revid": "228587", "url": "https://it.wikipedia.org/wiki?curid=1755959", "title": "Lago pliocenico del Valdarno Superiore", "text": "Il Valdarno Superiore ha la forma di una conca ovale, con l'asse maggiore di direzione SW-NE, lungo circa 45\u00a0km e largo circa 10\u201312\u00a0km. \u00c8 limitato a NE dalla Catena del Pratomagno e a SW dai Monti del Chianti.\nFase pre-lacustre.\n\"Oligocene superiore - miocene inferiore\"\nLe strutture fondamentali del Valdarno erano gi\u00e0 presenti 7 milioni di anni fa (Miocene), quando, dopo l'orogenesi appenninica (Oligocene superiore - Miocene inferiore) si instaura nella zona una fase tettonica distensiva che con un sistema di horst e graben d\u00e0 origine a tutte le depressioni tettoniche della Toscana: il Casentino, il Valdarno Superiore, la Val di Chiana, il bacino di Firenze, la Garfagnana e la Lunigiana.\nPrima fase fluvio-lacustre.\n\"Pliocene superiore\"\nCirca 5 milioni di anni fa (Pliocene inferiore) inizia una lenta subsidenza di queste aree che permette al mare di arrivare fino al versante occidentale dei Monti del Chianti.\nA causa di questo sprofondamento il deflusso delle acque diviene difficoltoso e nella conca valdarnese si formano due piccoli bacini poco profondi nella zona di Palazzolo e di Castelnuovo dei Sabbioni.\nSulle rive della palude, in un clima tropicale molto umido, vegeta una rigogliosa foresta con sequoie, magnolie, lauri e pini, abitata dall'orso (\"Ursus minimus\"), dal tapiro (\"Tapirus arvernensis\"), dal bufalo (\"Leptobos stenometopon\"), dall'ananco (\"Anancus arvernensis\") e rinoceronte (\"Stenphanorhinus jeanvireti\").\nI resti fossili di tutti questi animali sono conservati presso il Museo Paleontologico di Montevarchi.\nQueste condizioni favoriscono la formazione di una torbiera che d\u00e0 origine ai livelli di lignite presenti nei sedimenti di questa fase.\nLa lignite \u00e8 stata sfruttata per la produzione di energia elettrica fin dall'inizio del secolo, quando i banchi venivano coltivati in galleria; successivamente \u00e8 stata coltivata a cielo aperto grazie a imponenti scavi e bruciata direttamente nella centrale termoelettrica di Santa Barbara.\nAttualmente la riserva di lignite si \u00e8 esaurita.\nSuccessivamente l'abbassamento del fondo del bacino diviene rapido e la torbiera, che non sempre era stata attiva, si disinnesca definitivamente e si forma un lago che per\u00f2 non \u00e8 stato mai in comunicazione con il vicino mare.\nNel lago lungo circa 20\u00a0km, che era il pi\u00f9 grande degli specchi d'acqua del pliocene, si sedimentano ampi spessori di fanghi argillosi che ricoprono i resti organici accumulatisi precedentemente e danno inizio ai processi di carbonizzazione che portarono alla formazione della lignite.\nI sedimenti di questa prima fase sono stati raggruppati nella Successione di Castelnuovo che costituisce una monoclinale immersa verso NE di sedimenti lacustri; in ordine stratigrafico si hanno le seguenti formazioni:\nSeconda fase fluvio-lacustre.\n\"Pleistocene inferiore\"\nNel Pleistocene inferiore (circa 2 milioni di anni fa) la conca lacustre pliocenica si era completamente riempita di sedimenti e fu interessata da un risollevamento generalizzato dell'area che fece arretrare la linea di costa fino alla posizione attuale.\nNel Valdarno i sedimenti lacustri furono dislocati e il bacino si ampli\u00f2 e invase tutta la valle; si form\u00f2 un lago lungo circa 40\u00a0km e profondo al massimo qualche centinaio di metri.\nIn questa condizione si sedimenta la Successione di Montevarchi, con sedimenti che hanno giacitura tabulare, suborizzontale e presentano una netta discordanza angolare con i sedimenti della prima fase.\nIn ordine stratigrafico si hanno le seguenti formazioni:\nA ridosso del versante del Pratomagno si trovano estesi apparati di delta-conoide (Ciottolami della Penna, Ciottolami e Sabbie di Cava la Quercia, Sabbie di Borro Cave)\nSituazioni analoghe si verificano in tutte le vicine conche lacustri: Val Tiberina, M. Oliveto, Val di Chiana, Casentino, Mugello e Firenze.\nI fossili rinvenuti in queste formazioni sono molto abbondanti ma in particolare: Elefante meridionale (\"Elephas meridionalis)\", rinoceronte (\"Stepahanorhinus etruscus\"), cavallo (\"Equus stenonis\"), bovidi (\"Leptobos etruscus\"), cervidi (\"Pseudodama nesti\"), lupo (\"Canis etruscus\").\nIl clima diviene pi\u00f9 freddo e, alle piante tropicali si sostituisce una vegetazione pi\u00f9 simile a quella attuale.\nLa Sieve, proveniente dal Mugello, si immetteva nel lago del Valdarno e da questo usciva un corso d'acqua che si univa all'Arno Casentinese per alimentare il bacino lacustre della Val di Chiana e successivamente il Tevere.\nTerza fase fluviale.\n\"Pleistocene medio\"\nIl lago, che non era molto profondo, si andava gradualmente riempiendo di sedimenti argillosi; quando l'acqua divenne meno profonda si form\u00f2 uno stagno e nella nuova pianura formatasi scorreva, da O verso E, un fiume (Arno Valdarnese).\nNei boschi sulle rive del fiume vivevano cavalli (\"Equus caballus\"), antilopi, Elefanti (\"Elephas prigenius\"), (\"Elephas antiquus\"), ippopotami (\"Hippopotamus antiquus\"), bufali (\"Bos prigenius\"), cervi (\"Cervus elaphus\"), rinoceronti (\"Stephanorhinus hemitohecus\"), orsi (\"Ursus arctos\").\nIn questa fase si depositano i sedimenti della Successione di Monticelli che riposano, con una lievissima discordanza angolare, sopra i depositi della seconda fase e comprendono in ordine stratigrafico:\nContemporaneamente alla deposizione di queste Formazioni, dal versante orientale del bacino provengono i depositi del Gruppo delle Conoidi del Ciuffenna, con uno spessore massimo di circa 120\u00a0m, che comprende:\nL'Arno Fiorentino (fiume che scorreva da \u201cFirenze\u201d al mare) arretr\u00f2 per erosione e cattur\u00f2 la Sieve che port\u00f2 con s\u00e9 le acque valdarnesi causando cos\u00ec l'inversione del reticolo idrografico.\nDa circa 10000 anni i corsi d'acqua si sono stabilizzati e incidono facilmente i depositi lacustri poco coerenti modellando cos\u00ec il paesaggio e dando origine a \"forme del paesaggio\" uniche come le Balze del Valdarno."}
{"id": "1755962", "revid": "767487", "url": "https://it.wikipedia.org/wiki?curid=1755962", "title": "Tweez", "text": "Tweez (1989) \u00e8 il titolo dell'album di debutto degli statunitensi, pionieri del post-rock, Slint. Inizialmente edito sotto l'etichetta indipendente Jennifer Hartman Records, fu successivamente pubblicato in collaborazione con Touch &amp; Go Records.\nTutti i titoli inerenti ai brani dell'album sono tratti dai nomi effettivi dei genitori dei diversi componenti della band, con l'eccezione di \"Rhoda\", nome del cane del batterista Britt Walford. \"Ron\" e \"Charlotte\" riguardano i genitori di quest'ultimo; \"Nan Ding\" e \"Darlene\" quelli del chitarrista David Pajo; \"Carol\" e \"Kent\" quelli del cantante e chitarrista Brian McMahan; \"Warren\" e \"Pat\", infine, quelli del bassista Ethan Buckler.\nL'album si configura come premessa al successivo - e acclamato dalla critica - Spiderland: sebbene il sound risulti non ancora perfettamente ordinato e maggiormente legato all'hardcore rispetto al lavoro seguente, notevoli sono le divagazioni originali nello stile e nelle costruzioni (come il parlato - e non cantato -, tendente talvolta a sfumature grottesche e non canoniche).\nNella versione in vinile dell'album originale i due lati sono intitolati rispettivamente: Bemis e Gerber."}
{"id": "1755973", "revid": "404449", "url": "https://it.wikipedia.org/wiki?curid=1755973", "title": "Complesso polifunzionale Cosimini", "text": "Il complesso polifunzionale Cosimini \u00e8 un edificio situato in piazza Rosselli e vie limitrofe a Grosseto, in Toscana.\nStoria.\nAlla fine degli anni sessanta Ludovico Quaroni venne incaricato dall'impresa Tasselli di studiare un progetto per un nuovo edificio pluriuso (commercio, uffici e residenza) da realizzare nella centrale piazza Rosselli a Grosseto, sull'area occupata da un edificio di gusto neoclassico, sede delle officine Cosimini, realizzato nel 1927 su progetto di Renato della Rocca.\nGli elaborati grafici furono sottoposti alla committenza nel 1970, anno in cui ebbero inizio la demolizione del vecchio palazzo e i lavori di costruzione del complesso polifunzionale, eseguiti dall'impresa Cosimini di Grosseto. L'opera fu completata nel 1978.\nDescrizione.\nContesto urbanistico.\nL'edificio costituisce uno dei fronti della circolare piazza Rosselli, crocevia della viabilit\u00e0 perimetrale la cerchia muraria e nuova porta di accesso alla citt\u00e0 \"intra moenia\". Con la sua ostentata modernit\u00e0, nelle forme come nei materiali, e plasticit\u00e0 delle forme, l'edificio instaura un rapporto fortemente dialettico con gli edifici circostanti: chiaro il contrappunto tra i volumi cilindrici dell'architettura quaroniana e l'attiguo segnale verticale della torre del mazzoniano palazzo delle Poste (situato alla testa dell'isolato sul lato nord di viale Matteotti), cos\u00ec come con il monumentale classicismo del palazzo del Governo.\nIl complesso pluriuso occupa interamente l'isolato triangolare delimitato a nord da piazza Rosselli, a ovest da via Matteotti, a est dalla via Bonghi e a sud da via Rattazzi: quest'ultima \u00e8 coperta da un volume di sovrappasso cosicch\u00e9 il corpo su via Bonghi si protende oltre il limite dell'isolato, ricongiungendosi al fronte dell'edificio limitrofo. L'interno del lotto \u00e8 caratterizzato da una piazza galleria (coperta e con accessi da tutti e tre i fronti) e da un cortile che funge da copertura al piano interrato dei garages.\nL'esterno.\nL'edificio si qualifica per il vigoroso plasticismo e per l'uso del cemento faccia vista, elementi di chiara derivazione internazionale e del tutto estranei al linguaggio del contesto limitrofo: l'articolazione delle masse in volumi lineari e curvilinei, con il suggestivo risalto delle torri cilindriche e delle scale ad elica, evoca la ricerca espressionista cos\u00ec come il paramento in cemento faccia vista e il rifiuto di qualunque attributo decorativo estraneo all'articolazione volumetrica rimandano all'esperienza brutalista.\nL'edificio presenta un impianto planimetrico che cerca di sfruttare al meglio le potenzialit\u00e0 distributive del lotto triangolare: verso la piazza Rosselli il vertice dell'area \u00e8 occupato da un nucleo a pianta triangolare mentre i tre lati su via Bonghi, viale Matteotti e via Rattazzi sono costituiti da stecche, edifici in linea o a torre, che si raccordano con i fronti limitrofi (via Bonghi) e si uniscono (via Bonghi e via Rattazzi) a definire la corte interna, anch'essa di forma triangolare. Tale articolazione \u00e8 confermata volumetricamente dall'interessante alternanza tra corpi rettilinei e curvilinei, dalla scansione ed articolazione operata dal progettista su di essi tramite la cifra distintiva dei cilindri dei vani scale, sottolineati da decisi tagli nella muratura, e dal diverso trattamento e ruolo urbano dei vari livelli; i piani terra (uffici e grande magazzino OVS, gi\u00e0 Standa) si affacciano sul fronte stradale e sulla centrale galleria, grande invaso coperto dal solaio della soprastante terrazza-corte urbana di accesso agli uffici e ad essa collegata tramite due scale a elica in cemento di vigoroso plasticismo. Altri temi connotanti il complesso sono, dal punto di vista volumetrico, la diversa qualificazione del fronte su piazza Rosselli, che assume decisamente il ruolo di facciata, e il volume che sovrappassa l'innesto della via Rattazzi sulla via Bonghi; per quanto concerne la superficie, il paramento in cemento armato \u00e8 \"ingentilito\" unicamente dai segni lineari degli infissi in metallo, dai parapetti (della galleria, della piazza sopraelevata e delle scale), semplici tubolari in ferro che con l'alternanza del giallo e del rosso evocano cromatismi neoplastici e infine dal colore giallo e arancione delle superfici interne dei balconi (pareti e solai).\nIl fronte sulla piazza, sviluppato su quattro piani fuori terra, \u00e8 caratterizzato dal gioco di aggetti e rientranze dei quattro volumi cilindrici, completamente vetrati: quello al piano terra, arretrato cos\u00ec da formare un naturale introibo, contiene l'ingresso alla banca; quelli al piano superiore gli uffici della banca (piano primo), un appartamento privato (secondo piano) e una compagnia di assicurazioni (terzo piano). Gli altri due lati di tale nucleo, sulle vie Bonghi e Rattazzi, hanno uno sviluppo lineare su tre e quattro piani fuori terra e sono caratterizzati dal medesimo tema delle pareti finestrate, che sulla via Bonghi di rarefanno sino a divenire semplice campitura cementizia, con l'unica eccezione del nastro finestrato del piano primo che corre ininterrotto per tutto il fronte. Sul viale Matteotti a seguito del corpo vetrato della banca si succedono un secondo nucleo su cinque piani fuori terra (uffici), caratterizzato da una facciata lineare dove la superficie in cemento \u00e8 dominante rispetto a quella vetrata. Un deciso taglio, diagonale rispetto al fronte strada, segna l'accesso alla galleria ed alla piazza sopraelevata: questo \u00e8 dominato dal corpo cilindrico del pilastro-canna fumaria (concluso da una plastica griglia in metallo), al quale si ammorsano i tre balconi a pianta triangolare dell'attiguo edificio, e dalla rampa di scale elicoidale. Il terzo nucleo su viale Matteotti si sviluppa su 5 piani fuori terra e \u00e8 caratterizzato da un fronte lineare, scandito orizzontalmente e compreso tra i due volumi cilindrici dei corpi scala: i primi due livelli, leggermente avanzati rispetto ai piani sovrastanti, sono completamente vetrati (sporti del magazzino OVS, al piano terra e finestre a nastro degli uffici al primo) mentre i piani secondo e terzo presentano quattro tagli verticali, le finestre degli uffici; l'ultimo piano, arretrato, \u00e8 destinato a residenza e finestrato. Il corpo scala circolare funge da scansione angolare con il fronte su via Rattazzi e sulla corte interna: questo, molto pi\u00f9 murato rispetto ai precedenti, presenta una cortina in cemento su quattro e cinque piani fuori terra nella quale sono collocate le finestre, tagli verticali, e le aperture rettangolari dei balconi delle abitazioni e \u00e8 scandito al centro dal volume curvilineo del vano scale e dal passaggio di accesso ai garage.\nIl corpo su via Bonghi, attivit\u00e0 commerciali al piano terra e primo, uffici ed abitazioni ai rimanenti, \u00e8 separato e congiunto al contempo al nucleo di testa dell'isolato tramite un taglio \u2013 anche qui, come sull'altro lato, caratterizzato dal cilindro del vano scale e del pilastro-colonna in cemento sul quale si avvolge la scala elicoidale \u2013 che conduce alla galleria ed alla piazza coperta. Tale nucleo si caratterizza per l'alternanza tra gli spazi vuoti dei primi due livelli e per il fronte compatto degli altri tre, risolti nella partitura continua in cemento nella quale sono ritagliati i nastri verticali delle finestre; unifica il tutto il ricorso verticale e ritmico dei volumi cilindrici delle canne fumarie (anche qui conclusi con griglia in metallo) e dei tre vani scala, dai quali si accede alla serie di appartamenti in linea dei piani secondo, terzo e quarto. Questa stecca \u00e8 inoltre caratterizzata dalla presenza di un ponte, a pilotis e compreso tra i due vani scala, che segna l'ingresso alla corte interna. Il retro di questo nucleo risulta molto pi\u00f9 semplificato rispetto alla facciata ed \u00e8 suddiviso in due diverse porzioni; una superficie continua in cemento con finestra a nastro al piano primo e tagli verticali finestrati ai superiori e una superficie scandita orizzontalmente dalla fascia ininterrotta dei davanzali in cemento alternati alle pareti arancioni della facciata.\nCritica.\nDiversi ed articolati i giudizi critici sull'opera. Terranova e Ciorra evidenziano la scala urbana dell'intervento e il tema, di grande attualit\u00e0 nella cultura progettuale degli anni sessanta, dell'edificio polifunzionale. Il primo sottolinea come Quaroni tra le due alternative, distinte ma complementari, \u00abdi prefiguarare attraverso lo strumento del \"modello direttore\" le attualit\u00e0 ed i ritmi architettonici dell'intervento alla grande scala e, all'opposto, di offrire una dimensione urbana all'oggetto architettonico\u00bb, opti decisamente per la seconda, \u00abpreoccupandosi di stabilire una forte tensione compositiva fra la piazza circolare e gli assi viari\u00bb: egli nota inoltre che tale principio compositivo \u00e8 stato, in fase di realizzazione, fortemente compromesso dalla scarsa utilizzazione delle diverse funzioni e dalla mancata integrazione fra residenza e commercio, con il conseguente indebolimento del carattere \"urbano\" di alcuni luoghi, in particolare della piazza urbana.\nDello stesso avviso Pippo Ciorra: \u00abil complesso, e gli altri edifici pluriuso che Quaroni disegna in quegli anni, nasce direttamente dalle formule e dalle geometrie del town-design. Dall'utopia della citt\u00e0 deriva l'ipotesi concreta dell'edificio citt\u00e0, la parte per il tutto che riassume e ordina le varie funzioni dell'organismo urbano. L'edificio pluriuso tende a sostituirsi alle funzioni del tessuto urbano, costruendo al suo interno spazi alternativi a quelli esistenti\u00bb. Polano e Muratore evidenziano l'articolazione del programma e la deludente realizzazione: per Muratore (1992) si tratta di un'occasione perduta, penalizzata da una scadente realizzazione e una altrettanto scadente gestione mentre Polano (1991) nota come il programma del progetto \u2013 un edificio che tenta di accogliere varie funzioni entro una sequenza che prevede due luoghi collettivi per eccellenza (la galleria coperta e la piazza sopraelevata su cui si affacciano le residenze e le attivit\u00e0 commerciali) \u2013 risulti complesso e non completato, dominato da una involontaria \"monumentalit\u00e0\" dell'insieme. Riguardo all'esecuzione, lo stesso Quaroni ha notato che il progetto \u00e8 stato realizzato bene per la parte in cemento armato ma trascurato nelle finiture ultime che interessavano la galleria al piano terra.\nL'edificio \u00e8 stato negli anni successivi oggetto di serrato dibattito e profonde critiche, con la scala dell'intervento che \u00e8 stata a lungo mal vista da una parte della popolazione. \u00c8 necessario specificare che vi \u00e8 tuttavia uno scollamento tra la ricerca progettuale, senza dubbio interessante, e la sua concretizzazione: tale scollamento \u00e8 da attribuire non solo all'insoddisfacente realizzazione e al naturale degrado del cemento faccia vista ma anche, e soprattutto, al venir meno di alcune premesse urbane e sociali, figlie della cultura degli anni sessanta, fatto questo che ha fortemente indebolito il progetto: in particolare sono pressoch\u00e9 inutilizzate la galleria e la piazza terrazza dalla quale non si accede ai negozi, come ipotizzato da Quaroni, ma solo agli uffici."}
{"id": "1755984", "revid": "287204", "url": "https://it.wikipedia.org/wiki?curid=1755984", "title": "Colle Collon", "text": "Il colle Collon (3.130 m s.l.m.) \u00e8 un valico alpino che collega la valdostana Valpelline con la val d'Herens nel Canton Vallese.\nDescrizione.\nIl valico si trova nei pressi dei seguenti monti:\nDal punto di vista orografico separa, nelle Alpi Pennine, le Alpi del Grand Combin ad occidente dalle Alpi del Weisshorn e del Cervino ad oriente. Nei secoli passati, soprattutto in secoli pi\u00f9 miti, il colle era utilizzato per lo scambio delle merci tra le varie valli alpine. Nel versante italiano, appena sotto il colle, vi \u00e8 il rifugio Nacamuli al col Collon. Il colle \u00e8 inserito nel percorso escursionistico Tour del Cervino."}
{"id": "1755988", "revid": "287204", "url": "https://it.wikipedia.org/wiki?curid=1755988", "title": "Manuel Pamic", "text": ""}
{"id": "1755989", "revid": "287204", "url": "https://it.wikipedia.org/wiki?curid=1755989", "title": "Nikola Kalinic", "text": ""}
{"id": "1755991", "revid": "287204", "url": "https://it.wikipedia.org/wiki?curid=1755991", "title": "Danijel Pranjic", "text": ""}
{"id": "1755993", "revid": "1005847", "url": "https://it.wikipedia.org/wiki?curid=1755993", "title": "Renato Sandalli", "text": "Biografia.\nNacque a Genova il 25 febbraio 1897. Dopo l'entrata in guerra del Regno d'Italia, nel febbraio 1916 si arruol\u00f2 volontario nel Regio Esercito, assegnato, con il grado di sottotenente di complemento, alla arma di fanteria, corpo dei Bersaglieri. Nel novembre dello stesso anno viene ascritto al servizio permanente per merito di guerra. Nel corso della prima guerra mondiale fu decorato due volte di Medaglia d'argento e una di bronzo al valor militare.\nNel gennaio 1921, assegnato al Servizio Aeronautico, consegu\u00ec il brevetto di pilota di aeroplano, diventando pilota militare a partire dall'ottobre successivo. Dal maggio del 1922 al giugno 1924 prest\u00f2 servizio nel Comando scuole aviatori dell'aeroporto di Capua, nel 3\u00ba Raggruppamento aeroplani da ricognizione e nella 131\u00aa Squadriglia di Ciampino. A partire dall'ottobre 1923 cess\u00f2 di appartenere ai ruoli del Regio Esercito, entrando a far parte di quelli del Corpo di Stato Maggiore della neocostituita Regia Aeronautica. Nei successivi periodi ricopr\u00ec vari tipi di incarichi presso il 20\u00ba Stormo da ricognizione, il Centro equipaggi della Regia Aeronautica, e il 21\u00ba Stormo. Nel gennaio 1926, con il grado di capitano, raggiunse l'aviazione della Somalia italiana, divenendo comandante della 36\u00aa Squadriglia da ricognizione dotata di velivoli Fiat R.2. Partecip\u00f2 alle operazioni per all'occupazione di Nogal e dei sultanati di Obbia e dei Mingiurtini Dal 1\u00ba ottobre 1926 al 10 maggio 1927 svolse le funzioni di comandante dell'aviazione della Somalia.\nAl suo ritorno in patria fu assegnato al 1\u00ba Stormo Caccia Terrestre, passando poi alla Scuola caccia, e quindi all'Ufficio di Stato maggiore della Regia Aeronautica. A partire dal novembre 1934, e fino al settembre 1936, fu comandante, con il grado di colonnello del 9\u00ba Stormo Bombardamento Terrestre. Dal 1\u00ba ottobre dello stesso anno, in occasione dell'inizio della guerra d'Etiopia, diviene responsabile del Comando settore aeronautico est di Dire Daua dell'aeronautica dell'Africa Orientale (nell'Africa Orientale Italiana), ricoprendo tale ruolo fino al settembre 1937. Per le sue qualit\u00e0 dimostrate durante il corso delle operazioni belliche, venne insignito del titolo di Cavaliere dell'Ordine militare di Savoia. Successivamente assume la Direzione del materiale e degli aeroporti del Comando dell'Aeronautica dell'A.O.I. Nel corso del 1938 \u00e8 elevato al rango di generale di brigata aerea. Dal gennaio 1939 al gennaio 1940 diresse il 1\u00b0 Centro sperimentale, per passare poi al Comando dell'Aeronautica dell'Albania - AALB e quindi allo Stato maggiore come capo della Segreteria Tecnica. Il 18 novembre 1942 viene promosso generale di divisione aerea.\nIn seguito alla caduta del fascismo, avvenuta il 25 luglio 1943, il giorno 27 entr\u00f2 a far parte del governo Badoglio I. Il nuovo Capo del Governo conservava un eccellente ricordo del suo operato durante la guerra d'Etiopia, e lo volle come Capo di stato maggiore della Regia Aeronautica al posto del generale Rino Corso Fougier, nominandolo anche Ministro dell'aeronautica. Il Capo del governo, Maresciallo d'Italia Badoglio, non lo inform\u00f2 mai di quanto stava avvenendo in quel periodo, tenendolo praticamente all'oscuro delle trattative di pace in corso con gli anglo-americani, di cui fu informato solo a cose fatte. Il 5 settembre ebbe, insieme al generale Roatta, un incontro a Roma con il Capo di Stato Maggiore Generale Ambrosio che inform\u00f2 i due generali del previsto arrivo a Roma della missione alleata guidata dal generale Maxwell D. Taylor. Tale missione doveva preparare il terreno all'aviosbarco delle truppe alleate sugli aeroporti intorno a Roma, la cosiddetta operazione Operazione Giant 2. Egli era convinto, cos\u00ec come Roatta, che il pianificato aviosbarco sarebbe avvenuto nella giornata del 12 settembre, e obiett\u00f2 che mancavano sia i camion che la benzina e i materiali richiesti dagli americani per dare inizio alle operazioni militari.\nIn seguito alla proclamazione da parte di Radio Algeri, l'8 settembre, dell'avvenuta firma dell'armistizio con gli Alleati a Cassibile il Re, il governo e i principali capi militari abbandonarono precipitosamente la Capitale, per recarsi a Pescara, da dove raggiunsero Brindisi a bordo della corvetta \"Baionetta\". Egli fu uno degli ultimi a lasciare Roma, dirigendosi a bordo di un'automobile verso l'aeroporto di Guidonia, dove sperava di trovare un velivolo per raggiungere Brindisi. Fermato a un posto di blocco tedesco da elementi della Fallschirm-Panzer-Division 1 \"Hermann G\u00f6ring\", venne rilasciato e riusc\u00ec a raggiungere Pescara dove si imbarc\u00f2 anch'egli sulla \"Baionetta\". Con il grado di generale di divisione aerea ricopr\u00ec i due incarichi anche nel governo Badoglio II, costituito a Salerno il 22 aprile 1944, mantenendoli fino al 18 giugno dello stesso anno. Dopo la fine della guerra divenne comandante della 1\u00aa Zona Aerea Territoriale, ricoprendo l'incarico dal giugno 1949 al settembre 1951. Dal dicembre 1954 al febbraio 1955 fu presidente della Sezione aeronautica del Consiglio superiore delle forze armate. Si tolse la vita a Roma il 23 ottobre 1968, sparandosi un colpo di pistola alla testa.."}
{"id": "1755997", "revid": "1877829", "url": "https://it.wikipedia.org/wiki?curid=1755997", "title": "Vaalserberg", "text": "Il Vaalserberg (in limburghese: \"Vaolserberg\" o \"Volserberg\", in francese: \"mont de Vaals\", in italiano: \"monte di Vaals\") \u00e8 una collina ed \u00e8 il punto pi\u00f9 a sud e pi\u00f9 elevato dei Paesi Bassi continentali.\n\u00c8 il punto dove si incontrano i confini di Germania, Belgio e Paesi Bassi; inoltre tra il 1815 e il 1919 vi si incontrava il confine del Moresnet.\nIl Vaalserberg si trova a pochi chilometri da Vaals (NL), da Aquisgrana (D) e da Kelmis (B).\nLa triplice frontiera.\nLa triplice frontiera sul Vaalserberg viene chiamato \"Drielandenpunt\" (\"Punto di confine fra tre paesi\") in olandese, \"Dreil\u00e4ndereck\" (\"Angolo dei tre confini\") in tedesco, \"Trois Fronti\u00e8res\" (\"Tre confini\") in francese. Il governo belga ha costruito una torre (Torre Baldovina)."}
{"id": "1756003", "revid": "287204", "url": "https://it.wikipedia.org/wiki?curid=1756003", "title": "Mario Galinovic", "text": ""}
{"id": "1756004", "revid": "767487", "url": "https://it.wikipedia.org/wiki?curid=1756004", "title": "Tora (fiume)", "text": "Il Tora (noto anche come Fosso della Tora) \u00e8 un corso d'acqua proveniente dalle Colline pisane inferiori, a sud del Valdarno inferiore. Con i suoi 29 chilometri, avendo pur sempre una portata molto bassa, \u00e8 il pi\u00f9 lungo fiume che riceve la maggior parte dei suoi affluenti dalle Colline livornesi.\nIl corso del Tora.\nCorso superiore.\nLe sorgenti del torrente Tora vengono individuate da taluni nei pressi di Gello Mattaccino (Comune di Casciana Terme Lari), da altri presso la Pieve Vecchia di Orciano Pisano, comunque in entrambi i casi sulle Colline pisane e a 145 metri sul livello del mare circa; nonostante le basse altitudini a cui nasce, il corso d'acqua riceve fin dall'inizio numerosi affluenti, anche se corti e secchi durante la stagione estiva. Dopo due chilometri, il Tora riceve il suo primo considerevole immissario: il Rio San Biagio.\nDa quel momento in poi il corso del fiume si fa pi\u00f9 lento e la pendenza diminuisce. A cinque chilometri dalle sorgenti, la portata del fiume viene notevolmente aumentata dal suo affluente Rio Alberelli, proveniente da Orciano Pisano. Sceso a quaranta metri d'altezza, dopo una virata verso nord, il corso d'acqua passa sotto il paese di Lorenzana aggirando un piccolo sistema collinare, dopodich\u00e9 vira ad ovest verso Acciaiolo, dove riceve come affluente il Fosso Conella, notevole per la sua lunghezza ma completamente secco in estate. Qui negli anni novanta del Novecento il torrente ha esondato con notevoli danni e disagi alla frazione di Acciaiolo.\nDopo 10 chilometri dalle sorgenti il Tora vira nuovamente a nord - nord-ovest per aggirare le Colline livornesi ed entra nel suo corso medio.\nCorso medio.\nDurante il suo corso medio il fiume Tora aggira i Monti livornesi attraversando il comune di Collesalvetti. In questo tratto del suo percorso il corso d'acqua si fa pi\u00f9 ampio e profondo, aumentando notevolmente la sua portata e ricevendo numerosi torrenti dalla parte livornese.\nDopo la localit\u00e0 di Acciaiolo il corso d'acqua, che prima aveva tracciato un ampio arco verso est per aggirare un piccolo sistema collinare, vira decisamente verso nord, ricevendo numerosi ruscelli dal paese di Castell'Anselmo. Tra questi il maggiore \u00e8 il Torrente Morra (7\u00a0km), proveniente dalle pendici del Monte Maggiore, nel pieno delle Colline livornesi.\nDopo due chilometri dall'entrata nel comune di Collesalvetti, alla destra del Tora il crinale si fa molto vicino e non raggiunge un'altezza considerevole. Perci\u00f2, in questo tratto del fiume, gli affluenti di destra sono cos\u00ec corti da non raggiungere il chilometro di lunghezza. Lo stesso \u00e8 anche per la parte sinistra, anche se in modo minore.\nAl quindicesimo chilometro il Tora arriva a toccare il paese di Collesalvetti. In quel punto gli argini non sono ben contenuti e il corso d'acqua forma un piccolo laghetto alla confluenza del Rio Vallino, proveniente dalle Colline Pisane: in quel punto vi \u00e8 un notevole slargo, realizzato in epoca medicea, chiamato \"Steccaia\": esso consiste in una cascatella di 4m di altezza, realizzata in mattoni pieni, con una discreta pendenza, affiancata da due corpi sempre in mattoni che concludono gli argini del tratto precedente del Tora. Dopo lo slargo il Tora riprende le dimensioni di torrente e prosegue sempre verso nord, lambendo la zona artigianale di Collesalvetti, passando sotto il Ponte Mediceo del paese. Proprio qui, nel 1991, il torrente esond\u00f2 tragicamente allagando tutta la zona artigianale e parte dell'abitato di Collesalvetti.\nPoco pi\u00f9 a nord, dopo 17 chilometri dalle sorgenti, il fiume vira bruscamente verso ovest, evitando l'abitato di Vicarello (che tuttavia ha subito anch'esso negli anni '90 una grave esondazione). Da qui in poi, ad una altezza di 10 metri, la pendenza si riduce a quasi nulla. Gli argini ben scavati gli conferiscono l'appellativo di \"Fosso la Tora\": ha inizio il corso inferiore del torrente.\nCorso inferiore.\nPer un piccolo tratto del suo corso inferiore, il Fosso la Tora tocca la parte nord delle ultime pendici delle Colline livornesi. Ormai ampio e profondo, riceve molti affluenti da queste quali il Torrente Tanna e altri, sebbene ancora molto corti.\nIl fiume esegue poi un'ampia curva prima verso nord e poi verso ovest, distanziandosi dalle colline e immettendosi nel Canale Scolmatore in prossimit\u00e0 di Mortaiolo - Guasticce.\nOriginariamente il torrente proseguiva verso ovest in direzione Livorno, impaludandosi prima di giungervi; le bonifiche medicee e lorenesi ne cambiarono il corso, proprio per evitarne l'impaludamento, facendolo immettere nel Fosso Reale (poi divenuto Scolmatore dell'Arno).\nAffluenti.\nA destra della sorgente.\nAlto corso:\nMedio corso:\nA sinistra della sorgente.\nAlto corso:\nMedio corso:\nBasso corso:\nLuoghi attraversati.\nAlto corso:\nMedio corso:\nBasso corso:"}
{"id": "1756006", "revid": "307923", "url": "https://it.wikipedia.org/wiki?curid=1756006", "title": "Pozzillo", "text": ""}
{"id": "1756014", "revid": "767487", "url": "https://it.wikipedia.org/wiki?curid=1756014", "title": "Robi Zonca", "text": "Biografia.\nZonca ha cominciato la sua carriera come sideman suonando con la band di Andy J Forest, da lui conosciuto a Parigi negli anni 80, collaborando poi con Fabio Treves, \"Ginger Baker\", \"Mia Martini\", Ronnie Jones, Tolo Marton e tanti altri.\nNel 2003 forma la sua band e pubblica l'album \"\"Do you know?\" che riscuote un ottimo successo di critica e soprattutto di diffusione radiofonica negli Stati Uniti, in Europa e nel resto del mondo.\nRobi si convince quindi a seguire la carriera solista pubblicando nel 2005 il suo secondo album \"You already know\" che segue le orme del primo raggiungendo gli stessi risultati di critica ed airplay.\nDurante il tour promozionale del cd, che lo vede ospite presso numerose stazioni radio USA a New York, Los Angeles e New Orleans, Robi incontra, proprio nella citt\u00e0 della Louisiana, il cantante Big Luther Kent con il quale si stabilisce un'amicizia e la loro seguente collaborazione porta al primo tour italiano di Luther(accompagnato dalla band di Robi) ed alla pubblicazione nel 2006 di \"Magic box\", album dal vivo registrato durante il tour.\nNel 2007 Zonca pubblica \"Rebel!\"\" registrato tra New York e Milano avvalendosi della collaborazione di strumentisti americani ed italiani tra cui spiccano i nomi di Bernard Purdie, Jerry e Jimmy Vivino, Big Luther Kent, Claudio Bazzari, Antonello Aguzzi(che ha coprodotto insieme a Zonca tutti gli album finora pubblicati).\nIl 27 marzo 2010 \u00e8 uscito l'album \"So good\" che vede la partecipazione di ospiti come Luther Kent, Fabrizio Bosso e Sabrina Kabua. Coprodotto con Paolo Filippi, e con la collaborazione di Jantoman per le tastiere e gli arrangiamenti di fiati ed archi, l'album, forse pi\u00f9 di tutti gli altri, si sta imponendo sulle radio specializzate degli Stati Uniti, del Regno Unito, australiane, giapponesi ed europee in genere.\nNel 2014 partecipa al disco \"Ila and her fellows\", un album di reinterpretazioni di brani \ntradizionali di matrice spiritual, folk blues e old country ideato e prodotto dalla cantautrice \"Ila (cantautrice) \" che vede protagonisti con Ila, 16 musicisti.\nSempre nel 2014 esce To fill my soul ultimo lavoro di Zonca coprodotto artisticamente da Robi in squadra con Jantoman ed il fido bassista Paolo Legramandi. 10 tracce, una sola cover, \"Tonight I'll Be Staying Here with You\" di Bob Dylan\nLa band di Robi \u00e8 attualmente formata da:\nInoltre:"}
{"id": "1756016", "revid": "404449", "url": "https://it.wikipedia.org/wiki?curid=1756016", "title": "Consorzio agrario provinciale", "text": "Il palazzo del Consorzio agrario provinciale \u00e8 un edificio situato in via Roma a Grosseto.\nStoria.\nGi\u00e0 nel 1906 la Federazione italiana dei consorzi agrari con sede a Piacenza apriva a Grosseto, in via Bertani, un ufficio per la vendita di macchine agricole, e il 29 marzo 1908 veniva inaugurata una filiale del Consorzio agrario senese per la vendita di concimi chimici.\nL'anno successivo il Consorzio stesso acquist\u00f2 lungo via Roma un appezzamento di terreno di propriet\u00e0 dei fratelli Carriaggi con l'intenzione di costruire una nuova sede per il Consorzio agrario di Siena e Grosseto, per la quale un primo progetto sarebbe stato fornito nel 1921 dall'ingegnere Maconi, un secondo dieci anni pi\u00f9 tardi dall'ingegnere Guido Bonci Casuccini ed infine dall'ingegner Azzoni nel 1937. Il progetto definitivo venne redatto dall'ingegnere Umberto Tombari. In seguito ad una gara di appalto a licitazione privata svoltasi il 25 ottobre 1938 tra sei ditte invitate, i lavori, stimati per un importo di 526.014 lire, vennero assegnati all'impresa Alpiano-Castelli che present\u00f2 un ribasso netto del 6,95%. Il permesso definitivo di costruzione venne concesso dal podest\u00e0 Angelo Maestrini in data 8 novembre 1938. I lavori, iniziati immediatamente, si conclusero nel novembre 1939 con un importo complessivo asceso a circa 1.000.000 di lire. Il 7 febbraio 1940 venne rilasciato il permesso di abitabilit\u00e0. L'edificio veniva destinato al piano terreno a sale per il pubblico e per l'esposizione di prodotti e di macchinari; al primo piano ad uffici, direzione e sale riunioni; al secondo piano ad uffici della Unione fascista agricoltori.\nNel 1940, con la divisione delle due province, l'edificio pass\u00f2 di propriet\u00e0 del Consorzio agrario provinciale di Grosseto e nel 1942 venne redatto, ancora dall'ingegner Tombari, un progetto di ampliamento su via Damiano Chiesa, realizzato dalla stessa ditta Castelli, costituito da un corpo ad un solo piano fuori terra per l'abitazione del direttore, poi sopraelevato nel 1965 in base ad un progetto fornito nel 1953. Attualmente, tale settore dell'edificio, insieme all'intero secondo piano, risulta inutilizzato; per il rimanente ha conservato le destinazioni originarie.\nDescrizione.\nContesto urbanistico.\nL'edificio sorge lungo via Roma, la direttrice centrale che si diparte in direzione nord da piazza della Vasca. \u00c8 compreso fra le vie trasversali Damiano Chiesa e Fiume, e fronteggia i prospetti laterali di due degli edifici maggiormente rappresentativi della citt\u00e0: su via Roma, il palazzo delle Poste e Telegrafi di Angiolo Mazzoni, da cui mutua l'impostazione monumentale e il paramento in mattoni con estesi inserti in travertino e, su via Damiano Chiesa, il palazzo del Governo di Vittorio Mariani.\nIl resede tergale dell'edificio, delimitato su via Fiume da alcuni capannoni di deposito di alimentari, \u00e8 adibito a parcheggio riservato.\nEsterno.\nL'edificio si caratterizza per una volumetria netta e rigorosa, articolata in tre blocchi parallelepipedi con un corpo centrale pi\u00f9 elevato a mo' di torre e due blocchi laterali elevati su tre piani e scanditi da file regolari di finestre rettangolari incorniciate in travertino.\nLa torretta centrale, contenente il vano scala e i locali della direzione, \u00e8 connotata in maniera maggiormente rappresentativa con la scalinata di accesso in travertino disposta parallelamente al fronte, il totale rivestimento in travertino al piano terreno con portale di ingresso strombato, la specchiatura centrale in travertino sui due piani superiori con terrazzino al secondo piano ed infine la loggia finestrata di coronamento sottolineata da stemmi marmorei delle citt\u00e0 toscane. Avanzato rispetto alla torretta, il blocco in angolo tra via Roma e via Damiano Chiesa presenta il fronte principale spartito sui primi due piani da cinque specchiature verticali in travertino, mentre il corpo in angolo tra via Roma e via Fiume, ampliato successivamente sul retro, risulta preceduto da una loggia con tre arcate chiuse da serramenti vetrati sul fronte principale,in origine destinata all'esposizione dei macchinari, che prosegue il filo di parete della torretta e il rivestimento in travertino fino all'imposta delle arcate e quindi sulla facciata laterale. Sulla terrazza di copertura della loggia prospetta il fronte laterale della torretta, ancora una volta connotato da un'ampia specchiatura in travertino con i resti di tre fasci littori e sovrastata da quattro stemmi marmorei posti in corrispondenza delle strette finestre superiori.\nI tre blocchi sono conclusi da uno spesso cornicione in travertino che nasconde le falde delle coperture a tetto.\nInterno.\nAll'interno, il grande atrio disimpegna a sinistra il salone per il pubblico, che conserva arredi degli anni quaranta, e a destra l'entrata all'ex sala delle esposizioni, oggi destinata ad uffici. In asse con il portale di accesso si sviluppa la scalinata principale, preceduta da un largo pianerottolo di invito. Lo scalone a tre rampe ha pedata in marmo verde e alzata in marmo bianco, ed \u00e8 accompagnata dal parapetto in muratura con la breve ringhiera superiore in legno originale. Sul pianerottolo del primo piano si aprono due vetrate in legno, originali al pari della pavimentazione in tessere ceramiche verdi, che immettono frontalmente nel vestibolo, comunicante con la sala riunioni affacciata su via Roma, e lateralmente al settore degli uffici, disimpegnati da un corridoio centrale.\nIl medesimo schema distributivo si ritrova al piano superiore, attualmente inutilizzato, e nell'aggiunta sul retro, in origine ad un solo piano fuori terra e successivamente elevata allo stesso livello del blocco contiguo. L'edificio conserva le pavimentazioni, gli infissi ed alcuni arredi originali. All'interno della sala delle riunioni \u00e8 scolpito il bassorilievo \"La raccolta\" dell'artista Tolomeo Faccendi (1950-1955)."}
{"id": "1756024", "revid": "79968", "url": "https://it.wikipedia.org/wiki?curid=1756024", "title": "Joscelin I di Edessa", "text": "Sotto il suo governo la Contea di Edessa raggiunse il suo apice; dal 1118 al 1131 egli mantenne gli ampi ed instabili confini con le sue prodezze militari.\nBiografia.\nFiglio di un altro Joscelin, Signore di Courtenay (nato nel 1034) e di sua moglie Isabella (o Elisabetta) che era figlia di Guido I di Montlhery e sorella di Melisenda di Montlhery, quest'ultima era la madre di Baldovino II.\nAl servizio di Baldovino II.\nArriv\u00f2 in Terra Santa durante la Crociata del 1101, un movimento minore che segu\u00ec la Prima crociata, ed entr\u00f2 al servizio di suo cugino Baldovino II, che lo invest\u00ec della signoria di Turbessel.\nNel 1104, Edessa fu attaccata da Mosul e sia Joscelin che Baldovino, sconfitti alla Battaglia di Harran, furono presi prigionieri.\nIl cugino di Boemondo, Tancredi, divenne reggente di Edessa, ma fu Riccardo di Salerno a governare realmente.\nBaldovino rimase prigioniero a Mosul fino al 1108, quando venne riscattato per 60.000 dinari da Joscelin, che a sua volta era stato riscattato poco tempo prima.\nGi\u00e0 nel 1113 Joscelin si era ritagliato uno stato semi-autonomo attorno a Turbessel, ad occidente dell'Eufrate, dove la terra era prospera, mentre Baldovino II controllava il territorio ad oriente dell'Eufrate, attorno alla citt\u00e0 di Edessa, che era spopolato e sottoposto ai continui attacchi dei Turchi Selgiuchidi. \nIn quest'anno Baldovino si riprese Turbessel e Joscelin se ne and\u00f2 a Gerusalemme, dove ricevette il titolo di Principe di Galilea.\nConte di Edessa.\nNel 1118, Baldovino II succedette a Baldovino I sul trono di Gerusalemme.\nNonostante la loro precedente ostilit\u00e0 Joscelin diede pieno appoggio a Baldovino II, contro la candidatura del fratello di Baldovino I, Eustachio III di Boulogne.\nJoscelin fu ricompensato con la Contea di Edessa.\nCome conte egli fu catturato insieme a Baldovino II nel 1123. \nEgli fu liberato con l'aiuto di cinquanta soldati armeni che, travestiti da mercanti, si infiltrarono nella fortezza dove erano tenuti i prigionieri, uccisero le guardie ed issarono una bandiera cristiana; Joscelin se ne and\u00f2 ma il re rimase nella fortezza che fu presto assediata e, dopo qualche tempo, ripresa dai musulmani.\nDopo essere tornato ad Edessa egli riusc\u00ec ad espandere il territorio della contea e, nel 1125 combatt\u00e9 nella Battaglia di Azaz, contribuendo alla vittoria dei crociati contro l'atabeg di Mosul.\nNel 1131, durante l'assedio di un piccolo castello a nord-est di Aleppo, Joscelin rimase ferito gravemente nel crollo di un tunnel.\nPoco dopo, egli apprese che l'emiro G\u00fcm\u00fcshtegin stava muovendo con il suo esercito contro la citt\u00e0 fortificata di Kaysun. \nQuando il figlio e successore di Joscelin, il futuro Joscelin II rifiut\u00f2 di aiutare la citt\u00e0, egli ordin\u00f2 alle sue truppe di togliere l'assedio e, trasportato su una lettiga, part\u00ec alla testa del suo esercito.\nQuando Ghazi seppe dell'approssimarsi di Joscelin, che forse credeva gi\u00e0 morto, tolse l'assedio e si ritir\u00f2, cos\u00ec il principe guerriero vinse un'ultima battaglia prima di morire, poco pi\u00f9 tardi, sul bordo della strada.\nMatrimoni e discendenza.\nJoscelin spos\u00f2 Beatrice una nobildonna armena, figlia di Costantino I d'Armenia, che gli diede suo figlio: Joscelin II. \nNel 1122, dopo la morte di Beatrice, Joscelin spos\u00f2 Maria di Salerno, sorella di Ruggero di Salerno, Principe d'Antiochia."}
{"id": "1756025", "revid": "2224234", "url": "https://it.wikipedia.org/wiki?curid=1756025", "title": "Capo del governo primo ministro segretario di Stato", "text": "Il capo del governo primo ministro segretario di Stato fu il titolo assunto dal capo del governo del Regno d'Italia in sostituzione del titolo di Presidente del Consiglio dei ministri precedentemente utilizzato.\nStoria.\nIl cambio di denominazione fu stabilito dalla legge 24 dicembre 1925, n. 2263. La nuova denominazione rifletteva la posizione di netta preminenza che veniva a conseguire sugli altri membri del governo grazie ai maggiori poteri che la legge gli conferiva.\nIl titolo fu utilizzato da:\nIvanoe Bonomi, succeduto a Badoglio, adott\u00f2 il titolo di \"Presidente del Consiglio dei ministri, primo ministro, segretario di Stato\". Nel testo finale della Costituzione repubblicana si torn\u00f2 alla denominazione \"Presidente del Consiglio dei ministri\", sebbene nel progetto di costituzione elaborato dalla Commissione dei 75 comparisse il titolo di \"Presidente del Consiglio dei ministri, primo ministro\".\nRuolo e prerogative del capo del governo.\nLa legge 24 dicembre 1925, n. 2263, \u00e8 una delle cosiddette leggi fascistissime con le quali il regime fascista trasform\u00f2 il Regno d'Italia da monarchia parlamentare a stato autoritario. Essa poteva modificare lo Statuto Albertino, che peraltro nemmeno prevedeva la figura del capo del governo, in quanto era considerato costituzione flessibile.\nLa legge poneva fine al principio, proprio dello Stato parlamentare, secondo cui il governo e il suo capo rispondono verso il parlamento, della cui fiducia devono godere. Stabiliva infatti all'art. 2 che \u00ab\"Il capo del governo primo ministro segretario di Stato \u00e8 nominato e revocato dal Re ed \u00e8 responsabile verso il Re dell'indirizzo generale politico del Governo\"\u00bb. Il capo del governo, quindi, era responsabile esclusivamente nei confronti del Re; Vittorio Emanuele III fece valere questa responsabilit\u00e0 una sola volta nel 1943 quando, a seguito dell'ordine del giorno Grandi, sostitu\u00ec Benito Mussolini con Pietro Badoglio.\nL'art. 2 della legge proseguiva stabilendo che:\nL'art. 3 della legge stabiliva che \u00ab\"Il capo del governo primo ministro dirige e coordina l'opera dei ministri, decide sulle divergenze che possono sorgere tra di essi, convoca il Consiglio dei ministri e lo presiede\"\u00bb.\nL'art. 4 della legge stabiliva che \u00ab\"Con regio decreto pu\u00f2 essere affidata al capo del governo la direzione di uno o pi\u00f9 ministeri. In tal caso con suo decreto egli pu\u00f2 delegare al sottosegretario di Stato parte delle attribuzioni del ministro\"\u00bb. Di tale possibilit\u00e0 Mussolini fece ampio uso, assumendo la titolarit\u00e0 dei ministeri pi\u00f9 importanti: nella seconda met\u00e0 del 1933 era titolare di ben sette dicasteri su quattordici.\nL'art. 6 della legge stabiliva che \u00ab\"Nessun oggetto pu\u00f2 essere messo all'ordine del giorno di una delle due Camere, senza l'adesione del capo del governo\"\u00bb. In altri termini, veniva assicurato al capo del governo il controllo sull'ordine del giorno dei lavori parlamentari, in netto contrasto con il principio di indipendenza del potere legislativo dall'esecutivo e, quindi, di separazione dei poteri.\nIl capo del governo primo ministro segretario di Stato era presidente di diritto del Gran consiglio del fascismo e del Consiglio nazionale delle corporazioni. Si trovava in seconda posizione nell'ordine delle cariche del Regno d'Italia. Nel 1938 gli venne attribuito il grado militare di primo maresciallo dell'Impero, appositamente istituito e condiviso con il re."}
{"id": "1756029", "revid": "15895912", "url": "https://it.wikipedia.org/wiki?curid=1756029", "title": "Long\u2019s Peak", "text": ""}
{"id": "1756032", "revid": "29244", "url": "https://it.wikipedia.org/wiki?curid=1756032", "title": "Holothuria polii", "text": ""}
{"id": "1756036", "revid": "2032676", "url": "https://it.wikipedia.org/wiki?curid=1756036", "title": "Chiara Gioncardi", "text": "Biografia.\nDopo aver frequentato un corso triennale di teatro e dopo essersi diplomata al Liceo Virgilio di Roma inizia la propria formazione in un laboratorio teatrale, portando in scena l\"Amleto\" di William Shakespeare. Ha inoltre frequentato il DAMS dell'Universit\u00e0 degli Studi Roma Tre nell'indirizzo Regia teatrale. Chiara ha prestato la voce a molte attrici famose come Rooney Mara, Lupita Nyong'o, Natalie Dormer, Zooey Deschanel, Kate McKinnon, Cynthia Erivo ed Emily VanCamp.\nIn campo televisivo \u00e8 la voce del personaggio di Claire Bennet, interpretato da Hayden Panettiere, nella serie televisiva \"Heroes\", inoltre ha prestato la sua voce a Shiri Appleby in \"Six Degrees - Sei gradi di separazione\", Lauren Cohan in \"The Walking Dead\", Rose Leslie ne \"Il Trono di Spade\", Shay Mitchell in \"Pretty Little Liars\" e Tracy Spiridakos in \"Chicago P.D.\". Nel 2012 ha vinto il premio \"Leggio d'oro voce telefilm\". Come attrice lavora prevalentemente per il teatro, ma ha al suo attivo la partecipazione a diversi cortometraggi. Nel 2020, prende parte ad alcune puntate della soap \"Il paradiso delle signore\", nel ruolo della professoressa Lidia Barone."}
{"id": "1756038", "revid": "1543377", "url": "https://it.wikipedia.org/wiki?curid=1756038", "title": "Acidosi tubulare renale", "text": "L'acidosi tubulare renale (abbreviata in \"ATR\") \u00e8 una condizione patologica che causa l'accumulo di acidi nel sangue per:\nL'alterazione dell'equilibrio acido-base determinata da questo gruppo di malattie \u00e8 una forma di acidosi metabolica cronica.\nFisiologia.\nUna tra le funzioni pi\u00f9 importanti dei reni \u00e8 regolare, insieme ad altri organi come i polmoni, l'equilibrio acido-base dell'organismo, ovvero mantenere il pH del sangue entro livelli compatibili con i principali processi fisiologici. I reni partecipano alla regolazione di questo equilibrio mediante processi di riassorbimento e secrezione di sostanze a livello dei tubuli renali, regolando in particolare il riassorbimento del bicarbonato. Ci\u00f2 comporta la formazione di urine pi\u00f9 o meno acide. Diverse patologie che interessano i tubuli renali possono alterare questi meccanismi compromettendo la normale eliminazione degli acidi: questo determina un'alterazione dell'equilibrio acido-base che prende il nome di acidosi metabolica. I livelli di cloro nel sangue sono solitamente aumentati, mentre il gap anionico (differenza tra la somma dei cationi e quella degli anioni misurabili nel sangue) si mantiene nella norma. Quest'ultima caratteristica indica che l'acidosi \u00e8 dovuta prevalentemente a una perdita di bicarbonati.\nA livello dei tubuli renali, in condizioni di normalit\u00e0, l'eliminazione degli acidi in eccesso (provenienti per maggior parte dal metabolismo degli alimenti) avviene mediante secrezione di idrogenioni e riassorbimento di bicarbonati. Quest'ultimo meccanismo, in particolare, \u00e8 fondamentale per recuperare gran parte dei bicarbonati che sono passati nella preurina in seguito alla filtrazione a livello del glomerulo, quantit\u00e0 pari a circa 4320 milliequivalenti al giorno.\nLe cellule del tubulo prossimale riassorbono l'80% del bicarbonato filtrato mediante un processo che avviene in pi\u00f9 fasi. Sulla membrana apicale delle cellule, a contatto con il liquido tubulare (preurina), si trova un trasportatore di membrana che scambia uno ione sodio con uno ione idrogeno. Poich\u00e9 il gradiente chimico a questo livello favorisce l'ingresso del sodio nella cellula, gli ioni idrogeno sono spinti a fuoriuscire dalla cellula verso il lume tubulare. Qui i protoni si coniugano al bicarbonato (filtrato a livello glomerulare) formando acido carbonico, il quale viene poi convertito da un'anidrasi carbonica in CO2 e H20. La CO2 pu\u00f2 diffondere liberamente nelle cellule tubulari dove avviene una reazione di idratazione (CO2 + H2O \u2192 H2CO3), il quale si scinde poi in h+ e ioni HCO3-. Questi ultimi, mediante altri trasportatori localizzati sulla membrana basolaterale della cellula, rientrano nel sangue tramite i capillari peritubulari.\nCon un meccanismo analogo anche il tratto successivo del tubulo, l'ansa di Henle, riassorbe un ulteriore 15% del bicarbonato filtrato. Il rimanente 5% \u00e8 riassorbito dalle cellule del tubulo distale e del dotto collettore in un processo che comporta l'eliminazione nelle urine di ioni cloruro e il riassorbimento nel sangue di ioni potassio.\nIn generale, il riassorbimento del bicarbonato aumenta con l'aumentare del carico di bicarbonati filtrati, con la riduzione del volume dei liquidi corporei, in condizioni di acidosi e per effetto di alcuni ormoni come l'aldosterone.\nClassificazione.\nL'acidosi tubulare renale si distingue in quattro tipi a seconda del segmento di tubulo interessato e del tipo di alterazione funzionale.\nProssimale (tipo 2).\nSi tratta di una forma di acidosi metabolica determinata da un difetto del tubulo prossimale che provoca insufficiente riassorbimento di bicarbonato. L'aumento delle concentrazione di bicarbonato nelle urine, per effetto osmotico, richiama acqua aumentando cos\u00ec la diuresi e comportando una perdita di liquidi nell'organismo (ipovolemia). Inoltre il sodio, che viene riassorbito in misura inferiore al normale nel tubulo prossimale, arriva al tubulo distale, dove \u00e8 riassorbito in scambio con il potassio. Ci\u00f2 comporta un'eccessiva perdita anche di quest'ultimo elemento.\nLa diagnosi si ottiene somministrando per via endovenosa soluzioni contenenti bicarbonato: nei soggetti affetti, quando la concentrazione di bicarbonato nel sangue (inizialmente bassa) raggiunge i valori normali, questo compare nelle urine (bicarbonaturia). La terapia prevede la somministrazione orale di bicarbonato ed eventualmente supplementazioni di potassio.\nDistale (tipo 1).\nQuesta forma di acidosi metabolica \u00e8 determinata da un difetto del dotto collettore nel suo tratto midollare che comporta una ridotta capacit\u00e0 di eliminare ioni idrogeno. I livelli di potassio nel sangue sono ridotti sia per un'aumentata escrezione urinaria di questo ione (che compensa la ridotta eliminazione degli ioni idrogeno) sia per l'instaurarsi di complessi meccanismi ormonali (aumento dell'aldosterone). Aumenta anche la perdita urinaria di calcio, con riduzione di questo elemento nel sangue potenzialmente associata a patologie delle ossa, quali rachitismo e osteomalacia. Al tempo stesso, l'aumentata concentrazione di calcio nelle urine, insieme alla riduzione del citrato, pu\u00f2 provocare formazione di calcoli o nefrocalcinosi.\nLa diagnosi \u00e8 basata sull'evidenza di acidosi metabolica accompagnata da presenza di urine alcaline. A differenza di quanto accade nella forma prossimale, la somministrazione di bicarbonato non determina un'aumentata escrezione di quest'ultimo nelle urine. Al contrario, dopo somministrazione di sostanze acide, come il cloruro di ammonio, il pH delle urine rimane superiore a 5.5. La terapia \u00e8 analoga a quella della forma prossimale, con somministrazione di bicarbonato, potassio ed eventualmente citrato.\nMista (tipo 3).\nLa forma mista si osserva in genere nei bambini. Come suggerito dal nome, l'alterazione riguarda sia il tubulo prossimale, con ridotto riassorbimento di bicarbonati, sia il tubulo distale dove \u00e8 compromessa la secrezione degli ioni idrogeno. L'anomalia del tubulo prossimale in genere si corregge spontaneamente durante l'infanzia, mentre persiste quella che riguarda il tubulo distale.\nDistale iperkaliemica generalizzata (tipo 4).\nForma frequente negli adulti, \u00e8 caratterizzata da acidosi metabolica con aumento della concentrazione plasmatica di cloro e di potassio; l'escrezione di ioni ammonio \u00e8 solitamente ridotta. Si associa con ipoaldosteronismo (riduzione della concentrazione plasmatica di aldosterone), in particolare con la malattia di Addison, ma anche con forme secondarie a uso di farmaci. Questa forma di acidosi \u00e8 scatenata, nei soggetti predisposti, dalla carenza dell'aldosterone a livello del dotto collettore, dove in condizioni normali le cellule principali riassorbono sodio, mentre le cellule intercalate secernono potassio e riassorbono cloro. Tutti questi processi dipendono dall'attivit\u00e0 di trasportatori di membrana specifici, controllati dall'aldosterone.\nInoltre, esitano in ATR di tipo 4 le forme avanzate di malattia renale cronica, soprattutto quelle dovute a nefropatia diabetica e nefrite tubulointerstiziale. In questi pazienti, tuttavia, si avr\u00e0 acidosi metabolica con gap anionico aumentato (a differenza delle altre ATR a diversa eziologia), perch\u00e9 nel paziente coesiste una insufficienza renale cronica che porta a ridotta capacit\u00e0 di eliminazione degli acidi non titolabili (che corrispondono a quelli misurati dal gap anionico).\nForme acquisite.\nOltre alle forme primitive (genetiche) di acidosi tubulare, si riscontrano a volte forme acquisite nel corso della vita. Le cause in generale sono soprattutto collegabili a malattie autoimmuni, come l'artrite reumatoide, la sindrome di Sj\u00f6gren e altre similari."}
{"id": "1756043", "revid": "729019", "url": "https://it.wikipedia.org/wiki?curid=1756043", "title": "Kulosaari (metropolitana di Helsinki)", "text": "La stazione Kulosaari (in finlandese: \"Kulosaaren metroasema\"; in svedese: \"Metrostationen Br\u00e4nd\u00f6\") \u00e8 una stazione di superficie della Metropolitana di Helsinki. Serve il quartiere isola di Kulosaari, ad Helsinki Est.\nLa stazione fu una delle prime ad aprire ad Helsinki, il 1\u00ba giugno 1982, e fu disegnata da Jaakko Ylinen e Jarmo Maunula. Si trova a una distanza di circa 1,816 km da Kalasatama, e a 1,242\u00a0km da Herttoniemi."}
{"id": "1756052", "revid": "79227", "url": "https://it.wikipedia.org/wiki?curid=1756052", "title": "Saint Ann Bay", "text": ""}
{"id": "1756054", "revid": "1573940", "url": "https://it.wikipedia.org/wiki?curid=1756054", "title": "Melanotaenia praecox", "text": "Melanotaenia praecox () \u00e8 un pesce d'acqua dolce appartenente alla famiglia Melanotaeniidae.\nDistribuzione e habitat.\nQuesta specie \u00e8 diffusa nelle acque dolci del fiume Mamberamo, nella provincia Papua in Indonesia settentrionale.\nAcquariofilia.\nDiffuso in commercio da pochi decenni, come altre Melanotenie, \u00e8 tuttavia un ospite apprezzato degli acquari domestici. sono pesci molto vivaci si raccomanda una copertura del acquario per evitare che saltino fuori"}
{"id": "1756061", "revid": "729019", "url": "https://it.wikipedia.org/wiki?curid=1756061", "title": "Governo Zapatero II", "text": "Il Governo Zapatero II \u00e8 stato un esecutivo del Regno di Spagna in carica dal 12 aprile 2008 al 21 dicembre 2011. Il 12 aprile 2008 Jos\u00e9 Luis Rodr\u00edguez Zapatero giur\u00f2 come Presidente del Governo di fronte al Re Juan Carlos I. Il 13 aprile 2008 tutti i ministri entrarono in carica, formando il \"Consejo de Ministros de Espa\u00f1a\". \u00c8 la prima volta che un governo spagnolo \u00e8 formato per la maggior parte da donne.\nComposizione del governo.\nPresidente del Governo.\nPortavoce del Governo.\nMar\u00eda Teresa Fern\u00e1ndez de la Vega (Indipendente)\nMinisteri.\nAmministrazione Pubblica.\n(dal 7 aprile 2009) le sue competenze passano al nuovo ministero delle"}
{"id": "1756067", "revid": "1784492", "url": "https://it.wikipedia.org/wiki?curid=1756067", "title": "Ilija Spasojevi\u0107", "text": "Carriera.\nNazionale.\nHa esordito nella Nazionale montenegrina Under-21 il 25 maggio 2007 contro la Macedonia (0-1).\nHa poi optato di giocare per la Nazionale di calcio dell'Indonesia esordendo nel novembre del 2017"}
{"id": "1756072", "revid": "125068866", "url": "https://it.wikipedia.org/wiki?curid=1756072", "title": "Governo Zapatero I", "text": "Il Governo Zapatero I \u00e8 stato in carica dal 17 aprile 2004 al 14 aprile 2008. Il 17 aprile 2004 Jos\u00e9 Luis Rodr\u00edguez Zapatero giur\u00f2 come Presidente del Governo di fronte al Re Juan Carlos I. Il 18 aprile 2004 tutti i ministri entrano in carica, formando il Consejo de Ministros de Espa\u00f1a fino al 9 marzo 2008, giorno delle elezioni. Rimase in carica per il disbrigo degli affari correnti fino al 14 aprile 2008.\nIl 7 aprile 2006, Jos\u00e9 Luis Rodr\u00edguez Zapatero annuncia le dimissioni del Ministro della Difesa [[Jos\u00e9 Bono]], che lascia l'incarico per ragioni familiari (anche se si vocifer\u00f2 di un contrasto con Zapatero riguardo al nuovo Statuto di Autonomia della [[Catalogna]]). Venne sostituito da [[Jos\u00e9 Antonio Alonso]], che dagli Interni pass\u00f2 alla Difesa.\nAlonso fu sostituito da [[Alfredo P\u00e9rez Rubalcaba]], fino a quel momento portavoce del gruppo socialista. Rodr\u00edguez Zapatero sostitu\u00ec [[Mar\u00eda Jes\u00fas San Segundo]] all'Educazione e Scienza da [[Mercedes Cabrera Calvo Sotelo]].\nL'8 settembre [[2006]] [[Jos\u00e9 Montilla]] abbandona il Ministero dell'Industria, Commercio e Turismo per candidarsi alla presidenza della [[Catalogna]]. Fu sostituito da [[Joan Clos]], che era sindaco di [[Barcellona]].\nIl 7 febbraio [[2007]], [[Juan Fernando L\u00f3pez Aguilar|L\u00f3pez Aguilar]] lasci\u00f2 il Ministero della Giustizia per candidarsi alla guida del PSOE alla presidenza della Comunit\u00e0 Autonoma delle [[Isole Canarie]]. Fu sostituito da [[Mariano Fern\u00e1ndez Bermejo]].\nIl 6 luglio 2007, Zapatero annuncia i seguenti cambi: [[Elena Salgado]] lascia il Ministero della Sanit\u00e0 e passa al Ministero dell'Amministrazione Pubblica, [[Carmen Chac\u00f3n]] \u00e8 nominata Ministro delle Abitazioni, [[C\u00e9sar Antonio Molina]] viene messo alla Cultura e lo scienziato [[Bernat Soria]] viene messo alla Sanit\u00e0.\nComposizione del governo:\nMinisteri.\n[[File:Primer Gobierno de Jos\u00e9 Luis Rodr\u00edguez Zapatero (2004).jpg|thumb|upright=1.5|Il Governo Zapatero I]]\nNote.\n[[Categoria:Governi della Spagna|Zapatero I]]"}
{"id": "1756081", "revid": "111484193", "url": "https://it.wikipedia.org/wiki?curid=1756081", "title": "Something About the Way You Look Tonight", "text": "Something About the Way You Look Tonight \u00e8 un singolo di Elton John pubblicato nel 1997 da PolyGram in formato 7\", CD single e musicassetta single, primo estratto dall'album \"The Big Picture\".\nIl disco.\nIl brano costituiva anche la prima traccia di un altro singolo omonimo, che venne pubblicato come doppio insieme a \"Candle in the Wind 1997\", reincisa in memoria di Lady Diana, con un testo a lei dedicato.\nIl video prodotto per \"Something About the Way You Look Tonight\", vede protagonisti gli attori e le attrici del programma televisivo inglese \"This Life\", oltre che le fotomodelle Kate Moss e Sophie Dahl.\nSoltanto nel Regno Unito, in abbinamento a \"Candle in the Wind '97\", la canzone ha venduto oltre 5.400.000 copie (nove volte disco di platino), diventando il singolo pi\u00f9 venduto nella storia in Inghilterra. Il disco \u00e8 rimasto per cinque settimane alla posizione numero uno, mentre negli Stati Uniti, le settimane in vetta alla \"Billboard Hot 100\" sono state ben quattordici.\nE a livello mondiale ha spodestato dopo tanti anni di supremazia \"White Christmas\" nella versione di Bing Crosby come singolo pi\u00f9 venduto di tutti i tempi.\nTracce.\nSomething About The Way You Look Tonight(Edit Version)\nCandle In The Wind 1997\nYou Can Make History (Young Again)"}
{"id": "1756083", "revid": "599013", "url": "https://it.wikipedia.org/wiki?curid=1756083", "title": "Ned Zeli\u0107", "text": "Caratteristiche tecniche.\nEra un difensore centrale.\nCarriera.\nHa militato anche in societ\u00e0 europee come il oltre a vestire la maglia della propria nazionale."}
{"id": "1756086", "revid": "404449", "url": "https://it.wikipedia.org/wiki?curid=1756086", "title": "Palazzo delle Poste (Grosseto)", "text": "Il palazzo delle Poste e Telegrafi \u00e8 un edificio pubblico situato a Grosseto.\nStoria.\nNell'ambito delle proposte avanzate da Mussolini per risolvere la crisi dell'occupazione, con decreto n\u00ba 10102 dell'8 luglio 1930 venne decisa a Grosseto la realizzazione del palazzo delle Poste e Telegrafi, la cui progettazione venne affidata all'architetto Angiolo Mazzoni. Gi\u00e0 nel 1929 Mazzoni aveva avuto allo studio la sistemazione urbanistica della citt\u00e0, a seguito della quale l'area sulla quale realizzare il nuovo edificio postale venne individuata nella piazza circolare allora intitolata ad Umberto I, posta fuori la Porta Nuova a nord della citt\u00e0 storica e decorata dall'obelisco del monumento ai Caduti del Risorgimento eretto nel 1896, nella quale confluiva il principale collegamento nazionale, la via Aurelia, e intorno alla quale erano da poco sorti il palazzo del Governo e la regia scuola magistrale. Dopo la realizzazione del bozzetto di un primo edificio, non approvato, costituito da due corpi laterali raccordati sul fronte da un corpo centrale pi\u00f9 basso e porticato su tre lati ed enfatizzato dalla presenza di una torre ottagonale indipendente, Mazzoni redige il progetto definitivo prima del giugno 1930. Gi\u00e0 dall'aprile di quell'anno, tuttavia, l'Ufficio Patrimoniale aveva disposto l'esproprio degli immobili esistenti sull'area scelta per la costruzione e il 16 settembre iniziarono i lavori di demolizione di Palazzo Barth, palazzina liberty costruita appena nel 1929, oltre che di altri edifici posti lungo l'allora viale Pisani, oggi Matteotti.\nLa gara di appalto per l'assegnazione delle opere murarie, svoltasi nel settembre 1930, venne vinta dall'impresa Rusconi Carlo di Milano, con un ribasso del 19,36% sull'importo approssimativo dei lavori, stimato in lire. Il contratto con l'impresa venne firmato il 1\u00ba dicembre 1930. Nel 1932 si stipularono le convenzioni di cottimo con la ditta Baggiani Belisario di Arcidosso per il rivestimento in marmo del salone centrale, con la ditta Mariotti Alcibiade di Pistoia per la realizzazione dei serramenti in legno, con la ditta fratelli Greppi di Milano per i serramenti metallici. I lavori iniziarono il 4 febbraio 1931 ed impiegarono mediamente centoventi operai al giorno per concludersi, dopo la concessione di tre proroghe, il 20 ottobre 1932. Marmi, travertini e graniti furono forniti dalla Societ\u00e0 Marmifera Nord Carrara del gruppo Montecatini, con sede a Milano, cave in Garfagnana e stabilimenti a Viareggio e Pietrasanta.\nLa solenne inaugurazione dell'edificio alla presenza di Vittorio Emanuele III avvenne il 13 novembre 1932.\nUna serie di lavori di completamento venne approvata con decreto legge il 9 agosto 1939.\nDopo la guerra, nel 1953, furono compiuti lavori di sopraelevazione del corpo centrale, consegnati nell'ottobre del 1955, mentre nel 1963 venne costruito nel cortile sul retro un nuovo corpo ad un solo piano destinato ai portalettere. Nel 1975 venne ampliato il salone al pubblico, realizzato l'appartamento del direttore e compiuta la completa ridistribuzione funzionale degli ambienti; nel 1983 \u00e8 stata inoltrata domanda di sopraelevazione dell'ala orientale su via Roma. Tra il 2007 e il 2008 il palazzo \u00e8 stato oggetto di un completo restauro.\nDescrizione.\nContesto urbanistico.\nCollocato sull'area trapezoidale delimitata sui lati dalla via Roma e dal viale Giacomo Matteotti, l'edificio prospetta sulla piazza fratelli Rosselli, comunemente conosciuta come piazza della Vasca, ponendosi come imprescindibile punto di riferimento visivo urbano imperniato sull'asse della via IV Novembre di ingresso al centro storico.\nCerniera di grande respiro tra il nucleo murato e le nuove aree periferiche, la piazza gi\u00e0 Umberto I, organizzata negli anni venti come spazio rappresentativo e monumentale, \u00e8 chiusa da architetture-simbolo di notevole valore figurativo, realizzate in fasi e con linguaggi differenti: l'imponente palazzo del Governo, caratterizzato da stilemi neo-classicisti, il moderno edificio pluriuso realizzato da Ludovico Quaroni negli anni settanta, il villino Panichi, il cui linguaggio neorinascimentale \u00e8 stemperato da decorazioni di gusto liberty, - di estrema raffinatezza nella scala di ingresso a ventaglio e nella recinzione demolite nel dopoguerra per far posto all'attuale corpo basso dei negozi - e il severo edificio della ex scuola regia magistrale, che ripropone un classicismo di stampo neo-cinquecentista.\nSul lato prospiciente via Roma, il palazzo fronteggia invece l'edificio del consorzio agrario provinciale che ne riprende il paramento in mattoni con ampi inserti in travertino e che costituisce un altro episodio degno di attenzione nel panorama dell'architettura del Regime nel capoluogo maremmano.\nL'esterno.\nEdificio-simbolo della citt\u00e0, fortemente caratterizzato da un linguaggio monumentale e retorico non privo di suggestione, la costruzione rivela una pianta trapezoidale, dettata dalla forma del lotto che imponeva di studiare una impostazione planimetrica non convenzionale, sviluppata sulla bisettrice dell'angolo che le due strade laterali formano idealmente. Si compone di un settore principale nel quale si aprono le arcate di ingresso, affacciato sulla piazza fratelli Rosselli e caratterizzato in alzato dal totale rivestimento in travertino di Rapolano, da cui si dipartono, in senso radiale, i due lunghi corpi laterali pressoch\u00e9 simmetrici disposti lungo le vie Roma e Matteotti, collegati fra loro da ambienti centrali affacciati sul cortile posteriore di servizio.\nIl fronte principale, alto circa 20 metri, risulta tripartito ed enfatizzato nella zona centrale dalla presenza del portale monumentale - con architrave iscritto sorretto da due possenti colonne ioniche e sovrastato dal gruppo marmoreo della Maremma domata dalla mano dell'uomo dello scultore Napoleone Martinuzzi - e soprattutto della torre, elemento assiale a pianta ellittica che contiene il vano scala principale e assume il ruolo di cerniera tra due i corpi laterali. La torre \u00e8 accentuata nel suo gi\u00e0 forte verticalismo da una lunga finestratura centrale che illumina lo scalone all'interno e che indirizza lo sguardo verso le piccole aperture dell'orologio meccanico a palette collocato nei due quadrati ritagliati appena sotto la loggia finestrata di coronamento.\nLa leggera concavit\u00e0 del fronte, che nelle limitate dimensioni segue l'andamento circolare della piazza, e il suo preponderante sviluppo verticale vengono compensati dalla convessit\u00e0 della scalinata di accesso in granito dell'isola d'Elba che si raccorda alle scalinate laterali e che si proietta verso la piazza formando un ampio piazzale pavimentato in travertino di Rapolano, all'estremit\u00e0 del quale \u00e8 scavata una fontana circolare con tazza in marmo di Portasanta e sfera centrale in diorite, disegnata con mano razionalista dallo stesso Mazzoni. Sovrastati in facciata da due gruppi di fasci littori in marmo Portasanta, i due portali minori immettono in salette dotate di altri due accessi laterali; spazio di sosta e filtro tra l'esterno ed il salone per il pubblico, le salette risultano caratterizzate da particolari di estrema eleganza e dall'uso di materiali di pregio: le pareti in laterizio sono concluse da una cornice in marmo giallo mori del Trentino e seguite nell'andamento semicircolare della parete interna da panche in massello di marmo verde Alpi.\nAi lati dei portali di accesso al salone per il pubblico, incorniciati da bugne lisce in travertino e chiusi da serramenti vetrati in ottone e pietra serena, sono ancora collocate le lumiere originali in vetro ed ottone, mentre il soffitto \u00e8 rivestito da una pannellatura in legno con illuminazione al neon incorporata. La saletta di destra, mancante attualmente della panca in marmo, \u00e8 decorata dalla statua in bronzo di San Cristoforo, sempre opera dello scultore Martinuzzi, collocata al centro della parete semicircolare del vano scala.\nOltre il breve settore laterale del corpo principale, i lunghi prospetti su via Roma e su viale Matteotti, elevati su tre piani pi\u00f9 un ammezzato e scanditi dalla sequenza regolare delle finestrature - pi\u00f9 grandi e centinate al piano terreno, quadrate al mezzanino e rettangolari ai piani superiori - rispecchiano le funzioni delle zone di servizio e risultano connotati dal totale paramento in laterizio arricchito dai numerosi inserti in travertino: fascia marcapiano, cornici, fascia tra le finestre centinate nell'ultimo tratto del fronte sul viale Matteotti, portali secondari sullo stesso lato occidentale, elemento angolare che evidenzia la conclusione del corpo su via Roma, cornicione superiore. Immediatamente dopo le due arcate laterali di ingresso alle salette, al di sopra della zoccolatura al piano strada che funge da davanzale alle finestre del pian terreno, si aprono due finestroni tripartiti e coronati da un lunettone termale - sottolineato da una cornice in travertino - che illuminano all'interno il grande salone per il pubblico; il prospetto su via Roma \u00e8 inoltre aperto, nella parte finale, dall'arcata dell'ingresso di servizio, preceduto da una breve scalinata rettilinea e filtrato da un piccolo spazio a croce pavimentato in tessere di ceramica azzurra. Il corpo orientale \u00e8 concluso in testata dall'avanzamento del volume semicircolare del vano scala di servizio, illuminato da tre file di finestre verticali di grandezza crescente, a cui si attesta il muro di cinta con la cancellata di ingresso al cortile posteriore.\nL'interno.\nDal portale principale aperto sulla piazza si accede nell'atrio d'ingresso, che costituisce uno degli episodi pi\u00f9 suggestivi dell'intero edificio.\nA pianta ellittica, accosta al semplice laterizio a vista delle pareti i marmi pregiati della pavimentazione, realizzata in cipollino viola Apuano tagliato da una larga fascia di rosato di Portasanta; le pareti sono concluse da una cornice in cipollino viola e ancora illuminate dalle lumiere a parete originali, in vetro ed ottone.\nIn asse con l'entrata si apre il portale in massello di marmo nero assoluto di accesso al salone per il pubblico, mentre lo spazio sulla sinistra \u00e8 segnato al centro dalla statua in marmo bianco di Carrara de \"La madre\", opera dello scultore romano Domenico Ponzi, posta al di sopra di un basamento iscritto in marmo rosato di Portasanta.\nSulla destra, dopo una prima rampa di invito ripiegata ad uncino e rivestita lateralmente in marmo di Portasanta, si diparte il grande scalone ellittico del diametro maggiore di 9\u00a0m\u00a0\u2014 complessa soluzione strutturale adottata dal Mazzoni anche nel palazzo delle poste di Palermo.\nIntervallati da ampi pianerottoli, i 185 gradini dello scalone salgono fino alla loggia finestrata alla sommit\u00e0 della torre e sono rivestiti in marmo cipollino viola apuano; il medesimo materiale \u00e8 usato anche per il rivestimento interno del parapetto continuo in muratura, dotato di corrimano in marmo di Portasanta.\nL'accostamento laterizio-marmo si ritrova nel salone per il pubblico, delle dimensioni di circa 20\u00a0m per 8\u00a0m e un'altezza di circa 6\u00a0m, con le pareti maggiori leggermente concave.\nIlluminato dai due finestroni tripartiti delle pareti laterali e da quattro lunettoni termali, il salone si presenta connotato decisamente in chiave classicista: al di sopra del cornicione che conclude il totale rivestimento marmoreo delle pareti in marmo rosso Amiata con inserti e decorazioni in massello di marmo nero assoluto, si impostano le volte di copertura in laterizio a vista, a crociera nella zona centrale e a botte nei settori laterali, segnate al centro dai lampadari originali in vetro ed ottone, di cui ancora risulta funzionante il sistema di elevazione elaborato per la pulizia dei lumi stessi. Il pavimento, attualmente in lastre di marmo, era costituito in origine da formelle quadrate in ceramica antisdrucciolevole racchiuse entro fasce di marmo rosso Amiata.\nAi lati dei tre portali di ingresso in marmo nero assoluto del Belgio con soglie in diorite, tra i pilastri sporgenti che sorreggono le arcate a tutto sesto delle volte, sono collocati due scrivinpiedi ancora in massello di marmo nero assoluto, al pari delle scrivanie e delle panche poste alle estremit\u00e0 del salone, dei davanzali della sportelleria e dei finestroni laterali che racchiudono i caloriferi.\nTutti gli elementi di arredo, nonch\u00e9 gli oggetti d'uso - come gli orologi in ottone non pi\u00f9 funzionanti apposti sugli architravi delle pareti laterali - furono disegnati con estrema cura dallo stesso Mazzoni.\nOltre la parete di fondo del salone si aprono gli ambienti riservati e, affacciato sul lato orientale, un secondo salone con sportelleria, di recente ridotto nelle dimensioni.\nSul fondo, comunicante con l'entrata di servizio, si diparte lo scalone secondario in marmo bianco della Garfagnana, racchiuso entro il vano scala con parete esterna semicircolare.\nAl primo piano, lo spazio corrispondente al salone del pian terreno \u00e8 frazionato in tre sale di cui quella centrale destinata alle riunioni e pavimentata in lastre di marmo di Portasanta; gli uffici, collocati sui corpi laterali, sono disimpegnati da corridoi.\nCritica.\nGiudicato all'epoca un \u00abardito tentativo di arte del tempo fascista, che senza ripudiare il classico tende ad una bene intesa modernit\u00e0\u00bb (\"Marmi e graniti\", n.\u00a06, 1932) e celebrato soprattutto per la dovizia di marmi pregiati utilizzati, il palazzo \u00e8 stato di recente riconosciuto, all'interno della generale rivalutazione operata negli ultimi venti anni dell'opera architettonica di Angiolo Mazzoni, come un esempio \"greve ma suggestivo di monumentalismo\" non privo \"di una suggestione metafisica vagamente sinistra\" (Forti, 1978 p.\u00a042)."}
{"id": "1756087", "revid": "486946", "url": "https://it.wikipedia.org/wiki?curid=1756087", "title": "Freienwalde a./Oder", "text": ""}
{"id": "1756091", "revid": "729019", "url": "https://it.wikipedia.org/wiki?curid=1756091", "title": "Infradiciottenne", "text": "Il soggetto infradiciottenne, nel diritto italiano, \u00e8 un minore di et\u00e0 compresa tra i quattordici e diciotto anni. Secondo dottrina e giurisprudenza, l'infradiciottenne \u00e8 parte di una categoria specifica, rilevante soprattutto nel diritto penale: se capace d'intendere e di volere, \u00e8 diversamente imputabile rispetto ad un minore di quattordici anni (non imputabile \"ex\" art. 97 cod. pen) o ad un reo che ha gi\u00e0 raggiunto la maggiore et\u00e0 (art. 2 cod. civ.). Colui soggetto a tale regime, ai sensi dell'art. 98 cod. pen., ha diritto ad una riduzione della pena detentiva rispetto a quella prevista nelle singole rubriche o la conversione della stessa in pecuniaria, se inferiore a 5 anni. In caso di pena pi\u00f9 grave, sono previste pene accessorie come l'interdizione dai pubblici uffici (fino ad un massimo di cinque anni); oppure, \"nei casi stabiliti dalla legge\", il reo pu\u00f2 essere sospeso anche dall'esercizio della potest\u00e0 dei genitori."}
{"id": "1756092", "revid": "1775883", "url": "https://it.wikipedia.org/wiki?curid=1756092", "title": "Nine in the Afternoon", "text": "Nine In Afternoon \u00e8 il primo singolo estratto dall'album \"Pretty. Odd.\", secondo lavoro in studio del gruppo Panic at the Disco.\n, anche se il singolo comprensivo di video \u00e8 stato ufficialmente pubblicato nel gennaio 2008. Il video \u00e8 stato girato il 20 dicembre da Shane Drake."}
{"id": "1756094", "revid": "149727", "url": "https://it.wikipedia.org/wiki?curid=1756094", "title": "Wendisch Buchholz", "text": ""}
{"id": "1756096", "revid": "1494169", "url": "https://it.wikipedia.org/wiki?curid=1756096", "title": "Oggetti non stellari nella costellazione dello Scorpione", "text": "Principali oggetti non stellari visibili nella costellazione dello Scorpione."}
{"id": "1756101", "revid": "29244", "url": "https://it.wikipedia.org/wiki?curid=1756101", "title": "Crinozoa", "text": ""}
{"id": "1756102", "revid": "29244", "url": "https://it.wikipedia.org/wiki?curid=1756102", "title": "Eucrinoidea", "text": ""}
{"id": "1756104", "revid": "15896651", "url": "https://it.wikipedia.org/wiki?curid=1756104", "title": "Grande Potenza", "text": ""}
{"id": "1756107", "revid": "599013", "url": "https://it.wikipedia.org/wiki?curid=1756107", "title": "David Andersen", "text": "Carriera.\nAndersen inizi\u00f2 a giocare a pallacanestro all'Australian Insitute of Sport. Firm\u00f2 il suo primo contratto da professionista con la squadra australiana dei Wollongong Hawks. Dopo solo un anno, nel 1999, si accas\u00f2 alla Virtus Bologna, dove nei suoi quattro anni di carriera con il club felsineo vinse numerosi titoli (Campionato Italiano 2000-01, Coppa Italia 2001 e 2002, Eurolega 2000-01). Dopo la bancarotta delle \"Vu nere\", pass\u00f2 alla Mens Sana Siena, con la quale vinse un altro titolo italiano.\nDopo la stagione senese, pass\u00f2 al CSKA Mosca, dove vinse per quattro volte consecutive, in altrettanti anni di permanenza moscovita, il campionato russo, oltre a trionfare per ben due volte in Eurolega. Finita l'esperienza nella capitale russa, nel 2008 pass\u00f2 al Barcellona per una sola stagione durante la quale riusc\u00ec comunque a riconfermarsi campione nazionale.\nIl 16 luglio 2009 si trasfer\u00ec ufficialmente a Houston per giocare con gli Houston Rockets. Nel corso dell'estate successiva venne ceduto ai Toronto Raptors, ma il 20 novembre 2010 cambi\u00f2 nuovamente squadra, passando ai New Orleans Hornets.\nIl 28 giugno 2011 fece ritorno alla Mens Sana Siena firmando un contratto triennale. Dopo una sola stagione e la vittoria sia in campionato che in coppa Italia, dove fu nominato MVP della finale, decise di seguire il suo allenatore Simone Pianigiani in Turchia al Fenerbah\u00e7e \u00dclker. La sua carriera prosegu\u00ec poi tra il campionato francese e quello australiano. Il 27 ottobre 2021 annunci\u00f2 il ritiro dal basket giocato.\nAndersen \u00e8 stato membro anche della nazionale australiana di pallacanestro. Detiene, inoltre il passaporto danese."}
{"id": "1756119", "revid": "399", "url": "https://it.wikipedia.org/wiki?curid=1756119", "title": "Cometa non periodica", "text": "Il termine cometa non periodica designa tutte le comete che hanno o orbite paraboliche, ossia con eccentricit\u00e0 uguale a 1, od orbite iperboliche, ossia con eccentricit\u00e0 superiore a 1, od orbite ellittiche con periodi superiori ai 200 anni e delle quali non siano stati osservati almeno due passaggi al perielio. Finora la cometa 153P/Ikeya-Zhang \u00e8 l'unica cometa a lungo periodo (366 anni), di cui sono stati osservati due passaggi al perielio, ad essere classificata come periodica.\nLe comete non periodiche vengono contraddistinte dal prefisso \"C/\".\nLe comete non periodiche hanno eccentricit\u00e0 molto vicine a 1, il valore dell'eccentricit\u00e0 \u00e8 ricavato dalle coordinate celesti misurate durante il periodo in cui si \u00e8 riusciti ad osservare una cometa: questo arco di tempo, chiamato anche arco osservativo, che varia da pochi giorni ad alcuni anni, \u00e8 molto spesso insufficiente per stabilire se una cometa ha effettivamente un'orbita ellittica ad altissima eccentricit\u00e0 o parabolica: bisogna specificare che il mero calcolo matematico dell'eccentricit\u00e0 \u00e8 sempre possibile e d\u00e0 sempre un valore dell'eccentricit\u00e0, ma gli errori di rilevazione delle coordinate, che pur minimi esistono sempre, comportano come conseguenza che anche l'eccentricit\u00e0 sia calcolata con un intervallo di errore e quando si hanno eccentricit\u00e0 molto prossime a 1 l'errore pu\u00f2 essere tale da non poter escludere del tutto un'orbita ellittica, parabolica o addirittura iperbolica. Bisogna inoltre considerare che ogni orbita astronomica, di una cometa o anche di un qualsiasi altro corpo celeste, \u00e8 un'orbita osculatrice, cio\u00e8 valida solo per un determinato momento per cui oggi un'orbita pu\u00f2 essere un'orbita ellittica ad altissima eccentricit\u00e0, esempio 0,999999, ma tra un anno, in seguito alle perturbazioni planetarie, pu\u00f2 diventare 1,000001: apparentemente si tratta di una piccola variazione numerica, nella realt\u00e0 si traduce nel cambiamento da un tipo di orbita ad un altro e poich\u00e9 un'orbita ellittica \u00e8 un'orbita chiusa, una cometa potrebbe avere un periodo di 1.000.000 di anni e di conseguenza essere una cometa periodica a lungo periodo, invece un'orbita parabolica o iperbolica implica un sicuro non ritorno, salvo cambiamento di tipo di orbita.\nLista di comete con orbite ellittiche a lungo periodo.\nIn ordine di scoperta:\nLista di comete con orbite paraboliche o iperboliche.\nIn ordine di scoperta"}
{"id": "1756121", "revid": "404449", "url": "https://it.wikipedia.org/wiki?curid=1756121", "title": "Palazzo del Governo (Grosseto)", "text": "Il palazzo del Governo \u00e8 un edificio pubblico situato a Grosseto nella centrale piazza della Vasca.\nStoria.\nLa costruzione del palazzo del Governo si inserisce nel clima di profonda trasformazione, da grosso borgo contadino a citt\u00e0, che investe l'abitato di Grosseto nel periodo intorno agli anni venti del XX secolo. Nel procedere delle rapide modificazioni urbanistiche e del capillare rinnovamento edilizio, il recupero del linguaggio architettonico classicista, usato nel nuovo, imponente palazzo delle Regia Prefettura e della Pubblica Sicurezza, diventa \u00abla scelta possibile, il modello e il metodo disponibile a rispondere alle esigenze simbolico-rappresentative del nuovo potere istituzionale\u00bb (Famiani, p.\u00a083).\nRealizzato sulla piazza Umberto I, attuale piazza Fratelli Rosselli, eletta a spazio rappresentativo del potere istituzionale, il palazzo del Governo \u00e8 il risultato di una nutrita serie di progetti redatti a partire dal 1917.\nUna prima soluzione, elaborata dall'ingegnere Giuseppe Luciani con un preventivo di spesa di 180.000 lire per gli espropri e le demolizioni necessarie, collocava il palazzo sul lato sud dell'area antistante piazza Dante (allora \"piazza Vittorio Emanuele\"), nel cuore del centro storico. Adottando un linguaggio classicista di stampo neo-cinquecentesco, la costruzione si configurava su tre piani f.t. pi\u00f9 un sottotetto, con un prospetto principale inquadrato da lesene binate e scandito da cinque assi di aperture incorniciate poggianti su fasce marcapiano e portale centrale centinato con poggioletto superiore. Nell'agosto 1917, tuttavia, verificata \u2014 secondo una relazione del febbraio 1919 \u2014 la non disponibilit\u00e0 di un'area libera all'interno delle mura medicee e la conseguente eccessiva spesa per i necessari espropri e demolizioni, l'ubicazione del palazzo fu spostata nel sito attuale, in relazione anche alle disposizioni del nuovo Piano Regolatore, mentre l'incarico della progettazione veniva affidato all'ingegnere capo della Provincia di Grosseto. I disegni dettagliati delle piante, degli alzati, delle decorazioni e dei materiali, venivano trasmessi al presidente della Provincia affinch\u00e9 fossero vagliati ed eventualmente modificati \u00abda un provetto architetto, evitando cos\u00ec brutture architettoniche in un edificio la cui costruzione raggiunge una spesa certamente elevata\u00bb, precisamente stimata in 468.500 lire pi\u00f9 50.000 lire per l'espropriazione dell'area. Questa, della superficie di circa 2534.21 m2, viene espropriata per ragioni di pubblica utilit\u00e0 nel febbraio 1919; nello stesso atto si precisa che \u00abi locali della Regia Intendenza, ora adibiti ad uffici della Provinciale sede della Regia Prefettura\u00bb dovranno essere resi disponibili entro il 31 dicembre 1921, e si fa riferimento ad un progetto di massima compilato dall'ufficio tecnico con l'indicazione del numero di piani, la disposizione e la destinazione d'uso dei vani ed infine la possibilit\u00e0 decorativa. Nello stesso tempo, l'amministrazione provinciale decideva di indire un concorso pubblico, in cui veniva lasciata ai progettisti la sola scelta dello stile architettonico. Effettivamente bandito il 16 febbraio 1919, in esecuzione alle deliberazioni del 27 dicembre 1918 e del 30 gennaio 1919, il concorso vide, alla scadenza del 30 aprile 1919, la partecipazione di un solo concorrente, contrassegnato con il motto \"Italia\", il cui progetto venne tuttavia respinto e l'incarico affidato all'ingegnere e architetto Vincenzo Fasolo di Roma. Il progetto Fasolo, approvato dal consiglio provinciale nell'adunanza del 28 ottobre 1919, prevedeva un impianto pentagonale con il fronte principale convesso ed un grande cortile interno rettangolare occupato sul fondo da una imponente, articolata scalinata di accesso al Salone del Consiglio, quest'ultimo a pianta ovale e caratterizzato in veste fin-de-si\u00e8cle dalla copertura a cupola ribassata con lucernario centrale, presumibilmente a vetri colorati. La facciata principale era risolta adottando un eclettico, disinvolto linguaggio architettonico che al neo-medievalismo delle due torri di raccordo angolare, con paramento in pietra e coronamento a terrazza su archetti pensili, coniugava il neo-cinquecentismo di tradizione toscana del settore centrale, con loggiati a tre arcate a pian terreno e al primo piano, occhi circolari nel piano sottotetto e fastigio centrale di coronamento con tanto di orologio e campana. Dopo lo snodo delle torrette, aperte da enormi finestroni centinati e tripartiti, pi\u00f9 semplice ed equilibrata appare la composizione dei fianchi, scanditi da cinque assi di aperture rettangolari.\nDivisi in lotti, i lavori vennero finanziati in una prima fase con un mutuo di 805.900 lire concesso dalla Presidenza del Consiglio dei ministri; entro il gennaio 1922 erano stati portati a termine le opere di fondazione ed il piano seminterrato fino alla quota di spiccato del piano terreno, mentre l'architetto\nFasolo proponeva modifiche distributive e una diversa intonazione di stile nell'elaborazione dei fronti. Sulle proposte Fasolo si espressero l'ingegnere capo dell'ufficio tecnico Bartalucci e il vice capo Valentino Nelli nei rapporti datati 10 e 11 gennaio 1922, in seguito ai quali la deputazione deliber\u00f2 la liquidazione dei lavori fino ad allora eseguiti dal progettista e l'opportunit\u00e0 di avvalersi del \u00abparere sereno ed obiettivo di un Architetto di indiscusso valore\u00bb per lo studio e la redazione del progetto esecutivo. Escludendo la scuola di Roma per la presenza, al suo interno, dell'ingegner Fasolo in veste di assistente, la richiesta venne inoltrata alle scuole di applicazione per ingegneri di Bologna, Milano e Torino. Tra i professori dichiaratisi disponibili all'incarico venne prescelto l'architetto Muggia di Bologna, che con deliberazione n 46 del 1\u00ba febbraio 1922 venne nominato ad esprimere il proprio parere sull'estetica architettonica e sulla distribuzione interna del costruendo palazzo. Nella sua relazione, redatta entro il dicembre 1922, Muggia esprime le proprie riserve sul progetto Fasolo dichiarandone tra l'altro la non attinenza con alcune disposizioni del concorso e criticandone la distribuzione interna perch\u00e9 asimmetrica e irregolare, mentre, relativamente al linguaggio architettonico, ne rileva l'incongruit\u00e0 nelle arcate del porticato di accesso, che \u00abarieggia pi\u00f9 al palazzo di campagna che non al palazzo pubblico\u00bb e nel partito delle due torrette angolari, giudicato \u00abartificioso\u00bb in quanto privo di corrispondenza con la distribuzione interna e con la pianta pentagonale dell'organismo; rispetto al fronte sul cortile interno, infine, con l'eliminazione del \u00absimpatico\u00bb loggiato cinquecentesco e delle due gradinate \u00abdi sapore romanico\u00bb, veniva a perdersi quell'impronta di grandiosit\u00e0 \u00abforse eccessiva\u00bb senza peraltro aver chiarito una soluzione alternativa. Con atto deliberativo del 21 dicembre 1922, lo studio del progetto esecutivo venne dunque affidato all'architetto Muggia con il raddoppio del preventivo di spesa di 2.500.000 lire stimato dal Fasolo, il quale venne diplomaticamente liquidato con una lettera del 20 gennaio 1924.\nNel 1923 risulta, infine, che l'incarico del completamento del palazzo \u00e8 affidato all'architetto Vittorio Mariani di Siena, voluto dal vice capo ingegnere Valentino Nelli, direttore del sindacato ingegneri; esaminati entro il settembre 1923, i progetti Mariani avrebbero dovuto rispettare la spesa stabilita in 2.500.000 lire, di cui pi\u00f9 di 525.000 gi\u00e0 impiegate, e la necessit\u00e0 di utilizzare l'edificato per la successiva fase di costruzione. Nella valutazione del progetto, rispondente alla realizzazione attuale, appare viva la preoccupazione di accordarsi al vicino edificio della Scuole Normale e di corrispondere alla \u00abgrandiosit\u00e0\u00bb della piazza: semplificato nelle linee, reso volumetricamente pi\u00f9 compatto e interpretato con un sobrio quanto monumentale linguaggio di ispirazione neoclassica con elementi decorativi e qualificanti limitati alla zona centrale del prospetto, il Palazzo si mostrava \u00abdegno della sua destinazione\u00bb presentando \u00abnel suo insieme il carattere di edificio pubblico\u00bb. La direzione del cantiere fu tenuta dall'ingegner Nelli che controll\u00f2 strettamente l'aspetto estetico-architettonico apportando modifiche e variazioni ovunque ritenesse necessario, estromettendo totalmente il progettista dalla fase realizzativa e relegandone la figura a quella di semplice disegnatore con il compito di trasferire alle diverse maestranze gli esecutivi delle parti decorative, che risultano comunque variate nella costruzione. Il palazzo venne inaugurato nel 1927.\nDescrizione.\nContesto urbanistico.\nIl palazzo costituisce una delle quinte, di carattere spiccatamente monumentale e scenografica, che chiudono a nord l'attuale piazza Rosselli.\nRealizzata intorno agli anni venti, la piazza gi\u00e0 \"Umberto I\" costitu\u00ec il punto di partenza del nuovo, rapido sviluppo urbano e, oltre a rappresentare la \"porta\" di entrata al centro da nord ed un importante snodo di traffico, \u00e8 da considerarsi la \"piazza-simbolo\" della citt\u00e0 moderna, per la concentrazione di funzioni e di architetture rappresentative, realizzate in fasi ed in stili differenti. Oltre al palazzo del Governo, disposto sul settore nord-est tra la via Roma e la via Oberdan di arrivo da Siena, prospettano sulla piazza, sul lato nord, l'imponente palazzo delle Poste di Angiolo Mazzoni, costruito negli anni trenta, e il moderno complesso polifunzionale Cosimini edificato da Ludovico Quaroni negli anni settanta, mentre sul lato opposto sorgono, in angolo con la via IV Novembre, il villino Panichi, realizzato da Lorenzo Porciatti con impianto neorinascimentale arricchito da una esuberante decorazione di ispirazione liberty e l'edificio della ex Regia scuola normale magistrale del 1923, in cui si ritrovano la facciata convessa ed il linguaggio classicista \u2014 in questo caso neorinascimentale \u2014 presenti nel palazzo del Governo.\nL'esterno.\nArchitettura-simbolo del potere centrale, in aperto contrasto con le istanze del nascente razionalismo, il palazzo del Governo adotta un linguaggio architettonico rigidamente neoclassicista dispiegato su una volumetria rigorosa e compatta.\nDi impianto pentagonale, prospetta sulla piazza principale della citt\u00e0 con un ampio fronte concavo sul cui paramento ad intonaco si coagula, al centro, l'episodio formale ed il nodo plastico qualificante: leggermente avanzato rispetto al filo della muratura, il settore centrale presenta infatti un totale rivestimento a bugnato liscio a pian terreno, aperto dalla successione di tre fornici di ingresso al di sopra dei quali, oltre la spessa cornice marcapiano, si imposta una grande loggia inquadrata da lesene e scandita da sei robuste semicolonne ioniche di ordine gigante, elevate su plinti e separate da cinque lunghe porte-finestre dotate di balconcino a colonnine. Ribadendo e rafforzando la derivazione classica ed il carattere \"solenne\" della morfologia adottata, la loggia presenta, nello spazio arretrato della muratura tra le semicolonne al di sopra delle finestre, inserti decorativi di cornici, medaglioni e fregi in rilievo ed \u00e8 conclusa da un architrave con iscrizione superiore. Oltre l'aggetto del cornicione di coronamento sottolineato da grossi dentelli, procede il parapetto in muratura della terrazza superiore che in corrispondenza del settore centrale \u00e8 arricchito da un attico decorato da uno stemma affiancato da mensole e coronato da un timpano circolare spezzato.\nAi lati della loggia il fronte \u00e8 scandito sui tre piani da due assi di finestre, centinate e incorniciate a bugne sopra la fascia basamentale a pian terreno, rettangolari con architrave e cornice in aggetto ai piani superiori. Il disegno delle finestre si ripete identico sui fronti su via Roma e su via Oberdan, perfettamente simmetrici e caratterizzati da una successione di sette aperture su tre piani, mentre il prospetto su via Damiano Chiesa si sviluppa, oltre il settore d'angolo, su due soli piani con terrazza superiore ed il disegno delle aperture appare notevolmente semplificato. Sui fronti principali i plinti delle colonne e lo spazio tra le finestre del primo piano, sottolineate dalla fascia marcapiano e da davanzali continui, \u00e8 inoltre decorato con lumiere a braccio in ferro battuto a tre globi. I tre fornici a pian terreno immettono nella galleria di ingresso, nella quale si ripete la successione delle arcate che formano cos\u00ec nove campate divise da pilastri a croce e coperte con volte a crociera. Alle estremit\u00e0 laterali del settore mediano si trovano i due ingressi, agli appartamenti privati del Prefetto quello di destra e agli uffici quello di sinistra, preceduti da brevi scalinate in marmo, mentre di fronte si apre il grande cortile carrabile rettangolare, qualificato sul lato di fondo dall'avanzamento della parete circolare del corpo posteriore, gi\u00e0 previsto come vano scala nel progetto Fasolo, in cui \u00e8 alloggiata al primo piano la Sala Riunioni. Invertendo la curvatura della parete ma ripetendo i motivi che qualificano il fronte principale, il fronte interno del corpo posteriore \u00e8 caratterizzato da finestre centinate al piano terreno e, oltre la cornice marcapiano che corre continua, dalla presenza al primo piano di lesene composite che separano le alte finestre rettangolari; il corpo \u00e8 concluso dalla gronda piana in forte aggetto coronata dalla ringhiera di chiusura della terrazza superiore.\nL'interno.\nAll'interno, il vasto edificio \u00e8 distribuito da corridoi centrali in fregio ai quali si aprono gli uffici, alcuni dei quali illuminati tramite piccoli cortili interni triangolari, resi necessari dalla forma particolare dell'impianto planimetrico. Al primo piano, la successione delle stanze si interrompe in corrispondenza dell'asse principale dove si aprono, affacciati rispettivamente verso la piazza e sul cortile interno, il Salone di Rappresentanza, accessibile dall'appartamento privato del Prefetto, e la Sala Riunioni, che conserva la veste originale con il pavimento in graniglia gettato in opera e spartito a settori da fasce colorate, le cornici in stucco alle pareti, le decorazioni pittoriche al di sopra delle porte di accesso con gli stemmi della citt\u00e0 e dello Stato.\nI collegamenti principali sono costituiti da due scalinate in marmo a tre rampe con ringhiera in ferro battuto, mentre nell'ala prefettizia si sviluppa lo scalone marmoreo di rappresentanza a due rampe, alloggiato in un vano scala con parete di fondo semicircolare.\nIl secondo piano, che copre soltanto la parte anteriore del fabbricato, \u00e8 destinato attualmente al reparto trasmissioni ed \u00e8 dotato di un pavimento galleggiante che ha coperto le pavimentazioni originali in mattonelle in graniglia con fasce perimetrali, ancora visibili invece nella quasi totalit\u00e0 dell'edificio.\nCritica.\nOggetto di studi recenti, volti a valorizzare il patrimonio architettonico cittadino, il palazzo assume, secondo Famiani, \u00abil ruolo di perno figurativo all'interno del grande tema stradale\u00bb dell'attuale piazza Fratelli Rosselli, eletta a spazio rappresentativo del regime. Nella retorica del suo inappuntabile \u00abclassicismo di stato\u00bb, tuttavia, la costruzione, che interpretando lo stile del tempo contribuisce in maniera determinante \u00aballa creazione e al rafforzamento del consenso\u00bb, non manca, ancora secondo Famiani, di \u00abcaratteri innovativi\u00bb quali l'inusuale forma pentagonale dell'impianto."}
{"id": "1756124", "revid": "1573940", "url": "https://it.wikipedia.org/wiki?curid=1756124", "title": "Daphnia", "text": "Daphnia (. 1785) \u00e8 un genere di piccoli crostacei cladoceri planctonici. Sono noti comunemente col nome di pulci d'acqua, a causa del loro stile di nuoto. Sono lunghi da 0,2 a 5\u00a0mm e vivono all'interno di laghi, stagni, ruscelli e fiumi.\nMorfologia.\nLa divisione del corpo in segmenti, tipica dei crostacei, in questo genere \u00e8 praticamente invisibile. Il capo \u00e8 fuso e ricurvo sul corpo, da cui \u00e8 separato da un incavo ben visibile. Nella maggior parte delle specie il resto del corpo \u00e8 ricoperto da un carapace con un'apertura ventrale da cui si dipartono 5 o 6 paia di zampe. Gli occhi composti, il secondo paio di antenne e una coppia di \"setae\" addominali costituiscono le parti pi\u00f9 prominenti del corpo. In molte specie il carapace \u00e8 traslucido o quasi, rendendo questi animali perfetti per l'osservazione al microscopio, per mezzo del quale \u00e8 possibile vedere il battito del cuore.\nAnche a bassi ingrandimenti \u00e8 possibile osservare il meccanismo di nutrimento, il movimento dei giovani immaturi all'interno del corpo della madre, gli occhi mossi dai muscolo ciliare e i corpuscoli del sangue pompati nel sistema circolatorio dal cuore. Questo si trova all'apice del dorso, subito dietro il capo e la frequenza cardiaca \u00e8 di circa 180 bpm in condizioni normali. Le daphnie, come molti animali, sono sensibili all'intossicazione da alcool. Questo le rende dei soggetti eccellenti per lo studio degli effetti della depressione del sistema nervoso, a causa dell'esoscheletro trasparente che rende possibile osservare la frequenza cardiaca alterata. Questo esperimento pu\u00f2 anche essere condotto usando caffeina, nicotina o adrenalina e osservando un aumento della frequenza cardiaca. \nAlimentazione.\nPoche daphnie si cibano di piccoli crostacei e rotiferi, ma la maggior parte sono filtratrici e si cibano di alghe unicellulari, protozoi e batteri. Si nutrono anche di lievito ma ci\u00f2 avviene soprattutto in laboratorio o in ambienti controllati. Il battito delle zampe produce una corrente costante attraverso il carapace che porta il cibo nel tratto digestivo. Le particelle di cibo intrappolate si trasformano in un bolo alimentare che si muove lungo l'apparato digestivo fino all'ano, situato sulla superficie ventrale dell'appendice terminale. Il primo e il secondo paio di zampe aiutano l'animale nell'intrappolare le particelle di cibo, le altre zampe creano la corrente d'acqua, mentre il nuoto \u00e8 assicurato dal secondo paio di antenne, di solito pi\u00f9 lunghe del primo paio.\nRiproduzione.\nSi riproducono per partenogenesi, di solito in primavera e fino alla fine dell'estate. Uno o pi\u00f9 embrioni vengono portati all'interno del corpo della madre. Le daphnie neonate devono effettuare diverse mute prima di diventare adulti maturi, e tutto ci\u00f2 avviene di solito in circa 2 settimane. I giovani sono piccole copie degli adulti, non esistono quindi stadi ninfali o larvali. Le femmine mature sono capaci di riprodursi ogni 10 giorni in condizioni ideali. Il processo riproduttivo continua fino a quando le condizioni ambientali sono favorevoli. Con l'avvicinarsi dell'inverno o se le condizioni cambiano, la produzione di femmine partenogenetiche cessa e vengono generati dei maschi. Ad ogni modo anche in condizioni ambientali avverse i maschi sono solo la met\u00e0 della popolazione totale e in alcune specie essi sono del tutto assenti. I maschi sono molto pi\u00f9 piccoli delle femmine e presentano un'appendice addominale specializzata usata durante l'accoppiamento per attaccarsi alla femmina, aprire il suo carapace e inserire una spermateca e dunque fecondare le uova. Queste sono chiamate uova invernali e presentano un guscio chiamato \"ephippium\", che le preserva e le protegge fino alla primavera, dove opportuni stimoli, in particolare la fotostimolazione, ne favoriscono la schiusa, cos\u00ec da far ripartire il ciclo per partenogenesi.\nDurata della vita.\nLe daphnie non vivono per pi\u00f9 di un anno e la durata della vita \u00e8 ampiamente dipendente dalla temperatura. Per esempio, alcuni organismi possono vivere fino a 108 giorni a 3 \u00b0C mentre altri vivono solo 29 giorni a 28\u00a0\u00b0C. Una chiara eccezione a questa regola si ha in inverno, quando le condizioni avverse limitano la popolazione e sono state osservate femmine vivere per pi\u00f9 di sei mesi. Questi individui crescono a un ritmo pi\u00f9 lento ma raggiungono dimensioni maggiori di quelli che crescono in condizioni normali.\nUsi.\nTalvolta le daphnie possono essere usate in alcuni ambienti per testare gli effetti tossici di molteplici contaminanti su di un ecosistema. Ci\u00f2 rende le daphnie degli indicatori biologici particolarmente utili a causa del loro breve ciclo vitale e della loro capacit\u00e0 riproduttiva. Le specie pi\u00f9 impiegate a tale scopo sono \"Daphnia magna\", \"D. pulex\" e \"Ceriodaphnia\".\nAcquariofilia.\nLe daphnie vengono anche allevate dagli acquariofili e utilizzate come cibo vivo per i pesci d'acquario.\nStato di conservazione.\nLe popolazioni di diverse specie di \"Daphnia\" sono considerate minacciate. \"Daphnia nivalis\", \"Daphnia coronata\", \"Daphnia occidentalis\" e \"Daphnia jollyi\" sono elencate come vulnerabili nella \"red list\" dell'IUCN."}
{"id": "1756125", "revid": "416684", "url": "https://it.wikipedia.org/wiki?curid=1756125", "title": "Processo ordinario", "text": ""}
{"id": "1756127", "revid": "466539", "url": "https://it.wikipedia.org/wiki?curid=1756127", "title": "Ferenc Pinter", "text": "Biografia.\nFerenc Pint\u00e9r nacque ad Alassio, presso Savona, nel 1931. Suo padre, J\u00f3szef Pint\u00e9r, era un pittore ungherese mentre la madre, Anna Antonazzi, veniva da Firenze. Nel 1940, la famiglia Pint\u00e9r si trasfer\u00ec a Budapest per curare una malattia tubercolare di J\u00f3szef, ma l'operazione chirurgica non ebbe buon esito e dopo pochi anni Ferenc rimase orfano di padre.\nNon fu ammesso all'Accademia di Belle Arti di Budapest per aver dimostrato una libert\u00e0 di pensiero non conforme al totalitarismo comunista di quegli anni. In seguito alla rivolta del 1956 e all'arrivo dei carri armati sovietici, riusc\u00ec a fuggire in Italia. Appena arrivato a Milano, ottenne come primo lavoro la realizzazione di un gigantesco murale (80\u00a0m\u00b2) per la Radio Marelli. Nei tre anni successivi, Pint\u00e9r continu\u00f2 a realizzare manifesti pubblicitari per importanti aziende italiane finch\u00e9, nel 1960, avvi\u00f2 una collaborazione con Arnoldo Mondadori Editore che dur\u00f2 32 anni. \nPer la grande casa editrice milanese Pint\u00e9r realizzava le copertine e le illustrazioni interne di libri. Inizi\u00f2 con la collana \"Segretissimo\", della quale dipinse le prime 14 copertine, ma \u00e8 ricordato in particolare per il Commissario Maigret e i gialli di Agatha Christie; tuttavia, le tavole migliori le dipinse per la collana Oscar Mondadori. Il suo mezzo espressivo preferito era la tempera, che usava con straordinaria maestria dando vita a scene surreali, venate di una forte componente espressionista.\nPint\u00e9r \u00e8 considerato uno dei pi\u00f9 importanti illustratori europei e non a caso il suo nome rientra nei cataloghi internazionali Graphis e Gebrauchsgraphik. \nNel 1989 Pint\u00e9r dipinse i 22 Trionfi dei \"Tarocchi dell'Immaginario\", pubblicati da Lo Scarabeo di Torino con la presentazione dello storico dell'arte Federico Zeri. Tra il 2000 e il 2002, Pint\u00e9r lavor\u00f2 ai 56 Arcani Minori, anche questi editi da Lo Scarabeo. \nSebbene colpito da una grave malattia, Pint\u00e9r continu\u00f2 a lavorare fino al 28 febbraio 2008, data della sua scomparsa. Nel giugno dello stesso 2008 i disegni delle copertine di Pint\u00e9r (insieme a quelle di Karel Thole e Carlo Jacono) furono esposte a Lucca nella grande mostra \"Copertinando\".\nNell'ottobre del 2011 la casa editrice Scarabeo ha pubblicato le tavole di un \"Pinocchio\" a cui Ferenc Pint\u00e9r aveva lavorato, su richiesta di Pietro Alligo, negli ultimi anni della vita, ma che era rimasto inedito. Una cinquantina di tavole che ci appaiono come la summa dell'opera dell'artista: tempere veloci e controllate, pennellate dense e corpose, grande sapienza prospettica. Un'edizione tra le pi\u00f9 belle del capolavoro collodiano.\n\u00c8 stato autore di una \"Guida al disegno\" pubblicata da Mondadori nel 1984, con testi di Donatella Volpi."}
{"id": "1756128", "revid": "14691", "url": "https://it.wikipedia.org/wiki?curid=1756128", "title": "Anti Slavery Society", "text": ""}
{"id": "1756135", "revid": "628767", "url": "https://it.wikipedia.org/wiki?curid=1756135", "title": "Distretto di Zahle", "text": "Il distretto di Zahle () \u00e8 un distretto amministrativo del Libano, che fa parte del governatorato della Beq\u0101. Zahle \u00e8 il capoluogo del distretto e dello stesso governatorato. "}
{"id": "1756141", "revid": "1543377", "url": "https://it.wikipedia.org/wiki?curid=1756141", "title": "Maurizio Salabelle", "text": "Biografia.\nTrasferitosi in Toscana con la famiglia a sei anni, si \u00e8 laureato in lettere all'Universit\u00e0 di Firenze, con una tesi di storia moderna.\nNegli anni ottanta ha scritto \"Un assistente inaffidabile\", il suo primo libro ad essere dato alle stampe e uscito nel 1992 per la casa editrice Bollati Boringhieri, alla quale era stato proposto dallo scrittore Ermanno Cavazzoni. Il romanzo ha vinto il Premio Giuseppe Berto per l'opera prima e il Premio Bergamo (finalista).\nSono seguiti altri quattro romanzi: \"Il mio unico amico\" (Bollati Boringheri 1994), \"Il maestro Atomi\" (editrice Comix, 1997), \"Il caso del contabile\" (Garzanti, 1999) e \"L'altro inquilino\" (Bellinzona, Edizioni Casagrande, 2002). Nel 2015, nella collana \"Compagnia Extra\" di Quodlibet, curata da Ermanno Cavazzoni e Jean Talon, esce il suo primo romanzo \"La famiglia che perse tempo\", scritto negli anni ottanta e da allora rimasto inedito.\nNel 1993 ha partecipato al convegno \"63/93: Trent'anni di ricerca letteraria\u00bb\". Altri suoi scritti sono comparsi in riviste e in antologie, come \"L'ora legale\", pubblicato in \"Narratori delle riserve\", di Gianni Celati (Feltrinelli, 1992). Da questo racconto \u00e8 stata tratta nel 1995 un'opera musicale, \"Periodi di tempo veloce\", con musiche di Giovanni Verrando, che \u00e8 stata trasmessa nel ciclo \"Radiofilm\" di RadioTre della RAI. Per il web ha scritto \"Come allungare la citt\u00e0 di Pisa\" Lo scritto \"Narrativa fisiognomica\", comparso nel 2001 sulla rivista \"Il caff\u00e8 illustrato\", \u00e8 stato ripreso da Paolo Albani e Paolo Della Bella in \"Mirabiblia. Catalogo ragionato di libri introvabili\" (Zanichelli, 2003).\nDopo la sua morte gli \u00e8 stato dedicato un premio letterario per le scuole medie superiori."}
{"id": "1756146", "revid": "110157", "url": "https://it.wikipedia.org/wiki?curid=1756146", "title": "All's Well That Ends Well (Chiodos)", "text": "All's Well That Ends Well \u00e8 il primo album completo (o \"full-lentght\") della band Chiodos, pubblicato su Equal Vision Records nel 2005. Sono stati girati video per le tracce \"One Day All Women Will Become Monsters\", \"The Words 'Best Friend' Become Redefined\" e \"Baby, You Wouldn't Last a Minute on the Creek\".\nTracce.\n\"Tracce Bonus sulla Ristampa\"\nDVD allegato alla Ristampa.\n\"Live At The Metro - Chicago\"\n\"Live At Bamboozle - New Jersey\"\n\"Live At The Chain Reaction - California\"\n\"Home Movies\"\n\"Video\"\nCitazioni shakespeariane.\nIl disco contiene diverse citazioni da opere di William Shakespeare: il titolo stesso \u00e8 tratto dalla commedia \"Tutto \u00e8 bene quel che finisce bene\", di Shakespeare.\nAltre citazioni sono contenute nelle canzoni: \"One Day Women Will All Become Monsters\" \u00e8 un riferimento alla tragedia \"Re Lear\", sempre di Shakespeare. Gran parte del testo e il titolo della canzone stesso sono praticamente ripresi parola per parola dalla tragedia stessa.\nIl ritornello della canzone \"There's No Penguins In Alaska\" \u00e8 preso dal quinto sonetto di Shakespeare. Infine la frase \"star-crossed lovers\" dalla canzone \"Expired In Goreville\" \u00e8 tratta dalla tragedia \"Romeo e Giulietta\"."}
{"id": "1756148", "revid": "767487", "url": "https://it.wikipedia.org/wiki?curid=1756148", "title": "Sam Sparro", "text": " Il nome d'arte deriva da un soprannome di famiglia, che a sua volta \u00e8 stato ispirato a Sammy Sparrow (mascotte radiofonica australiana).\nBiografia.\nSam Sparro \u00e8 il figlio di Karyn Frankland e di Chris Falson, cantante gospel e compositore di alcune musiche per \"Star Trek\" e \"I fantastici cinque\". Da piccolo, Sam partecipa regolarmente nei cori e nelle incisioni del padre. Ha un fratello pi\u00f9 piccolo, James Bowen Falson, anche lui musicista.\nDopo averlo sentito cantare, Chaka Khan si dichiar\u00f2 una delle sue prime ammiratrici.\nDopo aver lavorato come attore in piccoli ruoli da molto giovane (fra i quali anche gli spot televisivi del McDonald's), Sam Sparro firma un contratto con la casa discografica inglese Island Records, che produce il suo primo album \"Sam Sparro\" nel 2008 ed il suo secondo album \"Return to Paradise\" nel 2012.\nApertamente gay, il 21 settembre del 2018 sposa il compagno Zion Lennox, conosciuto nel 2015.\nCarriera.\nIl primo singolo dell'album, Cottonmouth, fu realizzato nel 2007. Il secondo singolo, \"Black and Gold\" debutta nella classifica dei singoli inglesi al numero 23 il 24 marzo, per risalire di ben 19 posizioni in una sola settimana, grazie all'enorme quantit\u00e0 di download venduti tramite iTunes. Il 13 aprile il singolo arriva fino alla seconda posizione, e comincia ad essere trasmesso nelle radio di tutta Europa. \"Black and Gold\" \u00e8 stato usato anche come jingle per la pubblicit\u00e0 del telefilm \"Skins\" in una TV inglese.\nNell'Aprile 2008 arriva a cantare \"Black and Gold\" nei programmi inglesi Hit40UK e Jo Whiley's Live Lounge on BBC Radio 1 nella quale esegue anche la cover di Estelle \"American Boy\".\nIl 18 aprile 2008, appare come ospite musicale in The Friday Night Project, dove canta \"Black and Gold\".\nIl 21 febbraio 2020 ha pubblicato e autoprodotto il suo terzo album in studio dal titolo \"Bombox Eternal\"."}
{"id": "1756151", "revid": "14691", "url": "https://it.wikipedia.org/wiki?curid=1756151", "title": "CISA (Africa)", "text": ""}
{"id": "1756158", "revid": "394", "url": "https://it.wikipedia.org/wiki?curid=1756158", "title": "Radiatore", "text": ""}
{"id": "1756161", "revid": "125543301", "url": "https://it.wikipedia.org/wiki?curid=1756161", "title": "Angelo Carletti", "text": "\u00c8 venerato come beato dalla Chiesa cattolica e viene ricordato l'11 aprile.\nBiografia.\nDopo aver conseguito il dottorato in teologia morale all'Universit\u00e0 di Bologna, si dedic\u00f2 all'attivit\u00e0 politica come senatore del Monferrato. Tuttavia, poco dopo i trent'anni entr\u00f2 nell'ordine dei Francescani ispirato dalle loro attivit\u00e0 rivolte ai poveri. Nei suoi campi d'interesse, in particolare la teologia morale, pubblic\u00f2 diversi testi, in cui espose la propria dottrina e affront\u00f2 anche il tema delle opere di carit\u00e0: fu tra i sostenitori della fondazione dei monti di piet\u00e0 in favore dei poveri (Genova, 1483).\nPer quattro trienni fu eletto Vicario generale dei minori osservanti; successivamente papa Sisto IV lo nomin\u00f2 commissario pontificio per alcune delicate missioni volte a consolidare la fede cristiane, motivo per cui accett\u00f2 l'incarico di predicare a favore della crociata contro i turchi che occupavano Otranto. Mor\u00ec a Cuneo nel convento di Sant'Antonio, l'11 aprile 1495, all'et\u00e0 di circa 84 anni.\nOpere.\nUna delle sue opere principali \u00e8 la \"Summa casuum conscientiae\", che raccoglie in ordine alfabetico un insieme di regole per chi vuole vivere la propria vita secondo il credo cattolico. Il libro affronta i temi della politica e dell'economia, oltre a quelli della teologia e della morale. L'opera venne stampata per la prima volta nel 1486 e godette di un vasto seguito, tale da ottenere circa trenta edizioni in altrettanti anni, ottenendo il soprannome di \"Summa Angelica\". Il 10 dicembre 1520 Martin Lutero bruci\u00f2 nella piazza di Wittenberg proprio questo volume, che chiam\u00f2 \"Summa diabolica\", insieme alla propria bolla di scomunica e alla \"Summa Theologiae\" di Tommaso d'Aquino.\nAngelo da Chivasso scrive che una forma assicurativa \u00e8 necessaria nel contratto di societ\u00e0, in particolare quando \u00e8 frutto della fusione di tre contratti (contratto trino): un contratto di societ\u00e0 tra un capitalista e un operaio, un contratto di assicurazione del capitale per il lavoratore (perch\u00e9 il capitalista cede in premio parte del proprio profitto), un contratto di cessione (percentuale del profitto in premio, in cambio di una somma fissa)\"\". L'autore \u00e8 molto duro nel sostenere che l'attivit\u00e0 di assicurazione, nell'atto di caricarsi di un rischio altri, non debba mai diventare una pratica di usura. Il cosiddetto \"contratto trino\" sub\u00ec critiche e censure da parte del sacerdote piemontese Filiberto Ignazio Guillier nel XVIII secolo.\nCulto.\nNel 1625 venne istituito il processo di beatificazione, ma fu beatificato solo nel 1753 da papa Benedetto XIV. Il suo corpo venne sistemato in un'urna all'interno del convento di Sant'Antonio, dove si conserv\u00f2 perfettamente. Secondo la tradizione religiosa era \"incorrotto e flessibile, ed emanava un odore soavissimo\". Il corpo mummificato \u00e8 ancora visibile all'interno del santuario degli Angeli di Cuneo.\nIl beato Angelo Carletti \u00e8 patrono di Chivasso ed \u00e8 venerato anche come uno dei patroni di Cuneo dal momento che, secondo la tradizione, offr\u00ec protezione contro l'assedio dei francesi deviando le cannonate dirette contro la citt\u00e0. La venerazione popolare considera un ulteriore miracolo il fatto che non vi furono vittime durante il disastroso crollo del tamburo e della cupola del santuario degli Angeli il 30 dicembre 1996. Villa Oldofredi Tadini di Cuneo, insediamento agricolo del XIV secolo inserito nel sistema dei \"Castelli Aperti\" del Basso Piemonte, conserva nella cappella settecentesca il saio appartenuto al religioso. La citt\u00e0 di Genova - nella quale fond\u00f2 assieme al cardinale-doge Paolo Fregoso il locale monte di piet\u00e0 (attuale Banca Carige) - gli ha intitolato una via nel quartiere di Voltri."}
{"id": "1756164", "revid": "465036", "url": "https://it.wikipedia.org/wiki?curid=1756164", "title": "Comboniano", "text": ""}
{"id": "1756165", "revid": "1602064", "url": "https://it.wikipedia.org/wiki?curid=1756165", "title": "The Voice of Frank Sinatra", "text": "The Voice of Frank Sinatra \u00e8 il primo album in studio del crooner statunitense Frank Sinatra, pubblicato nel 1946 dalla Columbia Records.\nIl disco.\nIl trentenne Sinatra era finalmente riuscito ad abbandonare il gruppo di Tommy Dorsey ed aveva firmato un contratto da solista per un'etichetta discografica. Le canzoni di quest'album d'esordio erano state pubblicate nel 1946 in quattro 78 giri, e nel 1948 furono raccolte su 10 pollici; il disco arriv\u00f2 al primo posto della Billboard 200 e vi rimase per sette settimane.\nCon \"The Voice\" Sinatra inaugur\u00f2 un particolare stile nella realizzazione di un album: il concept. Fino ad allora, infatti, gli artisti si erano limitati o a mescolare insieme grandi successi in modo del tutto casuale, o a concentrarsi su un compositore e registrare solo le canzoni di quel detto compositore: ne sono un esempio Ella Fitzgerald e il suo \"Ella Fitzgerald Sings the George and Ira Gershwin Songbook\". Invece in \"The Voice\" notiamo che le uniche cose che i brani hanno in comune sono l'atmosfera, la strumentazione e gli arrangiamenti di Axel Stordahl.\nL'album fu registrato in due riprese: il 30 luglio e il 7 dicembre 1945. Stordahl us\u00f2 un quartetto d'archi e una sezione ritmica di altri quattro elementi.\nSinatra registr\u00f2 ancora la maggior parte di queste canzoni nel corso della sua carriera.\nMusicisti.\nYou Got to My Head / I Don't Know Why (I Just Do) / These Foolish Things (Remind Me of You) / Someone to Watch Over Me\n(I Don't Stand) A Ghost of Chance (With You) / Why Shouldn't I? / Try a Little Tenderness / Paradise\nMam'selle\nThat Old Feeling / If I Had You / The Nearness of You\nSpring Is Here / Fools Rush In (Where Angels Fear to Tread) / When You Awake / It Never Entered My Mind\nAlways"}
{"id": "1756166", "revid": "287204", "url": "https://it.wikipedia.org/wiki?curid=1756166", "title": "Enrique Guzman de Haros", "text": "Biografia.\nEnrique Guzman de Haros, alias Aros, Aro, Haro, era figlio di Diego L\u00f3pez de Haro Sotomayor y de la Cueva, 5\u00ba marchese del Carpio, e di Francisca de Guzm\u00e1n Pimentel, sorella di Gaspar de Guzm\u00e1n (1587\u20131645), il potente conte-duca di Olivares, \"valido\" del re di Spagna Filippo IV, e fratello di Luis M\u00e9ndez de Haro(1598-1661), suo successore nella carica di \"valido\".\nStudi\u00f2 teologia e fu canonico della cattedrale di Siviglia e di Toledo.\nFu nominato cardinale nel concistoro del 19 gennaio 1626 ma non fece in tempo a ricevere ne la porpora ne il titolo cardinalizio perch\u00e9 la morte lo colse il 21 giugno 1626.\nFu seppellito nella chiesa del Collegio di San Tommaso di Madrid."}
{"id": "1756167", "revid": "17204", "url": "https://it.wikipedia.org/wiki?curid=1756167", "title": "Catz2", "text": ""}
{"id": "1756172", "revid": "188116", "url": "https://it.wikipedia.org/wiki?curid=1756172", "title": "Lino Tardia", "text": "Biografia.\nDopo gli studi al liceo artistico di Palermo, nel 1955 ha iniziato a esporre, e nel 1960 si trasferisce a Roma. Da giovane era entrato in contatto con Renato Guttuso, che lo influenz\u00f2 all'inizio. Gli anni Sessanta segnano il suo passaggio dal Realismo all'Informale. Ha frequentato Francis Bacon in Inghilterra. \u00c8 stato fortemente influenzato dalla corrente dell'avanguardia pittorica.\nHa esposto nelle principali citt\u00e0 italiane e in alcune estere, tra le quali figurano Londra, New York, Chicago, Parigi, Huston, Ottawa e Tripoli ma soprattutto nella sua Sicilia. Dal 2001 \u00e8 titolare della cattedra di Pittura della Libera Accademia di Belle Arti (RUFA) di Roma fino al 2008.. Tra le mostre in sedi istituzionali si ricordano la personale nell'appartamento Barbo di Palazzo Venezia del 2009 .\nNel 2003 la Presidenza della Repubblica lo ha premiato con la Medaglia d'oro ai benemeriti della scuola della cultura e dell'arte.\nE' morto a Roma il 21 novembre 2021 ."}
{"id": "1756173", "revid": "287204", "url": "https://it.wikipedia.org/wiki?curid=1756173", "title": "Desiderio di Langres", "text": "Biografia.\nDesiderio nacque a Genova, nelle campagne di Bavari, nel IV secolo.\nFu il terzo vescovo di Langres in Francia. Atanasio di Alessandria lo indica come partecipante al concilio di Sardica del 343, ma compare anche nel concilio di Colonia del 346. Durante le invasioni barbariche (355-357) fu decapitato nel 355 d.C. dai Vandali per salvare il suo popolo; il corpo quindi raccolse la propria testa e rientr\u00f2 in citt\u00e0 a Langres (cefaloforia).\nCulto.\nDesiderio \u00e8 il protettore di insegnanti, puntatori e contadini. Inoltre \u00e8 il patrono di Assago, Castelnuovo Scrivia, Brignano-Frascata e di Langres.\nDurante il medioevo venne scambiato con san Desiderio di Vienne.\nDal Martirologio Romano al 23 maggio:"}
{"id": "1756174", "revid": "767487", "url": "https://it.wikipedia.org/wiki?curid=1756174", "title": "The Carpenters", "text": "I Carpenters (ingl. \"The Carpenters\") furono un duo musicale-canoro statunitense attivo tra gli anni sessanta e gli ottanta e composto dai fratelli Richard (n. 1946) e Karen Carpenter (1950-1983).\nStoria.\nAttivi dal 1969 al 1983, anno della morte di Karen a causa delle complicazioni che fecero seguito a un'anoressia nervosa, i Carpenters ebbero il loro momento di maggior successo negli anni settanta in cui, avvicendando generi che andavano per la maggiore come il country e il pop, si ritagliarono una loro fetta di pubblico che ne fece uno dei gruppi dal pi\u00f9 rilevante successo commerciale del decennio.\nLe loro canzoni figurarono spesso in testa alle classifiche di vendita, sia in assoluto, che in quelle di genere pop o easy listening; tra i maggiori autori che scrissero per loro figurano Paul Williams e soprattutto il duo Burt Bacharach/Hal David.\nFra i loro brani pi\u00f9 celebri si ricorda \"(They Long to Be) Close to You\", rimasto quattro settimane in vetta alla Billboard Hot 100 e vincitrice di un Grammy Award, \"Top of the World\" che nel 1973 arriva prima nella Billboard Hot 100 per due settimane, \"Please Mr. Postman\", registrato nel 1974, che raggiunse anch'esso il primo posto della Hot 100 e il terzo posto nella Official Singles Chart ed infine \"Yesterday Once More\", scritto da Richard Carpenter e John Bettis, che si piazz\u00f2 alla seconda posizione della Billboard Hot 100. Di quest'ultima Dori Ghezzi esegu\u00ec una cover nel 1974 dal titolo \"Io sto bene con te\", inserita nel suo omonimo album \"Dori Ghezzi\".\nI Carpenters hanno venduto pi\u00f9 di 100 milioni di album in tutto il mondo, con particolare successo negli Stati Uniti, in Inghilterra, in Australia e in Giappone. Dal 1971 al 1983 hanno pubblicato dieci album in studio, di cui nove certificati come dischi d'oro o di platino in vari Paesi.\nCovers.\nAlcuni artisti hanno realizzato album interamente dedicati ai Carpenters:"}
{"id": "1756177", "revid": "268408", "url": "https://it.wikipedia.org/wiki?curid=1756177", "title": "SOGO", "text": ""}
{"id": "1756178", "revid": "66387", "url": "https://it.wikipedia.org/wiki?curid=1756178", "title": "Management di rete", "text": ""}
{"id": "1756183", "revid": "547992", "url": "https://it.wikipedia.org/wiki?curid=1756183", "title": "Aldo Moro - Il presidente", "text": "Aldo Moro - Il presidente \u00e8 una miniserie televisiva italiana del 2008, diretta da Gianluca Maria Tavarelli, prodotta da Taodue e trasmessa in Italia su Canale 5 il 9 e l'11 maggio 2008.\nTrama.\nAlla fine degli anni settanta le Brigate Rosse stanno tramando un nuovo obiettivo da colpire, il presidente della Democrazia Cristiana Aldo Moro (Michele Placido). Il 16 marzo 1978 la banda delle Brigate Rosse passa all'attacco. I terroristi rapiscono Aldo Moro e uccidono tutti gli uomini della sua scorta. Lo statista passa 55 giorni sotto sequestro e il 9 maggio 1978 viene ritrovato morto a Roma in via Caetani in un bagagliaio di una Renault 4.\nReazioni.\nLa famiglia di Aldo Moro e i congiunti delle vittime della strage di via Fani non hanno presenziato all'anteprima della miniserie televisiva criticando pubblicamente \"il tentativo di sfruttamento mediatico del loro dolore\" attraverso una lettera firmata dalla moglie e dai figli di Moro e da Maria Rocchetti, da Ileana Leonardi, Adriana Zizzi, Angelo Rivera, Ciro e Vincenzo Iozzino (congiunti della scorta di Moro). Numerosi esponenti democristiani (Arnaldo Forlani, Emilio Colombo, Giulio Andreotti, Remo Gaspari), presenti all'anteprima, non hanno mostrato di gradire la ricostruzione televisiva: Forlani ha definito la miniserie \"Una pregevole opera di fantasia\"."}
{"id": "1756184", "revid": "709565", "url": "https://it.wikipedia.org/wiki?curid=1756184", "title": "Trodena", "text": ""}
{"id": "1756187", "revid": "1318658", "url": "https://it.wikipedia.org/wiki?curid=1756187", "title": "Sogo", "text": "Sogo \u00e8 un gioco strategico da tavolo \"tridimensionale\", simile a Forza quattro (Milton Bradley, 1974). Inizialmente venduto col nome di \"Score Four\" dalla Funtastic nel 1968. Pi\u00f9 avanti la Hasbro lo distribu\u00ec col nome di \"Connect Four Advanced\" nel Regno Unito.\nL'obiettivo di Sogo, o Forza 4 3D \u00e8 di posizionare 4 sfere (del proprio colore) sulla stessa riga, colonna o diagonale. Come in Forza quattro la strategia pi\u00f9 valida \u00e8 quella di creare pi\u00f9 minacce contemporaneamente forzando l'avversario a darci la mossa della vittoria. "}
{"id": "1756189", "revid": "339392", "url": "https://it.wikipedia.org/wiki?curid=1756189", "title": "Truden im Naturpark", "text": ""}
{"id": "1756191", "revid": "588670", "url": "https://it.wikipedia.org/wiki?curid=1756191", "title": "Paredro", "text": "Un paredro \u00e8 una divinit\u00e0 il cui culto \u00e8 associato a un'altra, generalmente di maggiore importanza e di sesso opposto.\nIl termine, di origine greca, significa \"chi siede accanto\".\nEsempi si possono trovare nella relazione tra Atum e Nebethetepet oppure tra Heqet e Thot.\nSi veda anche il richiamo ne \"L'ardore\" di Roberto Calasso (Adelphi, 2010), che cita Brahman e la sua paredra. In genere tutta la religione induista prevede varie figure di paredro."}
{"id": "1756192", "revid": "37401", "url": "https://it.wikipedia.org/wiki?curid=1756192", "title": "Publio Ventidio Basso", "text": "Originario del Piceno, divenne uno dei principali luogotenenti di Marco Antonio, dimostrando ottime qualit\u00e0 militari soprattutto durante la guerra di Modena e la campagna partica del 39-38 a.C. durante la quale inflisse ripetute e pesanti sconfitte ai Parti, vendicando la sconfitta di Crasso a Carre del 53 a.C.\nBiografia.\nOrigini e difficolt\u00e0 iniziali.\nPublio Ventidio Basso, originario del Piceno, era un cittadino ascolano come riferisce lo storico Sebastiano Andreantonelli, nel Libro IV della \"Historiae Asculane\", testo in cui dedica una particolare attenzione alla sua figura. L'autore lo identifica come il figlio del comandante militare Publio Ventidio Basso \"Senior\" e cita un passo del \"de pudicitia\" di Antonio Bonfini in cui questi dice che Ventidio ebbe la cittadinanza ascolana. La tradizione antica ha spesso evidenziato le presunte oscure e modeste origini del futuro capo militare, ma Andreantonelli nella sua opera dichiara di voler correggere chi attribu\u00ec al generale \"umili origini\" poich\u00e9 egli in realt\u00e0 avrebbe avuto natali distinti quale figlio di un pretore dell'esercito italico durante la guerra sociale.\nSecondo Balena ha descritto il profilo del padre Publio Ventidio Basso \"Senior\", definendolo come \u00ab\"originario di Osimo ed ascolano di elezione\"\u00bb, luogotenente di Quinto Poppedio Silone e Gaio Papio Mutilo, i due comandanti in capo degli eserciti italici durante la guerra contro Roma. Il padre di Ventidio Basso avrebbe preso parte, sotto il comando di Tito Lafrenio e Gaio Judacilio ai combattimenti nel Piceno durante i quali venne inizialmente sconfitto nei pressi di Falerone nel 90 a.C. da Gneo Pompeo Strabone che fu costretto a ripiegare nella citt\u00e0 di Fermo.\nGiuseppe Marinelli riferisce di come nelle fonti latine sia raccontato che Ventidio, catturato ancora bambino dopo la distruzione di Ascoli Piceno, fu fatto sfilare insieme alla madre vedova durante il trionfo di Pompeo Strabone dell'89 a.C. A Roma visse la sua infanzia nella povert\u00e0, condizione che non gli imped\u00ec l'apprendimento di una buona educazione e dell'erudizione. Durante il periodo adolescenziale la sua occupazione fu quella del modesto garzone addetto allo stallaggio, seguita da quella del mulattiere; commerci\u00f2 muli, animali utili per gli equipaggi degli ufficiali dell'esercito, e si dedic\u00f2 all'attivit\u00e0 di trasporto. Queste nuove circostanze lavorative determinarono un progressivo miglioramento delle sue possibilit\u00e0 economiche. Fu in questo periodo che entr\u00f2 in contatto con Giulio Cesare, che lo not\u00f2 e lo arruol\u00f2 fra gli uomini per la conquista della Gallia. Ventidio Basso si guadagn\u00f2 la stima di Cesare e combatt\u00e9 al suo fianco anche durante la guerra civile; tale amicizia gli consent\u00ec l'accesso al rango senatorio. In seguito, fu tribuno della plebe ed anche pretore, pontefice e console.\nL'Andreantonelli ricorda, inoltre, che il trionfo sui Parti di Ventidio fu celebrato da innumerevoli autori, tra cui Plutarco ed Appiano, ma che la sua figura fu anche criticata Cestio Pio e da Cicerone. Quest'ultimo nelle Filippiche lo cita pi\u00f9 volte come chi visse in uno stato d'indigenza e fu \u201c\"mulattiere militare addetto ai rifornimenti\"\u201d. Planco, a sua volta, critic\u00f2 Cicerone per queste affermazioni ritenendo che egli lo considerasse suo nemico. Ventidio, infatti, fu l'unico che pens\u00f2 e tent\u00f2 di arrestarlo durante la campagna denigratoria che questi ord\u00ec nella citt\u00e0 di Roma contro Antonio, dopo la morte di Cesare. Di ci\u00f2 riferisce solo Appiano.\nLo storico ascolano riporta, inoltre, che Ventidio era anche noto per le ricchezze accumulate durante la vita e di avere la fama della signorilit\u00e0 unita al fasto delle sue residenze di Roma e nell'agro di Tivoli. Quest'ultima villa appartenne anche al figlio Caio Basso.\nDagli scritti di Cassio Dione si apprende che il console visse nella citt\u00e0 di Roma in un elegante palazzo che ristruttur\u00f2 dopo la devastazione di un incendio. Ne arricch\u00ec il pregio sistemandovi molte statue avute in prestito da Cesare. Dione precisa che Ventidio non le rese indietro quando Cesare stesso (Ottaviano: Dione sistematicamente lo chiama Cesare, spiegandone le ragioni) ne chiese la restituzione adducendo di non avere schiavi sufficienti per il trasporto e lo invit\u00f2 a provvedere con i suoi servitori. Cesare lasci\u00f2 che Ventidio le trattenesse e rinunci\u00f2 a riaverle per il timore di essere accusato di peculato.\nCarriera politica.\nEntr\u00f2 a far parte dell'esercito di Gaio Giulio Cesare durante la conquista della Gallia. Fu in seguito favorito prima da Cesare diventando pretore nel 44 a.C., per essersi messo in mostra durante la guerra civile e poi da Marco Antonio dopo la morte del dittatore.\nDivenne console suffetto per volere di Antonio, nel 43 a.C.. Ma partito Antonio per l'Egitto nel 41 a.C. fece poco per prestare aiuto al fratello, Lucio Antonio o alla moglie Fulvia contro Ottaviano durante la seconda guerra civile.\nCampagne militari.\nChiamato in Oriente da Antonio nel 39 a.C., condusse una campagna militare contro i Parti con notevole successo. Si racconta che Ventidio, percorsa l'Asia romana, venne a contatto con le armate di Quinto Labieno e dei Parti, che riusc\u00ec a battere separatamente presso il monte Tauro: prima la cavalleria parta poi Labieno. Ottenuta questa importante vittoria, invi\u00f2 la cavalleria romana, guidata da un certo Pompedio Silo, fino al passo del \"Mons Amanus\" (l'attuale Giaour Dagh, che separa la Cilicia dalla Siria) dove si trovava un'importante guarnigione nemica, ma questi fu sorpreso dalle truppe dei Parti guidate da Franapate, luogotenente di Pacoro I, che per poco non ne avrebbero fatto strage se Ventidio non fosse intervenuto per tempo. Anche questa volta il generale romano riusc\u00ec a battere le truppe dei Parti ed a respingere il loro nuovo attacco. Ventidio riusc\u00ec poco dopo a riconquistare la Siria e la Palestina ed a trascorrervi l'inverno del 39-38 a.C., senza ricevere nessun riconoscimento ufficiale da parte del Senato.\nL'anno successivo Ventidio continu\u00f2 la campagna contro i Parti riuscendo a battere, in occasione dell'anniversario della battaglia di Carre (9 giugno del 38 a.C.), Pacoro I ed il suo luogotenente Franapate, presso Gindaro (\"Cyrrhestica\"), a 50\u00a0km ad est di Antiochia. Cos\u00ec scrive Plutarco:\nIn seguito a questa nuova disfatta, i Parti furono costretti a riportare il confine al fiume Eufrate, rinunciando cos\u00ec alle sponde del mar Mediterraneo, mentre Ventidio fu mandato a Roma per celebrare il meritato trionfo.\nDopo la vittoria sui Parti, Ventidio si allontan\u00f2 dalle \"cose pubbliche\" e si ritir\u00f2 a vita privata. La sua morte fu accolta da tutti con dolore e fu onorato con un funerale pubblico, le dame romane, per l'accaduto, vestirono il colore del lutto.\nDel generale romano, come ricorda Sebastiano Andreantonelli, colpisce la particolare singolarit\u00e0 del destino, che lo volle trionfatore nella stessa Roma che da bambino lo vide prigioniero ed umiliato in catene davanti al carro di Strabone.\nEffigi di Ventidio Basso nella citt\u00e0 di Ascoli Piceno.\nAd Ascoli Piceno la memoria di Ventidio Basso \u00e8 stata ricordata da Antonio Migliori, uomo erudito ed antiquario, che commission\u00f2 la realizzazione di una statua di marmo dedicata al vincitore dei Parti. Alla base dell'opera aggiunse il testo di questo epigramma:\n\u00ab\"P. VENTIDIO. P. VENTIDII. F. BASSO. PRIMA. SVB. C. IVLIO CAESARE. IN GALLIIS. STI. PENDIA. MERITO. PONT. MAX. PRAETORI. SIMVL. ET. EODEM. ANNO. IN. OCTAVIANI. AVG. LOCVM. COS. SVFFECTO. M. ANTONII. IIIVIRI. LEGATO. M. LICINII. CRASSI. NECIS. VINDICI. PACORI. ORODIS. REGIS. F. INTERFECTORI. PRIMO. DE. PARTHIS. GLORIOSISSIMO. TRIVMPHATORI. ANTONIVS. MELIORIVS. ASCVLANVS. AD. TANTI. IMPERATORIS. MEMORIAM. RENOVANDAM. CIVIVMQVE. ANIMOS. AD. AEMVLATIONEM. EXCIT(a)NDOS. STATVAM. HANC. MARMOREAM. EREXIT. ANNO. DOMINI. MDCXV.\"\u00bb\ninterpretato come:\n\u00ab\"P(ublio). VENTIDIO. P(ublii). VENTIDII. F(filio). BASSO. PRIMA. SVB. C(aio). IVLIO CAESARE. IN GALLIIS. STI. PENDIA. MERITO. PONT(ifici). MAX(imo). PRAETORI. SIMVL. ET. EODEM. ANNO. IN. OCTAVIANI. AVG(usti). LOCVM. CO(n)S(uli). SVFFECTO. M(arci). ANTONII. IIIVIRI. LEGATO. M(arci). LICINII. CRASSI. NECIS. VINDICI. PACORI. ORODIS. REGIS. F(ilii). INTERFECTORI. PRIMO. DE. PARTHIS. GLORIOSISSIMO. TRIVMPHATORI. ANTONIVS. MELIORIVS. ASCVLANVS. AD. TANTI. IMPERATORIS. MEMORIAM. RENOVANDAM. CIVIVMQVE. ANIMOS. AD. AEMVLATIONEM. EXCITNDOS. STATVAM. HANC. MARMOREAM. EREXIT. ANNO. DOMINI. MDCXV.\"\u00bb\ne tradotto:\n\u00ab\"A Publio Ventidio Basso, figlio di Publio Ventidio, che inizi\u00f2 la carriera militare sotto Giulio Cesare nelle Gallie, pontefice massimo, contemporaneamente pretore e nel medesimo anno console sostituto in luogo di Ottaviano Augusto, legato al triumviro Marco Antonio, vendicatore della morte di Licinio Crasso, uccisore di Pacoro, figlio di Orode, primo gloriosissimo trionfatore sui Parti, Antonio Migliori ascolano, per rinnovare la memoria di un cos\u00ec grande generale e per incitare gli animi dei cittadini all'emulazione, eresse questa statua marmorea nell'anno del Signore 1615.\"\u00bb.\nL'Andreantonelli narra anche dell'esistenza di un simulacro che aveva visto custodito presso la chiesa di Sant'Ilario in cui erano ritratti i consoli Ventidio Basso e Lucio Tario Rufo, anch'egli ascolano, con le mani unite. La pietra monumentale fu spezzata e distrutta da ignoti che credevano che al suo interno si celasse un tesoro. Lo storico riporta il testo dell'iscrizione che vi si leggeva: \u00ab\"P. VENTIDIVS. L. TARIVS\"\u00bb \u00ab\"Publio Ventidio, Lucio Tario\"\u00bb.\nNella Pinacoteca civica di Ascoli \u00e8 conservato ed esposto il busto del generale romano eseguito, in marmo bicolore, dallo scultore Serafino Tramezzini e donato alla galleria comunale nell'anno 1883. Si tratta di un'opera giovanile dell'artista che volle celebrare la memoria di Ventidio Basso ritraendolo con la toga e connotando la sua espressione dei tratti che egli intu\u00ec con la sua immaginazione.\nAl ricordo del tribuno che sal\u00ec i gradi della gerarchia militare romana la citt\u00e0 di Ascoli Piceno ha intitolato a suo nome una piazza del centro storico ed il teatro comunale.\nDenario di Ventidio Basso.\nDi Ventidio Basso \u00e8 noto un denario: al dritto \u00e8 raffigurata la testa di Marco Antonio e c'\u00e8 la legenda M \u00b7 (ANT) IM \u00b7 III \u00b7 V \u00b7 R \u00b7 P [\u00b7 C], cio\u00e8 Marco Antonio, imperatore, triumviro per la restaurazione della repubblica, che era la carica ricoperta in quel momento da Marco Antonio. A sinistra \u00e8 raffigurato un lituo. Il lituo fa riferimento alla appartenenza al collegio degli auguri ed \u00e8 presente anche in altre monete del triumviro.\nAl rovescio la legenda [P] VE(NT)IDI(VS) PO(NT) IMP \u00e8 intorno a una figura giovanile che indossa una clamide: Nella mano sinistra tiene uno scettro e nella mano destra un ramo di ulivo. La figura al rovescio \u00e8 interpretata da alcuni autori come \"Iuppiter Victor\". Gaetano De Minicis, un autore che ha scritto nel XIX secolo un testo sulla \"Numismatica ascolana\" ipotizza che la figura raffigurata al rovescio sia Antonio stesso.\nLa coniazione dovrebbe aver avuto luogo in una zecca al seguito dell'esercito al comando di Ventidio nell'oriente, nel 39 a.C..\nQuesta moneta \u00e8 stata oggetto di una monografia pubblicata nel 1960 da Theodore V. Buttrey Jr., un numismatico statunitense, nella serie Museum Notes della American Numismatic Society.\nNel XVI e XVII secolo sono state anche attribuite a Ventidio Basso alcune medaglie di cui per\u00f2 non si hanno notizie posteriori."}
{"id": "1756193", "revid": "729019", "url": "https://it.wikipedia.org/wiki?curid=1756193", "title": "Peter Winterbottom", "text": "Biografia.\nFlanker del Leeds, Winterbottom intraprese studi economici all'universit\u00e0 e si impieg\u00f2 nel campo finanziario. Si mise in luce come rugbysta di interesse nazionale nei primissimi anni ottanta, tanto che nel gennaio 1982 esord\u00ec in Nazionale inglese e ne rimase un punto fermo per pi\u00f9 di un decennio: tra la prima partita contro l' e l'ultima contro l' nel Cinque Nazioni 1993 passarono infatti pi\u00f9 di 11 anni e 58 incontri, tutti da titolare, che ne fecero lo specialista del ruolo pi\u00f9 presente a livello internazionale per l'Inghilterra, prima di essere superato nel 2003 dall'altro flanker Neil Back. Fu anche il secondo inglese a raggiungere le 50 presenze internazionali dopo Rory Underwood.\nIn tutta la sua carriera internazionale, prese parte a tutti i Cinque Nazioni dal 1982 al 1993 tranne l'edizione del 1985, vincendone due, entrambi con il Grande Slam (1991 e 1992).\nFu presente anche alle prime due edizioni della Coppa del Mondo, nel 1987 in Australia e Nuova Zelanda e nel 1991 in Inghilterra, dove raggiunse la finale, poi persa contro l'.\nLa sua ultima partita di club fu la finale di Coppa Anglo-Gallese 1992-93 persa contro Leicester.\nDisput\u00f2 anche 7 \"test match\" ufficiali per i British Lions in due \"tour\", quelli del 1983 e del 1993, entrambi in Nuova Zelanda: quest'ultimo fu l'atto finale della sua carriera.\nDopo il ritiro ha continuato la sua attivit\u00e0 manageriale, dapprima come broker finanziario presso la BCG Partner, poi, dall'aprile 2008, come intermediatore di titoli presso la Creditex."}
{"id": "1756196", "revid": "712828", "url": "https://it.wikipedia.org/wiki?curid=1756196", "title": "Gladias", "text": ""}
{"id": "1756199", "revid": "767487", "url": "https://it.wikipedia.org/wiki?curid=1756199", "title": "Aaron Goldberg", "text": "Biografia.\nCominci\u00f2 a studiare pianoforte a sette anni ed ebbe come insegnanti Bob Sinicrope e il sassofonista Jerry Bergonzi. Nel 1991, all'et\u00e0 di 17 anni, studi\u00f2 alla New School for Jazz and Contemporary Music prima di iscriversi alla Harvard University, dove vinse il premio della International Association of Jazz Educators' Clifford Brown/Stan Getz Fellowship e divenne un membro del programma di Betty Carter \"Jazz Ahead\". Diplomatosi ad Harvard nel 1996, partecip\u00f2 come sideman e si \u00e8 pi\u00f9 volte associato al sassofonista Joshua Redman. Il suo album di debutto come leader fu \"Turning Point\". Nel 2005, partecip\u00f2 a un tour con il quartetto Wynton Marsalis. La sua pubblicazione pi\u00f9 recente \u00e8 \"At The Edge Of The World\". \nUna delle registrazioni di Goldberg, \"OAM's Blues\" (da \"Worlds\"), \u00e8 una traccia di esempio inclusa nel sistema operativo della Microsoft Windows Vista.\nGoldberg nel corso della sua carriera ha collaborato con figure di spicco nell'ambito del jazz internazionale come Al Foster, Freddie Hubbard, Nicholas Payton, Stefon Harris, Mark Turner, Kurt Rosenwinkel, Wynton Marsalis, Reuben Rogers, Charles Lloyd, Dario Chiazzolino, Eric Harland, Bob Mintzer e molti altri."}
{"id": "1756209", "revid": "767487", "url": "https://it.wikipedia.org/wiki?curid=1756209", "title": "Brian Cowen", "text": "Membro del Fianna F\u00e1il, deputato di Laois-Offaly dal 1984 \u00e8 succeduto al padre, dopo la sua morte, nello stesso collegio di Laois-Offaly. Strenuo difensore della lingua nazionale Irlandese, \u00e8 stato ministro delle Finanze (2004-2008), degli Affari esteri (2000-2004), della Salute e Bambini (1997-2000), dei Trasporti, Energia e Comunicazioni (1993-1994), Arte, Sport e Turismo (1993) e del Lavoro (1992-1993).\nIl 9 aprile 2008 \u00e8 stato eletto presidente del Fianna F\u00e1il, dopo le dimissioni di Bertie Ahern. Il 22 gennaio 2011 ha cessato di essere presidente del Fianna F\u00e1il dopo molto polemiche e poi ha chiamato un'elezione nazionale tenutasi il 25 febbraio 2011 e conclusasi in una cocente sconfitta, sull'onda delle misure di \"austerity\" introdotte per ottenere il salvataggio dal crack finanziario da parte dell'Unione Europea.\n\u00c8 sposato con Mary Molloy con cui ha due figli."}
{"id": "1756212", "revid": "123567", "url": "https://it.wikipedia.org/wiki?curid=1756212", "title": "Cefaloforo", "text": ""}
{"id": "1756214", "revid": "123621910", "url": "https://it.wikipedia.org/wiki?curid=1756214", "title": "Cefaloforia", "text": "Nella tradizione cristiana, il termine cefaloforia (dal greco \"kefalos\", \"testa\", e \"foreo\", \"portare\") si riferisce al fenomeno miracoloso per cui alcuni santi martiri, dopo la decapitazione, avrebbero raccolto la propria testa mozzata, reggendola fra le mani.\nLa tradizione.\nI santi martiri di cui si ricorda tradizionalmente questo miracolo vengono detti cefalofori, secondo una tradizione teologica che riteneva la professione della fede avesse in qualche modo l'ultima parola sulla morte violenta. \nFra i santi cefalofori si possono ricordare: sant'Albano da Magonza, san Desiderio di Langres, san Dionigi di Parigi, san Donnino di Fidenza, sant'Emidio, san Gemolo, san Giusto di Novalesa, san Miniato, san Nicasio di Reims, san Regolo, santa Valeria di Limoges."}
{"id": "1756216", "revid": "339392", "url": "https://it.wikipedia.org/wiki?curid=1756216", "title": "Le fantome de l'Op\u00e9ra (balletto)", "text": ""}
{"id": "1756218", "revid": "339392", "url": "https://it.wikipedia.org/wiki?curid=1756218", "title": "Nedijeljko Zeli\u0107", "text": ""}
{"id": "1756225", "revid": "31185", "url": "https://it.wikipedia.org/wiki?curid=1756225", "title": "Mindel", "text": ""}
{"id": "1756233", "revid": "287204", "url": "https://it.wikipedia.org/wiki?curid=1756233", "title": "G\u00fcnz", "text": "La G\u00fcnz \u00e8 un affluente (dalla destra orografica) del Danubio. Il fiume, lungo circa 55\u00a0km nasce presso Lauben in Bassa Algovia dalla confluenza del ramo occidentale (\"westliche G\u00fcnz\") con quello orientale (\"\u00f6stliche G\u00fcnz\"). Questi due rami sono lunghi ciascuno fra i 30 ed i 35\u00a0km e nascono rispettivamente ad ovest di Oberg\u00fcnzburg e presso G\u00fcnzach. Presso G\u00fcnzburg la G\u00fcnz sfocia nel Danubio. Il bacino idrografico della G\u00fcnz si estende su circa 710\u00a0km2.\nUna delle glaciazioni alpine, la Glaciazione G\u00fcnz, prende il nome da questo fiume."}
{"id": "1756234", "revid": "228587", "url": "https://it.wikipedia.org/wiki?curid=1756234", "title": "Riss", "text": ""}
{"id": "1756241", "revid": "371529", "url": "https://it.wikipedia.org/wiki?curid=1756241", "title": "Christmas Songs by Sinatra", "text": "Christmas Songs by Sinatra \u00e8 un album natalizio del crooner statunitense Frank Sinatra, pubblicato nel 1948 dalla Columbia Records.\nIl disco.\n\"Christmas Songs\" contiene standard musicali di Natale cantate con la voce rassicurante del Sinatra giovanile e con grandi cori. Le canzoni sono state registrate tra il 1944 e il 1948, e sono state arrangiate da Axel Stordahl. L'album raggiunse la seconda posizione nella classifica Billboard 200.\nNelle edizioni successive vennero aggiunte sette tracce addizionali, tutte registrate tra il 1948 e il 1950, e l'ordine dei brani venne cambiato."}
{"id": "1756242", "revid": "1543377", "url": "https://it.wikipedia.org/wiki?curid=1756242", "title": "Quarto!", "text": "Quarto! \u00e8 un gioco da tavolo astratto ideato dal matematico svizzero Blaise Muller nel 1991.\nIl gioco.\nTavoliere e pedine.\nQuarto! si gioca in due persone con 16 pedine di legno su un tavoliere quadrato di 16 caselle (4\u00d74).\nOgni pedina \u00e8 contraddistinta da quattro caratteristiche dicotomiche:\nIn modo che tutte le pedine siano distinte tra loro e che ognuna delle quattro caratteristiche sia presente su ogni pedina.\nSvolgimento.\nA turno ogni giocatore sceglie una qualunque delle pedine non utilizzate e la porge al proprio avversario perch\u00e9 la posizioni su una casella vuota.\nConclusione.\nQuando quattro pedine con una medesima caratteristica vengono allineate, orizzontalmente, verticalmente o su una delle due diagonali, si verifica un \"quarto\":\nVarianti.\nIl gioco pu\u00f2 essere reso pi\u00f9 semplice scegliendo di giocare con meno caratteristiche, ad esempio limitandosi a distinguere le pedine in bianche e nere.\nDa regolamento una variante pi\u00f9 difficile permette di considerare per il \"quarto\" anche gruppi quadrati di 4 caselle contigue.\nAltre varianti offrono la possibilit\u00e0 di effettuare un \"quarto\" anche con 4 caselle non contigue, ad esempio con le pedine nei quattro vertici della plancia di gioco.\nLe varianti, aggiungendo complessit\u00e0 al gioco, riducono drasticamente le possibilit\u00e0 di arrivare ad una patta.\nPremi.\nNel 1985 \u00e8 stato premiato con il \"D\u00e9 d'or\" al \"Concorso internazionale di creatori di giochi di societ\u00e0\" di Boulogne-Billancourt.\nNel 1992 ha vinto il premio \"As d'Or \" (\"Asso d'oro\") al Festival dei giochi di Cannes."}
{"id": "1756244", "revid": "118355545", "url": "https://it.wikipedia.org/wiki?curid=1756244", "title": "Mercedes-Benz Conecto", "text": "Il Mercedes-Benz O345 Conecto \u00e8 un modello di autobus della Mercedes-Benz nella sua sede in Turchia a partire dal 1996.\nIl Conecto \u00e8 un autobus di linea di fascia bassa destinato prevalentemente al mercato dell'est, esiste sia in versione urbana che interurbana e snodata.\nNel 2002 il Conecto ha sub\u00ecto un restyling che gli ha conferito una linea pi\u00f9 moderna.\nNel 2007 la versione interurbana (Conecto \u00dc) \u00e8 stata sostituita dal nuovo modello Intouro mentre per la versione urbana (Conecto H) \u00e8 stato disegnato un nuovo modello che pur mantenendo il nome originale si presenta piuttosto come una versione semplificata dell'autobus urbano di fascia alta Citaro.\nIl Conecto ha avuto una discreta diffusione nell'Europa dell'est, mercato a cui era destinata. Essendo un mezzo di fascia bassa in Francia ha trovato largo impiego come autobus per servizi scolastici al pari di modelli quali l'Irisbus R\u00e9cr\u00e9o. Il Conecto non era inizialmente destinato al mercato italiano, ci\u00f2 nonostante diversi esemplari in versione interurbana sono arrivati a varie aziende del nord tramite l'azienda inglese Arriva del cui gruppo fanno parte.\nIn Italia la maggior presenza di questi mezzi si riscontra a Torino, che possiede 136 Conecto in versione urbana (41 in versione 12m, 48 in versione 12m CNG e 47 in versione 18m), acquistati dal Gruppo Torinese Trasporti nel biennio 2019/20"}
{"id": "1756245", "revid": "204012", "url": "https://it.wikipedia.org/wiki?curid=1756245", "title": "Romitorio di Santa Maria alla Sambuca", "text": ""}
{"id": "1756254", "revid": "3732", "url": "https://it.wikipedia.org/wiki?curid=1756254", "title": "Giornale dell'Emilia", "text": ""}
{"id": "1756255", "revid": "287204", "url": "https://it.wikipedia.org/wiki?curid=1756255", "title": "Francesco Vicario", "text": "Biografia.\nVita privata.\n\u00c8 figlio del regista e produttore Marco Vicario e dell'attrice Rossana Podest\u00e0, padre dell\u2019attrice e cantautrice Margherita Vicario. Ha studiato presso il Liceo Pareto di Losanna in Svizzera. \u00c8 fratello di Stefano, anch'egli regista."}
{"id": "1756263", "revid": "1372005", "url": "https://it.wikipedia.org/wiki?curid=1756263", "title": "Arnold Hermann Ludwig Heeren", "text": "Biografia.\nHeeren nacque in una cittadina vicino a Brema. Nel 1779 si iscrisse all'Universit\u00e0 Georg-August di Gottinga dove frequent\u00f2 dapprima i corsi di teologia e poi quelli di filosofia e storia. Nel 1784, ottenuta la libera docenza, inizi\u00f2 un periodo di viaggi in Italia, Francia e Paesi Bassi. In particolare, in Italia frequent\u00f2 il \"Museo Borgiano\" di Velletri, allestito dal cardinale Stefano Borgia, e prepar\u00f2 l'edizione critica delle opere di Giovanni Stobeo. Dopo il suo ritorno in patria, nel 1787 divenne professore associato di filosofia a Gottinga, nel 1794 professore ordinario di filosofia e nel 1801 ordinario di storia, sempre all'Universit\u00e0 Gottinga. Fra i suoi allievi vi fu Georg Heinrich Pertz. Nel 1817 la citt\u00e0 di Gottinga gli diede la cittadinanza onoraria. Nel 1803 fu nominato consigliere aulico e nel 1837 fu accolto nel Consiglio di giustizia.\nOpere.\nSotto l'influenza di Montesquieu e di Adam Smith, Heeren mise in evidenza gli aspetti economici nella storia delle antiche civilt\u00e0. Con Friedrich August Ukert (1780\u20131851) fond\u00f2 la famosa collana storica \"Geschichte der europ\u00e4ischen Staaten\" (Gotha, 1819 e seguenti). Fra le sue opere principali:\nHeeren scrisse anche delle brevi biografie, dedicate a Johannes von M\u00fcller, a Ludwig Timotheus Spittler e a Christian Gottlob Heyne."}
{"id": "1756267", "revid": "287204", "url": "https://it.wikipedia.org/wiki?curid=1756267", "title": "Mercedes-Benz O404", "text": "Il Mercedes-Benz O404 \u00e8 un modello di autobus di linea interurbana e da turismo prodotto dalla Mercedes-Benz dal 1991 al 2001. Ha sostituito il Mercedes-Benz O303 ed \u00e8 stato a sua volta sostituito dal Mercedes-Benz Travego.\nCaratteristiche.\nL'autobus \u00e8 esistito in due versioni:\nL'intera gamma era disponibile in 3 lunghezze: da 9, 10 e 12 metri, rispettivamente con 10, 13 e 15 file di posti a sedere. Il Mercedes O404, come la maggior parte degli autobus interurbani e turistici del tempo, dispone di 2 porte ad espulsione, impianto stereo, aria condizionata e nei modelli pi\u00f9 attrezzati di videoregistratore, macchina del caff\u00e8 e WC. Le motorizzazioni disponibili erano:\nNel 1992 \u00e8 stato presentato un prototipo di O404 a due piani, che \u00e8 per\u00f2 rimasto esemplare unico. Il telaio, oltre che dalla stessa Mercedes, \u00e8 stato carrozzato da varie ditte estere quali Irizar, Noge e anche italiane tra cui Padane e Dalla Via. Nello stesso anno \u00e8 stato anche insignito del premio \"Coach of the Year\"."}
{"id": "1756268", "revid": "6923", "url": "https://it.wikipedia.org/wiki?curid=1756268", "title": "Ferrari 412 T1B", "text": ""}
{"id": "1756269", "revid": "120721370", "url": "https://it.wikipedia.org/wiki?curid=1756269", "title": "Arciduca", "text": "Arciduca (femminile: Arciduchessa) (tedesco: \"Erzherzog\", femminile: \"Erzherzogin\") \u00e8 un titolo nobiliare portato dai sovrani Asburgo dell'Arciducato d'Austria e, successivamente, da tutti i membri della dinastia. Denota un rango all'interno del Sacro Romano Impero al di sotto di quello di re e al di sopra di quello di duca.\nIl territorio governato da un arciduca o una arciduchessa \u00e8 chiamato arciducato.\nStoria.\nIl titolo latino \"archidux\" \u00e8 attestato per la prima volta in riferimento a Bruno I di Colonia che govern\u00f2 contemporaneamente come Arcivescovo di Colonia e Duca di Lotaringia nel X secolo, secondo quanto riportato nell'opera del suo biografo Ruotger per il quale il titolo serviva come un titolo onorifico che denotava la posizione insolita di Bruno piuttosto che un uffizio formale. \nIl titolo fu usato sistematicamente solo dal XIV secolo quando il titolo \"Arciduca d'Austria\" fu inventato in un falso privilegium maius (1358-1359) dal duca Rodolfo IV d'Asburgo. Questi originariamente rivendicava il titolo nella forma \"palatinus archidux\" (\"arciduca palatino\"). \u00a0Il titolo aveva lo scopo di enfatizzare la pretesa precedenza (quindi \"Arch-\") del Ducato d'Austria , nel tentativo di mettere gli Asburgo su un livello pari con i Principi elettori del Sacro Romano Impero."}
{"id": "1756272", "revid": "109637951", "url": "https://it.wikipedia.org/wiki?curid=1756272", "title": "Philibert Orry", "text": "Philibert era il quinto figlio di Jean Orry, un abile economista. Durante la guerra di successione spagnola, Orry partecip\u00f2 agli scontri in qualit\u00e0 di capitano della cavalleria. Solo in un secondo momento divenne membro del Parlamento di Parigi. Fu inoltre intendente per le citt\u00e0 di Lilla (1715-1718), Soissons (1722-1727) e Perpignano (1727-1728).\nNel 1730 Orry fu nominato Controllore Generale delle Finanze da Luigi XV, unendo questa carica a quella di direttore generale del B\u00e2timents du Roi, ottenuta nel 1736, dopo la morte del duca d'Antin. Orry rimase Controllore Generale sino al 1745 e fu, nel Settecento, il ministro delle finanze che tenne pi\u00f9 a lungo il posto.\nAbile economista, Orry introdusse la tassa \"dixi\u00e8me\" e riusc\u00ec, a fianco del cardinale Fleury, a raggiungere il pareggio del bilancio nel 1738. Seguendo le linee guida gi\u00e0 adottate dal ministro di Luigi XIV Jean-Baptiste Colbert, Orry diede grande impulso allo sviluppo delle industrie nazionali di manifattura; celebre \u00e8 il suo intervento nella produzione di porcellana nella citt\u00e0 di Vincennes. Riorganizzando la flotta mercantile, il ministro incremento gli scambi con il Canada e l'India.\nCome responsabile del \"B\u00e2timents du Roi\", Orry decise che il Salon di Parigi fosse aperto al pubblico due volte l'anno e divenne uno dei protettori e mecenati della Acad\u00e9mie royale de peinture et de sculpture con il titolo di \"vice-protecteur\" ottenuto nell'aprile 1737. I gusti artistici e l'operato di Orry furono duramente contestati da alcuni suoi contemporanei: il marchese d'Argenson, per esempio, parla di un gusto cattivo, quasi borghese, di Monsieur Orry. La scelta dei quadri del pittore Charles-Joseph Natoire, artista francese di carattere manierista per la decorazione de La Chapelle-Godefroy rivelano invece un sensibile gusto da parte di Orry. Inoltre, i due maggiori pittori francesi del tempo, Fran\u00e7ois Boucher e Charles-Andr\u00e9 van Loo si trovavano entrambi all'estero. A dimostrazione del suo amore per l'arte, Orry possedete anche due dipinti di Antoine Watteau.\nA livello di crescita interna, le vie di comunicazione furono migliorate ed ampliate e rappresentano uno dei maggiori traguardi della politica di Orry e del cardinale Fleury. I due crearono canali, come quelli che collegano i fiumi Oise e Somme ed ampliarono il fiume Schelda sino a farlo sfociare nei Paesi Bassi. In pochi anni, la Francia divenne il paese meglio organizzato come sistema stradale in Europa. Anche a livello edilizio ci fu una enorme crescita. Citt\u00e0 come Parigi, Bordeaux, Rennes, N\u00eemes, Nantes, Rouen crebbero e divennero da citt\u00e0 medievali, centri moderni grazie alla costruzione di piazze, palazzi, edifici pubblici.\nNel 1745, a causa della feroce opposizione della favorita di Luigi XV, Madame de Pompadour, Orry fu costretto a dimettersi, come molti suoi colleghi.\nOrry fu tesoriere dell'Ordine dello Spirito Santo dal 1743 alla sua morte, avvenuta nel 1747."}
{"id": "1756278", "revid": "36426", "url": "https://it.wikipedia.org/wiki?curid=1756278", "title": "Fontana dell'Agnellino", "text": "La fontana dell'Agnellino si trova a Firenze in via dei Lavatoi angolo via Isola delle Stinche e affacciata su piazza San Simone, sul fabbricato del teatro Verdi.\nStoria e descrizione.\nLa fontana nacque in seguito alla demolizione del grande lavatoio dell'Arte della Lana, del quale resta traccia nella toponomastica di via dei Lavatoi. Nel 1834 si decise infatti l'abbattimento dell'antica vasca usata dai tintori fiorentini e dalle massaie per il bucato assieme all'attiguo carcere delle Stinche, al posto dei quali sorse nel 1854 il teatro Verdi.\nIl problema dello sbocco dell'antica fonte di acqua venne risolto con la piccola fontanella nel \"luogo di comodit\u00e0 e divertimento\". Ma sorse immediatamente il problema della tracimazione per il troppo ingente flusso che era calibrato su una vasca di dimensioni molto grandi e non su una semplice fontanella. Ridimensionata la portata idrica, venne posta come vasca un bacino a forma di conchiglia, che and\u00f2 disperso durante la seconda guerra mondiale.\nPi\u00f9 tardi venne composta una fontanella \"con una conchiglia, distrutta dai carri armati durante l'ultima guerra\". \nLa fontana odierna venne realizzata a met\u00e0 degli anni Cinquanta del XX secolo dal al lapicida Tosetti su iniziativa del Comitato per l'estetica cittadina. \u00c8 composta da un'edicola in pietra serena con una piccola vasca, nella quale gettava acqua (la fontana \u00e8 da molti anni spenta) una testina bronzea di agnellino, piegata verso il basso. La scelta del soggetto dovette probabilmente echeggiare lo stemma dell'Arte della Lana, che vede un bianco \"Agnus Dei\"."}
{"id": "1756279", "revid": "2166030", "url": "https://it.wikipedia.org/wiki?curid=1756279", "title": "Kaysun", "text": "La Fortrezza di Kaysun ( \"Kaysun Kalesi\") chiamata anche Beysun o Geysun, si trova vicino alla cittadina di \u00c7ak\u0131rh\u00fcy\u00fck, nel comune di Besni, provincia di Ad\u0131yaman, nel sud-est rurale della Turchia.\nFu una roccaforte della Contea di Edessa, uno degli stati crociati.\nNel 1131 fu assediata dai Danishmendidi di Ghazi II G\u00fcm\u00fcshtigin e \nJoscelin I, Conte di Edessa, accorse per aiutare i difensori, morendo poco dopo nelle vicinanze."}
{"id": "1756280", "revid": "1351182", "url": "https://it.wikipedia.org/wiki?curid=1756280", "title": "Sayn-Wittgenstein-Berleburg", "text": "Sayn-Wittgenstein-Berleburg era una contea situata nel Siegen-Wittgenstein in Germania, nell'odierno stato della Renania Settentrionale-Vestfalia.\nStoria.\nIl Sayn-Wittgenstein-Berleburg era una partizione del Sayn-Wittgenstein. Fu diviso due volte: la prima volta, nel 1631, con una partizione che mantenne il nome originale e altre due partizioni che andarono al Sayn-Wittgenstein-Homburg e al Sayn-Wittgenstein-Neumagen; una seconda volta nel 1694 con una partizione che mantenne il nome originale e altre due partizioni che andarono al Sayn-Wittgenstein-Karlsburg e al Sayn-Wittgenstein-Ludwigsburg, Fu elevato da contea a principato nel 1792 e fu mediatizzato (con la Reichsdeputationshauptschluss) al Gran Ducato di Assia nel 1806, prima di essere annesso dalla Prussia nel 1816.\nLinea di successione.\nAl principio del XX secolo erano esistenti quattro rami della casata principesca di Sayn, avendo ognuno ereditato il proprio appannaggio mentre la famiglia godette dell'immediatezza imperiale come vassalli del Sacro Romano Impero. In ordine di anzianit\u00e0 di legittima discendenza da loro progenitore, Ludovico I, conte di Sayn-Wittgenstein (1532-1605), furono:"}
{"id": "1756288", "revid": "124933353", "url": "https://it.wikipedia.org/wiki?curid=1756288", "title": "Rodolfo Bianchi", "text": "Attore di teatro e televisione, come doppiatore per il cinema ha vinto il premio per la miglior direzione del doppiaggio al Gran Premio Internazionale del Doppiaggio per \"The Departed - Il bene e il male\", \"Shutter Island\", \"The Wolf of Wall Street\", \"The Hateful Eight\". Ha vinto l'anello d'oro e il leggio d'oro per \"Youth - La giovinezza\". Ha prestato la voce per molti spot pubblicitari, sceneggiati televisivi e riduzioni per la radio; inoltre \u00e8 sua la voce nei trailer di molti film.\nBiografia.\nNegli anni sessanta ha recitato nel film per la televisione \"Vita col padre e con la madre\", al fianco di Paolo Stoppa e Rina Morelli, e in altri romanzi sceneggiati, per poi recitare ancora per la televisione nei decenni successivi in numerose occasioni. Nel 1976 fu tra i protagonisti del film di guerra \"Una vita venduta\" tratto da Sciascia.\nIconica la sua voce sul personaggio John Locke nella famosa serie televisive \"Lost.\"\nPer il cinema ha doppiato molti attori noti come, Stellan Skarsg\u00e5rd, G\u00e9rard Depardieu, Tch\u00e9ky Karyo, Brendan Gleeson, Terry O'Quinn, Chuck Norris, Ian McShane e molti altri. \nNel 1992 inizia a doppiare il personaggio di Koichi Zenigata negli anime di Lupin III.\nNel 2015 ha vinto il Leggio d'oro per la direzione del doppiaggio del film \"Youth - La giovinezza.\"\nTiene corsi di doppiaggio presso l'Accademia Nazionale del Cinema di Bologna insieme a Francesca Draghetti, dopo l'abbandono di Massimo Giuliani."}
{"id": "1756289", "revid": "767487", "url": "https://it.wikipedia.org/wiki?curid=1756289", "title": "Victor Pi\u021burc\u0103", "text": ""}
{"id": "1756291", "revid": "729019", "url": "https://it.wikipedia.org/wiki?curid=1756291", "title": "Kalasatama (metropolitana di Helsinki)", "text": "Kalasatama (in finlandese: \"Kalasataman metroasema\"; in svedese: \"Metrostationen Fiskhamnen\") \u00e8 una stazione della Metropolitana di Helsinki. \u00c8 stata inaugurata il 1\u00ba gennaio 2007 e serve la parte orientale del quartiere centrale di S\u00f6rn\u00e4inen. L'area \u00e8 principalmente composta da uffici, ma dal 2008 saranno anche costruite nuove residenze e centri commerciali.\nDiversamente dalla gran parte delle altre stazioni della metropolitana di Helsinki, Kalatasama \u00e8 stata costruita sul tracciato gi\u00e0 esistente della metropolitana, il che ha reso la costruzione pi\u00f9 difficile. Tuttavia, il normale traffico della rete non \u00e8 stato toccato dai lavori. Dato che le nuove banchine sono state costruite su entrambi i lati del tunnel esistente, la stazione Kalasatama \u00e8 una delle due stazioni del sistema ad avere banchine separate per le due direzioni di viaggio (insieme a It\u00e4keskus)."}
{"id": "1756299", "revid": "729019", "url": "https://it.wikipedia.org/wiki?curid=1756299", "title": "S\u00f6rn\u00e4inen (metropolitana di Helsinki)", "text": "S\u00f6rn\u00e4inen (in finlandese \"S\u00f6rn\u00e4isten metroasema\"; svedese \"Metrostationen S\u00f6rn\u00e4s\") \u00e8 una stazione della Metropolitana di Helsinki. Serve i quartieri centrali della capitale finlandese S\u00f6rn\u00e4inen e Kallio. Dirigendosi verso est, S\u00f6rn\u00e4inen \u00e8 l'ultima stazione sotterranea, in quanto la parte orientale della rete \u00e8 principalmente al livello del suolo (parte della linea Vuosaari \u00e8 sotterranea).\nLa stazione fu inaugurata il 1\u00ba settembre 1984 ed \u00e8 stata disegnata da Jouko Kontio e Seppo Kilpi\u00e4. Si trova a circa 928 metri da Hakaniemi e a 1.123 metri da Kalasatama. S\u00f6rn\u00e4inen si trova a 25 metri dal livello del suolo (3 metri sotto il livello del mare)."}
{"id": "1756300", "revid": "287204", "url": "https://it.wikipedia.org/wiki?curid=1756300", "title": "Dario Rodriguez", "text": ""}
{"id": "1756302", "revid": "179980", "url": "https://it.wikipedia.org/wiki?curid=1756302", "title": "Bouba Diop", "text": ""}
{"id": "1756310", "revid": "179980", "url": "https://it.wikipedia.org/wiki?curid=1756310", "title": "Gerardo Federico Magallanes", "text": ""}
{"id": "1756311", "revid": "120357581", "url": "https://it.wikipedia.org/wiki?curid=1756311", "title": "Collegio Sant'Agostino (Pavia)", "text": "Il Collegio Sant'Agostino era un collegio universitario vescovile d'ispirazione cristiana cattolica di Pavia.\nStoria.\nIl Collegio Sant'Agostino fu fondato a Pavia nel maggio del 1897 per volont\u00e0 del vescovo Agostino Gaetano Riboldi mosso dal desiderio della diocesi pavese di creare un ambiente nel quale gli studenti universitari provenienti da tutta Italia fossero in grado di coniugare la formazione scientifica universitaria con quella civile d'ispirazione cattolica.\nLa sua storia turbolenta e l'accesa partecipazione nella vita pubblica cittadina si manifestarono tra il 1915 e il 1917 quando, nel culmine della Prima guerra mondiale, la sua funzione fu dapprima solo parzialmente e poi completamente interrotta per fare posto ad un ospedale militare. La testimonianza del successo di questa opera caritatevole culmin\u00f2 nella santificazione, avvenuta il 1\u00ba novembre 1989, di san Riccardo Pampuri, gi\u00e0 insignito medaglia d'oro al valore militare e divenuto in seguito Santo patrono del Collegio.\nIl Sant'Agostino annoverava stretti legami con il primo Circolo Universitario Cattolico d'Italia, fondato anch'esso dal vescovo Riboldi nel 1898 e posto sotto la protezione di Severino Boezio, filosofo e santo pavese.\nDi importanza storica ed esegetica \u00e8 stato lo scambio epistolare, avvenuto negli anni venti, tra Papa Pio XI e Mons. Francesco Ciceri, Rettore del Collegio e Vescovo di Pavia. Le importanti testimonianze scritte sono tuttora custodite nella biblioteca ospitata all'interno della struttura, la quale contiene peraltro pi\u00f9 di 2000 incunaboli e opere amanuensi risalenti tutte al XVI secolo, tra cui un testo, vergato in oro, di meditazioni di Sant'Agostino d'Ippona.\nAl momento della chiusura la struttura accoglieva circa 5814 studenti dell'universit\u00e0 di Pavia provenienti da ogni regione. Il motto del collegio era \"Turris Fortissima Nomen Domini\".\nIl Collegio chiuse nel 2019, 122 anni dopo la sua fondazione, a causa di ingenti problemi economici."}
{"id": "1756313", "revid": "179980", "url": "https://it.wikipedia.org/wiki?curid=1756313", "title": "Claudio Miguel Pizarro", "text": ""}
{"id": "1756314", "revid": "179980", "url": "https://it.wikipedia.org/wiki?curid=1756314", "title": "Santiago Wilmer Acasiete", "text": ""}
{"id": "1756315", "revid": "179980", "url": "https://it.wikipedia.org/wiki?curid=1756315", "title": "Jefferson Agust\u00edn Farf\u00e1n", "text": ""}
{"id": "1756317", "revid": "110157", "url": "https://it.wikipedia.org/wiki?curid=1756317", "title": "Enhanced GPS", "text": "La tecnologia Enhanced Global Positioning System (eGPS) permette una possibile e migliore localizzazione del segnale satellitare GPS con dispositivi GSM/W-CDMA in luoghi inaccessibili ai normali sistemi di georeferenziazione, come ad esempio nei luoghi chiusi.\n\u00c8 implementata con un chip, montato nei ricevitori satellitari, dall'azienda CSR insieme a Motorola\nSecondo la CSR, l'EGPS permetterebbe \"non soltanto un'universale capacit\u00e0 di posizionamento che funzioni al chiuso e in assenza di segnale GPS, ma un fix molto veloce in zone con scarsa copertura GPS dove molti dispositivi sono usati\". Pi\u00f9 precisamente, \"estrapola i dati dalla rete del cellulare velocizzando il fix del GPS e fornisce un posizionamento veloce, complementare e abbastanza preciso in assenza di segnale GPS\". La CSR spera di aggiungere l'eGPS ai dispositivi per meno di 1$ per unit\u00e0.\nL'E-GPS combina la tecnologia \"Matrix\" di CSR con il GPS; quando un utente inizia la localizzazione ottiene il posizionamento immediato tramite la rete telefonica, con un'accuratezza di 100\u00a0m. Quindi il \"Fine Time Aiding\" aiuta il dispositivo a trovare il segnale GPS, per trovare i satelliti nel giro di pochi secondi. Il Fine Time Aiding permette una ricerca pi\u00f9 potente e sembra essere pi\u00f9 sensibile di 6\u00a0dB rispetto a qualsiasi altro hardware GPS.\nCSR dichiara che questo sistema pu\u00f2 funzionare in qualsiasi dispositivo, risultando superiore al GPS assistito."}
{"id": "1756320", "revid": "179980", "url": "https://it.wikipedia.org/wiki?curid=1756320", "title": "Julio Gonz\u00e1lez Ferreira", "text": ""}
{"id": "1756321", "revid": "287204", "url": "https://it.wikipedia.org/wiki?curid=1756321", "title": "Renato Dirnei Florencio", "text": ""}
{"id": "1756329", "revid": "179980", "url": "https://it.wikipedia.org/wiki?curid=1756329", "title": "Hugo Eduardo Rubio", "text": ""}
{"id": "1756330", "revid": "179980", "url": "https://it.wikipedia.org/wiki?curid=1756330", "title": "Alex Dar\u00edo Aguinaga", "text": ""}
{"id": "1756332", "revid": "290948", "url": "https://it.wikipedia.org/wiki?curid=1756332", "title": "Zucchero di canna", "text": ""}
{"id": "1756333", "revid": "179980", "url": "https://it.wikipedia.org/wiki?curid=1756333", "title": "Ruben Walter Paz", "text": ""}
