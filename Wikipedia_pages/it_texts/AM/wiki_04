{"id": "1597796", "revid": "1543377", "url": "https://it.wikipedia.org/wiki?curid=1597796", "title": "Parrocchia di Union", "text": "La parrocchia di Union (in inglese Union Parish) \u00e8 una parrocchia dello Stato della Louisiana, negli Stati Uniti. La popolazione al censimento del 2000 era di 22803 abitanti. Il capoluogo \u00e8 Farmerville.\nLa parrocchia (in Louisiana le parrocchie costituiscono un livello amministrativo equivalente a quello delle contee degli altri stati degli USA) fu creata nel 1839."}
{"id": "1597797", "revid": "1543377", "url": "https://it.wikipedia.org/wiki?curid=1597797", "title": "Parrocchia di Vermilion", "text": "La parrocchia di Vermilion (in inglese Vermilion Parish) \u00e8 una parrocchia dello Stato della Louisiana, negli Stati Uniti. La popolazione al censimento del 2000 era di abitanti. Il capoluogo \u00e8 Abbeville.\nLa parrocchia (in Louisiana le parrocchie costituiscono un livello amministrativo equivalente a quello delle contee degli altri stati degli USA) fu creata nel 1844."}
{"id": "1597798", "revid": "1543377", "url": "https://it.wikipedia.org/wiki?curid=1597798", "title": "Parrocchia di Vernon", "text": "La parrocchia di Vernon (in inglese Vernon Parish) \u00e8 una parrocchia dello Stato della Louisiana, negli Stati Uniti. La popolazione al censimento del 2000 era di 52531 abitanti. Il capoluogo \u00e8 Leesville.\nLa parrocchia (in Louisiana le parrocchie costituiscono un livello amministrativo equivalente a quello delle contee degli altri stati degli USA) fu creata nel 1871."}
{"id": "1597799", "revid": "1543377", "url": "https://it.wikipedia.org/wiki?curid=1597799", "title": "Parrocchia di Washington", "text": "La parrocchia di Washington (in inglese Washington Parish) \u00e8 una parrocchia dello Stato della Louisiana, negli Stati Uniti. La popolazione al censimento del 2000 era di 43926 abitanti. Il capoluogo \u00e8 Franklinton.\nLa parrocchia (in Louisiana le parrocchie costituiscono un livello amministrativo equivalente a quello delle contee degli altri stati degli USA) fu creata nel 1819."}
{"id": "1597800", "revid": "1543377", "url": "https://it.wikipedia.org/wiki?curid=1597800", "title": "Parrocchia di Webster", "text": "La parrocchia di Webster (in inglese Webster Parish) \u00e8 una parrocchia dello Stato della Louisiana, negli Stati Uniti. La popolazione al censimento del 2000 era di 41831 abitanti. Il capoluogo \u00e8 Minden.\nLa parrocchia (in Louisiana le parrocchie costituiscono un livello amministrativo equivalente a quello delle contee degli altri stati degli USA) fu creata nel 1871."}
{"id": "1597802", "revid": "1543377", "url": "https://it.wikipedia.org/wiki?curid=1597802", "title": "Parrocchia di West Baton Rouge", "text": "La parrocchia di West Baton Rouge (in inglese West Baton Rouge Parish) \u00e8 una parrocchia dello Stato della Louisiana, negli Stati Uniti. La popolazione al censimento del 2000 era di 21601 abitanti. Il capoluogo \u00e8 Port Allen.\nLa parrocchia (in Louisiana le parrocchie costituiscono un livello amministrativo equivalente a quello delle contee degli altri stati degli USA) fu creata nel 1807."}
{"id": "1597803", "revid": "287204", "url": "https://it.wikipedia.org/wiki?curid=1597803", "title": "Honda T360", "text": "LHonda T360 era un piccolo veicolo commerciale pick-up prodotto dalla Honda. Venne presentato nel 1963 e la sua produzione continu\u00f2 fino al 1967. Date le sue caratteristiche entrava a pieno diritto nella fascia dei veicoli keicar che godevano di agevolazioni fiscali particolari.\nIl veicolo era dotato infatti di un motore da 356 cm\u00b3 che forniva 30 hp (22 kW). Tra il 1964 e il 1967 venne realizzata anche una versione dotata di un motore da 531\u00a0cm\u00b3, il \"T500\", con potenza di 38\u00a0hp (28\u00a0kW).\nIl T360 venne prodotto, oltre che come pick-up, con pianale posteriore (T360F), come il precedente ma con sponde ribaltabili (T360H) e con carrozzeria furgonata (T360V).\nDal T360 verranno prodotti 108.920 esemplari mentre saranno 10.226 i T500 venduti."}
{"id": "1597804", "revid": "74173", "url": "https://it.wikipedia.org/wiki?curid=1597804", "title": "Parrocchia di West Carroll", "text": "La parrocchia di West Carroll (in inglese \"West Carroll Parish\", in francese: \"Paroisse de Carroll Ouest\") \u00e8 una parrocchia (equivalente al livello amministrativo della contee negli altri stati degli USA) situata nella parte nord-orientale dello Stato della Louisiana, negli Stati Uniti d'America. La popolazione al censimento del 2010 era di 11604 abitanti. Il capoluogo \u00e8 Oak Grove. La parrocchia venne fondata nel 1877, quando fu divisa la parrocchia di Carroll.\nL'area di diffusione della coltivazione del cotone nella Louisiana nelle parrocchie lungo questo lato del Mississippi era anche chiamata Natchez District. Comprendeva le parrocchie di East Carroll (dopo la divisione del 1877), Concordia, Madison e Tensas.\nStoria.\nPrima della divisione, la parrocchia di Carroll prendeva nome da Charles Carroll del Maryland, l'unico cattolico firmatario della Dichiarazione d'indipendenza degli Stati Uniti d'America e ultimo sopravvissuto tra i firmatari del documento. Fu organizzata dagli americani europei dopo l'Acquisto della Louisiana.\nLa parrocchia di West Carroll ha una lunga storia di abitanti che precedono la formazione degli Stati Uniti di migliaia di anni. \nAl margine meridionale della parrocchia si trova Poverty Point, un complesso di circa un miglio quadrato di antichi cumuli semi-circolari con corridoi radiali, uno dei pi\u00f9 grandi siti nativi americani nel Nord America. Gli archeologi hanno determinato che il sito venne costruito nel tardo periodo arcaico, intorno al 1500 avanti Cristo, e costitu\u00ec il punto centrale per i commerci della cultura di Poverty Point, che occup\u00f2 la valle del basso fiume Mississippi. Venne paragonata alla \"New York City\" di due millenni fa. Gli artefatti mostrano commerci che raggiungevano l'attuale Georgia e gli stati dei Grandi Laghi, come il Wisconsin. Le successive trib\u00f9 storiche che si stabilirono nell'area furono i Choctaw ed i Chickasaw.\nAnche se l'area venne esplorata da molti francesi e spagnoli dal XVI al XVIII secolo, essi non si stabilirono permanentemente, scegliendo invece le aree sui fiumi che offrivano accesso pi\u00f9 diretto al golfo ed ai principali mercati.\nAnnessione agli Stati Uniti e sviluppo.\nDopo l'Acquisto della Louisiana da parte degli Stati Uniti d'America nel 1803, tutta la Louisiana nord-orientale fu considerata parte della parrocchia di Ouachita, inclusa West Carroll. Nel 1807 un prete metodista, Moses Floyd, si stabil\u00ec sulla riva occidentale del Bayou Macon; in seguito, si svilupp\u00f2 un centro commerciale conosciuto come \"Floyd\", ed il villaggio inizi\u00f2 a crescere. Si svilupp\u00f2 a meno di un miglio dal sito di Poverty Point.\nDato che popolazione europea-americana della parrocchia di Ouachita continuava a crescere, l'area fu divisa in parrocchie pi\u00f9 piccole; nel 1832 fu fondata la parrocchia di Carroll da parte del Parlamento; questo fu il periodo della deportazione degli indiani, quando molti membri delle trib\u00f9 locali vennero spostati nel Territorio indiano (l'odierno Oklahoma per porre fine alle loro rivendicazioni delle terre in Louisiana.\nIl capoluogo della parrocchia era situato a Lake Providence, sulle rive del Mississippi. Nella parte iniziale del XIX secolo, la popolazione europea-americana della parte occidentale della parrocchia di Carroll continu\u00f2 a crescere; la sua economia era basata in maniera predominante sulla produzione del cotone e del legname. Nel 1855 la popolazione era cresciuta al punto in cui vi erano sufficienti voti per spostare il capoluogo ad ovest del Bayou Macon, e fu pertanto scelta Floyd. Questa area si era sviluppata grazie ai fiorenti commerci, per via del traffico di battelli sul Macon. Nel 1856 inizi\u00f2 la costruzione del nuovo tribunale, che fu terminato nel 1857.\nCon lo spostamento del capoluogo, sempre pi\u00f9 professionisti e commercianti si stabilirono a Floyd, e la citt\u00e0 continu\u00f2 a crescere grazie anche ai nuovi hotel, uffici postali, negozi e locali."}
{"id": "1597806", "revid": "648716", "url": "https://it.wikipedia.org/wiki?curid=1597806", "title": "Parrocchia di West Feliciana", "text": "La parrocchia di West Feliciana (in inglese \"West Feliciana Parish\", in francese: \"Paroisse de Feliciana Ouest\"; in spagnolo: \"Parroquia de West Feliciana\") \u00e8 una parrocchia dello Stato della Louisiana, negli Stati Uniti d'America. La popolazione al censimento del 2010 era di 15.625 abitanti. Il capoluogo \u00e8 St. Francisville e la parrocchia fu istituita nel 1824.\nNel 1824 la parrocchia di Feliciana fu divisa in East Feliciana e West Feliciana, per via dell'aumento della popolazione nella parrocchia. West Feliciana fa parte dell'area metropolitana di Baton Rouge\nLa centrale nucleare di River Bend, operata da Entenergy, si trova a West Feliciana, sotto St. Francisville, e produce circa il 10% del fabbisogno elettrico totale della Louisiana.\nIl Penitenziario statale della Louisiana si trova nella parrocchia, nella localit\u00e0 di Angola. Occupa circa 73 km\u00b2 nell'ansa di un fiume, circondato da tre lati da acqua.\nStoria.\nXVIII e XIX secolo.\nA seguito della fondazione dell'insediamento di \"Bayou Sara\" da parte dei monaci francescani-cappuccini nel tardo XVII secolo, l'area fu esplorata dai francesi, dagli spagnoli e dai britannici. L'insediamento originario fu allagato diverse volte e alla fine cedette alle acque del Mississippi. \nDopo il 1763, quando la Francia fu sconfitta dalla Gran Bretagna nella guerra dei sette anni, cedette i propri territori della Louisiana francese ad est del fiume Mississippi al Regno di Gran Bretagna, che la incluse nella sua provincia della Florida occidentale. La Spagna ottenne il controllo dell'area intorno al 1780, durante la guerra anglo-spagnola, e mantenne la propria autorit\u00e0 nell'area per i successivi 30 anni.\nNel 1810 i coloni, molti dei quali di discendenza britannica, si ribellarono contro il regime coloniale spagnolo e istituirono la Repubblica indipendente della Florida occidentale, che tuttavia ebbe breve vita: dopo pochi mesi, gli Stati Uniti dichiararono l'area parte del territorio compreso nell'acquisto della Louisiana del 1803. Oggi questa regione \u00e8 chiamata Florida Parishes.\nLa parrocchia di Feliciana venne istituita nel 1810 nel Territorio di Orleans, che fu ammesso all'Unione due anni dopo come stato della Louisiana. Con la continua crescita della popolazione, nel 1824 la parrocchia di Feliciana venne divisa in East e West Feliciana.\nDurante la guerra di secessione, West Feliciana forn\u00ec assistenza finanziaria alle famiglie dei soldati che combattevano per gli Stati Confederati d'America. Le migli ed i figli dei soldati ricevevano da 10 a 40 dollari al mese, a seconda delle persone componenti la famiglia.\nWest Feliciana e la politica nazionale.\nDa prima della guerra di secessione, gli elettori bianchi conservatori di West Feliciana sostenevano storicamente il Partito Democratico. Dopo che la Louisiana interd\u00ec effettivamente dal voto i cittadini neri con la Costituzione del 1898, lo stato divenne, come gli altri del Sud, dominato da un solo partito. La legislatura dominata dai bianchi approv\u00f2 le sempre pi\u00f9 stringenti leggi Jim Crow, che posero in essere la segregazione razziale.\nDopo l'approvazione della legislazione sui diritti civili a met\u00e0 degli anni '60, tra cui la protezione costituzionale dei diritti di voto, molti cittadini conservatori bianchi nel Sud degli Stati Uniti iniziarono a tendere verso il Partito Repubblicano, almeno in termini di sostegno ai candidati presidenziali. Nel 1972, anno della rielezione di Richard Nixon alla Presidenza, dopo le diffuse proteste contro la guerra e contro i cambiamenti culturali, West Feliciana fu l'unica parrocchia della Louisiana a sostenere il candidato democratico George McGovern e il suo vice Sargent Shriver. Nello stesso periodo, molti afro-americani del sud iniziarono a sostenere il Partito Democratico nazionale, che sosteneva la loro conquista dei diritti civili.\nDal 2000 gli elettori bianchi della parrocchia sostengono i candidati repubblicani nelle elezioni presidenziali negli Stati Uniti d'America. In quell'anno George W. Bush e il suo vice Dick Cheney ottennero 2.512 voti (55%) contro i 2.187 (45%) dei democratici Al Gore e Joe Lieberman. Gli elettori di West Feliciana sostennero nuovamente nel 2004 George Bush e Cheney con 2.932 voti (56%), contro i 2.214 (42%) dei candidati democratici John Kerry e John Edwards. I repubblicani John McCain e Sarah Palin vinsero nella parrocchia nel 2008, ma persero la battaglia nazionale contro i democratici Barack Obama e Joe Biden. Nel 2016 West Feliciana sostenne nuovamente i candidati repubblicani Donald Trump e Mike Pence con 3.390 voti (58,5%), contro i 2.248 (38,8%) dati agli sfidanti democratici Hillary Clinton e Tim Kaine.\nNel 2020 West Feliciana vot\u00f2 nuovamente in maggioranza i candidati repubblicani Donald Trump e Mike Pence con 3.863 voti (61,6%), contro i 2.298 (36,7%) dati agli sfidanti e vincitori a livello nazionale Joe Biden e Kamala Harris.\nGeografia.\nSecondo l'ufficio del censimento degli Stati Uniti d'America la parrocchia ha un'area totale di 1.100 km\u00b2, di cui 1.040 km\u00b2 terrestri e 60 (il 5,3%) acquatici.\nLa parrocchia si trova sul fiume Mississippi e confina con la parrocchia di Pointe Coupee ad ovest e East Feliciana ad est. Si trova a circa 48km a nord di Baton Rouge, e a circa 97 km a sud di Natchez (Mississippi).\nL'area, inclusi riferimenti al l\u00f6ss e al Penitenziario di Stato della Louisiana, fu utilizzata dall'autore Walker Percy come ambientazione per il suo romanzo \"The Thanatos Syndrome\"."}
{"id": "1597808", "revid": "74173", "url": "https://it.wikipedia.org/wiki?curid=1597808", "title": "Parrocchia di Winn", "text": "La parrocchia di Winn (in inglese \"Winn Parish\") \u00e8 una parrocchia dello Stato della Louisiana, negli Stati Uniti; si tratta dell'equivalente delle contee negli altri stati dell'Unione. La popolazione, al 2018, era di 14.134 abitanti ed il capoluogo \u00e8 Winnfield. La parrocchia fu istituita nel 1852 ed \u00e8 l'ultima in ordine alfabetico tra le parrocchie dello Stato.\nWinn \u00e8 separata dalla parrocchia di Natchitoches lungo la U.S. Route 71 dalla salina Bayou, la prima via di acque nere protetta negli Stati Uniti meridionali.\nStoria.\nLa parrocchia di Winn fu istituita nel 1852 sulle terre che erano appartenute alle parrocchie di Catahoula, Natchitoches e Rapides.\nDurante la guerra civile David Pierson, un giovane avvocato, fu eletto per rappresentare la parrocchia alla Convenzione della Secessione convocata nel gennaio 1861 a Baton Rouge dal Governatore Thomas Overton Moore. Pierson vot\u00f2 contro la secessione e rifiut\u00f2, insieme a diversi altri, di modificare il proprio voto al termine del processo, quando gli fu chiesto di farlo per rendere la votazione unanime.\nDurante la guerra civile, nella parrocchia di Winn fu furono poche operazioni militari, ma vi furono problemi con la coscrizione, con alcuni che scapparono nelle foreste per evitare il servizio militare. Il supporto per l'Unione era pi\u00f9 alto nella Louisiana del nord, e specialmente nella parrocchia di Winn, pertanto molti coscritti si rifiutarono di combattere per la Confederazione. L'Esercito Confederato sconfisse un distaccamento dell'Unione e distrusse un insediamento di estrazione del sale nella parrocchia di Winn, che contribu\u00ec con 80.000 dollari all'erezione di fortificazioni lungo il vicino Red River.\nDopo la guerra i banditi invasero il Natchez Trace, un percorso che correva lungo la parte pi\u00f9 bassa della parrocchia, e per sette anni rapinarono viaggiatori e migranti che passavano nell'area.\nNell'aprile 1873 i democratici bianchi formarono una milizia nella parrocchia di Winn e si unirono a veterani ex-confederati delle parrocchie di Rapides e Grant contro i repubblicani neri nel massacro di Colfax, avvenuto nella vicina parrocchia di Grant. Attaccarono i liberti che difendevano il tribunale della parrocchia e due funzionari repubblicani, a seguito delle elezioni per il governatore del 1872. Tra gli 80-150 neri uccisi vi erano almeno 50 persone che si erano arrese, e anche tre uomini bianchi rimasero uccisi nel confronto.\nLa parrocchia di Winn \u00e8 il luogo di origine della famiglia Long, una dinastia politica democratica, iniziata da Huey Pierce Long. \u00c8 il luogo di nascita di tre governatori della Louisiana e il governatore Earl Long \u00e8 sepolto a Winnfield in una piazza pubblica conosciuta come Earl K. Long State Park.\nGeografia.\nSecondo l'Ufficio del censimento degli Stati Uniti d'America la parrocchia ha un'area totale di 2.480 km\u00b2, dei quali 2.463 km\u00b2 sono terrestri e 17 km\u00b2 sono costituiti da acque.\nDemografia.\nDal censimento del 2000 risultavano 16.894 abitanti, 5.930 abitazioni e 4.234 famiglie residenti nella parrocchia, con una densit\u00e0 di popolazione di 18 persone per miglio quadrato. Il 66,27% delle persone era costituito da bianchi, il 32,03% da neri o afro-americani, lo 0,50% nativi americani, lo 0,16% asiatici, lo 0,05% isolani del Pacifico, lo 0,13% di altre etnie e lo 0,86% si definitiva di pi\u00f9 etnie. Lo 0,87% della popolazione era ispanica o latina. Il 35,9% erano americani, il 7,2% irlandesi e il 4,9% inglesi.\nLa popolazione era costituita dal 24,8% di minorenni, 9,6% dai 18 ai 24 anni, il 28,9% dai 25 ai 44 anni, il 22,7% dai 45 ai 64 e il 14% superiore ai 65 anni, con una et\u00e0 media di 36 anni. I maschi risultavano il 10,8% in pi\u00f9 delle donne, percentuale che saliva al 13,8% in pi\u00f9 conteggiando solo i maggiorenni.\nIl reddito medio per abitazione nella parrocchia era di 25.462$, mentre il reddito familiare medio era di 31.513$. Gli uomini avevano un reddito medio di 29.094$, contro i 17.939$ delle donne, con un reddito pro capite di 11.794$. Circa il 17% delle famiglie ed il 21,5% della popolazione si trovava al di sotto della soglia di povert\u00e0, incluso il 28,4% dei minorenni e il 24,2% degli over 65."}
{"id": "1597810", "revid": "33528", "url": "https://it.wikipedia.org/wiki?curid=1597810", "title": "Parrocchia di New Orleans", "text": ""}
{"id": "1597829", "revid": "14030524", "url": "https://it.wikipedia.org/wiki?curid=1597829", "title": "Epimorfismo", "text": ""}
{"id": "1597831", "revid": "14030539", "url": "https://it.wikipedia.org/wiki?curid=1597831", "title": "Monomorfismo", "text": ""}
{"id": "1597833", "revid": "767487", "url": "https://it.wikipedia.org/wiki?curid=1597833", "title": "Vivien Vee", "text": ", e ci\u00f2 risulta anche dallo pseudonimo scelto e dai brani rigorosamente in inglese, fatti apposta per essere esportati. Inizialmente il progetto funzion\u00f2 e la distribuzione della Banana Records avvenne anche all'estero, ma comunque la carriera di Vivien Vee fu di breve durata .\nBiografia.\nNata a Trieste nel 1960, Vivien Vee, al secolo Viviana Andreattini, all'et\u00e0 di 18 anni and\u00f2 a vivere a Roma dove incise degli album prodotti da Giancarlo Meo, arrangiati e composti da Claudio Simonetti, uno dei componenti dei Goblin.\nIl primo successo arriva con l'album di debutto del 1979 e in particolare con la traccia che gli d\u00e0 il titolo, \"Give me a break\", grazie alla quale ottiene l'attenzione dei dj nelle radio italiane che iniziano a trasmetterla e a farla ascoltare in discoteca, pubblico al quale il brano \u00e8 rivolto; fanno da cornice all'album la copertina accattivante che ritrae una tigre con gli occhi della cantante e il vinile di colore rosso.\nNel corso della sua carriera, contrassegnata dal discreto successo nel 1983 di brani come \"Blue Disease\" e \"Higher\", ha collaborato anche con il produttore discografico Gianluca Meo e con Rossana Casale.\nFra la fine degli anni '70 e la fine del decennio successivo incise tre album e una manciata di 45 giri, arrangiati, composti e prodotti dal citato duo Simonetti-Meo (gli stessi artisti titolari di un progetto parallelo, gli Easy Going). Si trattava di pura disco music europea, nel solco del \"Munich sound\" di Giorgio Moroder, dai suoni corposi su cui si innestava la voce un po' da gattina di Vivien Vee. Nel 1980 ci fu anche il progetto di un 45 giri italiano che per\u00f2 ebbe poca fortuna. Il lato A riportava il brano \"Follia\" e il lato B \"Laser\".\nDi lei si ricordano anche \"Eve of Destruction\" del 1984, sulla cui copertina appare la foto della ormai scomparsa discoteca \"Picchio Rosso\" di Formigine (MO). Nello stesso anno pubblic\u00f2 \"Americano\" e nell'87 \"Heartbeat\". Il suo ultimo lavoro fu \"Cross My Heart\" del 1989.\nGli album furono distribuiti anche all'estero dalla Banana records; sia il nome usato dall'artista che i testi dei brani, tutti in inglese, puntavano sull'esportabilit\u00e0 del prodotto.\nVive a Roma da quando \u00e8 diventata mamma."}
{"id": "1597834", "revid": "1318658", "url": "https://it.wikipedia.org/wiki?curid=1597834", "title": "Honda RA300", "text": "La Honda RA300 \u00e8 una vettura monoposto da F1 prodotta dalla Honda Racing per la stagione 1967 del campionato del mondo.\nIl motore utilizzato era lo stesso della precedente Honda RA273 mentre il telaio era realizzato da Eric Broadley della Lola ed era ispirato alla vettura realizzata per la 500 miglia di Indianapolis.\nLa vettura impression\u00f2 per le sue prestazioni e si aggiudic\u00f2, guidata da John Surtees, il Gran Premio d'Italia. In seguito per\u00f2 ottenne solo altri tre punti iridati quando con lo stesso pilota giunse al 4\u00ba posto nel Gran Premio del Messico. Nella stagione 1968 venne sostituita dalla RA301."}
{"id": "1597836", "revid": "2070654", "url": "https://it.wikipedia.org/wiki?curid=1597836", "title": "Carlo Alberto Federici", "text": "Biografia.\nFiglio di Mario, notaio appartenente a una nota famiglia spezzina e di Angela Borachia, frequenta le scuole elementari e la prima ginnasio presso i Salesiani, terminando il ginnasio nel periodo della prima guerra mondiale in Sicilia. Frequenta il liceo classico Lorenzo Costa alla Spezia e nel 1922 consegue brillantemente senza esami la licenza liceale acquisendo le basi di una cultura umanistica. Nello stesso anno consegue il diploma di professore di pianoforte col massimo dei voti presso il Conservatorio Musicale di Bologna.\nNella prima giovinezza e nel periodo universitario fa parte delle associazioni dell'Azione Cattolica. Pur avendo un diverso orientamento preferendo studiare medicina, per seguire il desiderio del padre si iscrive alla facolt\u00e0 di giurisprudenza presso l'Universit\u00e0 di Genova e nel 1926 si laurea in legge con il massimo dei voti e la lode.\nSi indirizza alla professione di notaio come il padre, ne frequenta lo studio per la pratica e supera gli esami del concorso nazionale risultando secondo assoluto.\nPratica la professione per molti anni e diviene presidente del consiglio notarile rimanendo presumibilmente durante la seconda guerra mondiale l'unico notaio in attivit\u00e0 alla Spezia.\nDurante il periodo fascista, milita nei movimenti cattolici di cultura e meditazione e durante l'occupazione tedesca mantiene contatti con il Comitato di Liberazione Nazionale di cui era autorevole esponente lo zio Paolo Borachia.\nDopo la Liberazione \u00e8 fra i primi ad iscriversi al partito della Democrazia Cristiana e nel 1946 \u00e8 eletto consigliere comunale e sostituisce per qualche anno lo zio Paolo Borachia come capogruppo consigliare della Democrazia Cristiana, incarico che mantiene fino alla sua elezione a sindaco nel 1957 con una giunta appoggiata dall'esterno dal Partito Socialista Italiano, primo esempio in Italia. Alle successive elezioni \u00e8 confermato sindaco con una giunta organica di centro sinistra mantenendo la carica sino al 1965.\nIn seguito e sino alla morte avvenuta il 12 aprile 1971 ricopre la carica di presidente della Camera di Commercio."}
{"id": "1597838", "revid": "14030623", "url": "https://it.wikipedia.org/wiki?curid=1597838", "title": "Grotta di Lascaux", "text": ""}
{"id": "1597839", "revid": "1305772", "url": "https://it.wikipedia.org/wiki?curid=1597839", "title": "Contea di Campbell", "text": "Contea di Campbell, in inglese Campbell County, \u00e8 il nome di cinque contee statunitensi:\nInoltre esisteva fino al 1932 una Contea di Campbell (Georgia), poi assorbita dalla Contea di Fulton (Georgia)"}
{"id": "1597842", "revid": "14030679", "url": "https://it.wikipedia.org/wiki?curid=1597842", "title": "Apicoltore", "text": ""}
{"id": "1597845", "revid": "22475", "url": "https://it.wikipedia.org/wiki?curid=1597845", "title": "Honda RA272", "text": "La Honda RA272 \u00e8 una vettura monoposto da F1 prodotta dalla Honda e utilizzata durante la stagione 1965.\nLa vettura, sebbene piuttosto larga e pesante, era considerata tecnologicamente avanzata. Il motore, collocato in inusuale posizione trasversale, era un 1.500 cm\u00b3 raffreddato a liquido che forniva una potenza intorno ai 220-230 hp (160-171 kW) ed aveva un regime di rotazione massima di 12.000 giri al minuto.\nLa RA272, guidata da Richie Ginther, si impose nel Gran Premio del Messico dello stesso anno, prima vettura di produzione giapponese ad ottenere una vittoria in una gara di F1.\nLa RA 272 nei media.\nLa vettura compare nel film pubblicitario realizzato dalla Honda \"The Impossible Dream\". Uno dei kart guidati da Mario nella serie di videogiochi \"Mario Kart\" \u00e8 ispirato alla RA 272."}
{"id": "1597852", "revid": "78480", "url": "https://it.wikipedia.org/wiki?curid=1597852", "title": "Provincia regionale di Agrigento", "text": ""}
{"id": "1597853", "revid": "1632387", "url": "https://it.wikipedia.org/wiki?curid=1597853", "title": "Malattia di Minamata", "text": "La , a volte chiamata sindrome di Minamata o , \u00e8 una sindrome neurologica causata da intossicazione acuta da mercurio. I sintomi includono atassia, parestesie alle mani e ai piedi, generale debolezza dei muscoli, indebolimento del campo visivo, danni all'udito e difficolt\u00e0 nell'articolare le parole. In casi estremi porta a disordine mentale, paralisi, coma e morte nel giro di alcune settimane dai primi sintomi. Una forma congenita della malattia pu\u00f2 essere trasmessa al feto durante la gravidanza.\nLa malattia di Minamata \u00e8 stata scoperta per la prima volta a Minamata, citt\u00e0 della Prefettura di Kumamoto in Giappone, nel 1956. Fu causata dal rilascio di metilmercurio nelle acque reflue dell'industria chimica Chisso Corporation, che perdur\u00f2 dal 1932 al 1968. Questo composto chimico altamente tossico si accumul\u00f2 nei molluschi, nei crostacei e nei pesci della baia di Minamata e del mare di Shiranui, entrando nella catena alimentare e causando cos\u00ec l'avvelenamento da mercurio degli abitanti del luogo. Mentre i decessi (inclusi quelli di cani, gatti e maiali) continuarono per pi\u00f9 di 30 anni, il governo e l'industria chimica fecero ben poco per prevenire il disastro ambientale.\nVittime riconosciute e risarcimento danni.\nAl marzo 2001, circa 2.265 vittime sono state ufficialmente riconosciute (1.784 delle quali sono morte), e pi\u00f9 di 10.000 hanno ricevuto risarcimenti dalla Chisso. \nTest locali in altri villaggi.\nNel 1965, un secondo disastro ambientale nella Prefettura di Niigata provoc\u00f2 un riemergere della malattia, alla quale venne dato il nome di malattia di Niigata Minamata. Entrambi i casi sono considerati fra i maggiori disastri da inquinamento in Giappone.\nDal 2002 al 2008, il ricercatore Tetsuya Endo, professore presso l'universit\u00e0 di Hokkaido e il National Institute of Minamata Disease (NIMD), hanno testato la quantit\u00e0 di metilmercurio presente nella carne di delfino, consumato nei villaggi costieri delle isole del Giappone del Sud, come Taiji, la vicina Nachikatsuura, Kozagawa, Katsuura e Okinawa. Le quantit\u00e0 di metilmercurio trovate superano di una decina di volte i livelli considerati normali dall'Organizzazione Mondiale della Sanit\u00e0 e hanno portato alla sospensione del consumo di carne di delfino nelle mense scolastiche di quei paesi. Gli anziani invece continuano a consumare la carne di delfino inquinata e si registrano fra loro un numero di morti doppie rispetto a quelle dei villaggi dove non si consuma carne di delfino inquinata da metilmercurio."}
{"id": "1597854", "revid": "1793900", "url": "https://it.wikipedia.org/wiki?curid=1597854", "title": "Contea di Campbell (Georgia)", "text": "La contea di Campbell, in inglese Campbell County, \u00e8 stata una contea dello stato della Georgia, negli Stati Uniti, dal 1828 al 1931. Fu creata dall'Assemblea generale della Georgia il 20 dicembre 1828 da parte delle contee di Fayette, Coweta e Carroll e della met\u00e0 della contea di DeKalb che divenne dopo poco la contea di Fulton. Il suo territorio si allarg\u00f2 ancora nel 1832 con la Cherokee Land Lottery della Georgia.\nIl capoluogo originario era Campbellton; tuttavia la sede dell'amministrazione pass\u00f2 nel 1870 a Fairburn, dopo che questa fu collegata dalla ferrovia Atlanta &amp; West Point Railroad, che aveva dovuto abbandonare i piani di attraversare Campbellton per le proteste dei residenti relative al rumore provocato dall'infrastruttura, decisione che ne compomise l'importanza.\nLa parte nordoccidentale di Campbell (con parte di Carroll) divenne la contea di Douglas nel 1870, con il confine sul fiume Chattahoochee. La parte restante della contea pass\u00f2 alla contea di Fulton alla fine del 1931, insieme alla contea di Milton, per risparmiare durante la Grande depressione. La legge sull'unione delle contee venne approvata il 9 agosto 1929, con l'aggiunta di Milton nel 1931."}
{"id": "1597856", "revid": "1645459", "url": "https://it.wikipedia.org/wiki?curid=1597856", "title": "Saij\u014d no meii", "text": " (letteralmente \"Il miglior chirurgo\"), \u00e8 una serie manga sh\u014dnen giapponese creata da Takashi Hashiguchi. In Giappone \u00e8 serializzato nel Weekly Sh\u014dnen Sunday, a partire dalla prima uscita del 2008. I capitoli pubblicati non sono ancora stati raccolti in tank\u014dbon.\nTrama.\nLa storia tratta di un giovane ragazzo, conosciuto col nome di Mikoto Saij\u014d, che da bambino venne salvato da un abilissimo chirurgo. Dopo la convalescenza, il ragazzo decide di dedicare la sua intera esistenza per diventare il pi\u00f9 grande pediatra."}
{"id": "1597858", "revid": "729019", "url": "https://it.wikipedia.org/wiki?curid=1597858", "title": "Castello di Buccione", "text": "Il castello di Buccione noto anche come torre di Buccione sorge sulla sommit\u00e0 di un colle, al confine fra i territori di Orta San Giulio e di Gozzano, all'estremit\u00e0 sud orientale del lago d'Orta. La fortezza, come il colle sul quale sorge, prende il nome da Buccione, la vicina frazione di Gozzano, situata all'estremit\u00e0 meridionale del lago.\nIl castello, simbolo dell'indipendenza della Riviera di San Giulio, sorge in una posizione molto forte, che permette di dominare il lago e tutta la pianura novarese (\u00e8 visibile la chiesa di San Gaudenzio della stessa Novara).\nL'edificio.\nComunemente noto col nome di \"torre di Buccione\", dal suo elemento maggiormente visibile, era in origine un vero e proprio \"castrum\" e come tale \u00e8 citato in vari documenti a partire dal Duecento.\nSi tratta di una torre centrale (mastio) a pianta quadrata alta 23,20\u00a0m, realizzata in conci squadrati di varie dimensioni, e internamente suddivisa in cinque piani con impalcati lignei e una cella merlata coperta. Completavano la fortificazione una cortina di mura a pianta quadrata ed un edificio di servizio a pianta rettangolare. Successiva \u00e8 la seconda cortina di mura, ormai scomparsa, costruita in epoca imprecisata.\nAlla fortificazione si accede tramite una spianata che il Cotta descrive come una \"piazza muragliata\", capace di cinquecento uomini.\nSecondo alcuni studiosi dell'inizio del XX secolo la fortificazione sarebbe edificata su preesistente edificio di origine romana, secondo altri l'origine \u00e8 attribuibile all'epoca longobarda ed edificata su resti pi\u00f9 antichi, di cui tuttavia non \u00e8 emerso alcun elemento concreto.\nGli scavi condotti nel 2005 hanno rilevato che le fondazioni dell'edificio sono collocate direttamente nella roccia scavata per collocarvi dei conci identici a quelli dell'intero edificio smentendo decisamente l'ipotesi di origine romana dell'edificio.\nStoria.\nLa prima menzione della torre risale ad un documento del 1200 e si tratta di un accordo stipulato nel prato sottostante (\"in prato subtus castellum Buzoni\") e in presenza del vescovo di Novara Pietro IV tra i locali signori da Castello di Crusinallo e il Comune di Novara con il quale si pone fine ad una disputa territoriale.\nNel 1205 \u00e8 citato come residenza vescovile e in un documento del 1235 ne \u00e8 attribuita la propriet\u00e0 al vescovo di Novara.\nQuello stesso periodo corrisponde al passaggio della Riviera di San Giulio da mera signoria territoriale a signoria di potere giurisdizionale del vescovo di Novara. In seguito ai tentativi di espansione del Comune di Novara nell'area, culminati con l'edificazione del borgo fortificato di Mesmella a poca distanza dalla torre stessa, il vescovo di Novara Oldeberto Tornielli e il podest\u00e0 novarese Giordano di Settala accettano l'arbitrato del vicario imperiale Giacomo di Carisio e dell'arcivescovo di Milano Enrico I da Settala e con sentenza del 25 ottobre 1219 viene riconosciuta la signoria vescovile sulla Riviera.\nIl complesso fu probabilmente costruito nel terzo quarto del XII secolo, secondo una datazione avanzata sulla base di confronti tipologici. L'ipotesi che attualmente gode di maggior credito \u00e8 quella che vuole il castello edificato dai conti Da Castello.\nGli statuti della comunit\u00e0 della Riviera di San Giulio ordinavano che tutti gli uomini validi accorressero in armi al suono della campana della torre. Essa venne comunque aggiunta in un secondo momento, forse poco dopo la costruzione del tetto (che dovette avvenire nel XIV-XV secolo).\nEssa, bench\u00e9 rotta, torn\u00f2 a suonare il 4 novembre 1918 per annunciare la fine della prima guerra mondiale. Da allora venne fatta suonare ogni anno, in occasione della ricorrenza, fino allo scoppio della Seconda guerra mondiale, quando venne spostata nel giardino di villa Bossi, municipio di Orta, per timore di eventuali furti. La campana \u00e8 stata riposizionata sulla torre nel 2005, al termine di importanti lavori di restauro."}
{"id": "1597859", "revid": "712828", "url": "https://it.wikipedia.org/wiki?curid=1597859", "title": "Ener", "text": ""}
{"id": "1597861", "revid": "1793900", "url": "https://it.wikipedia.org/wiki?curid=1597861", "title": "Contea di Milton", "text": "La contea di Milton, in inglese Milton County, \u00e8 stata una contea dello stato della Georgia, Stati Uniti dal 1857 al 1931. Fu creata il 18 dicembre 1857 da parti della contea di Cobb nordorientale, della contea di Cherokee sudorientale e della contea di Forsyth sudoccidentale. Il capoluogo era Alpharetta. Nel 1931 la contea fu unita a quella di Fulton per risparmiare durante la Grande depressione (). All'epoca la contea di Campbell, che aveva gi\u00e0 dichiarato bancarotta, era stata gi\u00e0 ceduta a Fulton, il cui territorio arrivava cos\u00ec al fiume Chattahoochee.\nDopo l'unione del 1932, anche la citt\u00e0 di Roswell, dalla contea di Cobb pass\u00f2 a Fulton il 9 maggio. Il territorio della contea venne reso cos\u00ec pi\u00f9 omogeneo."}
{"id": "1597862", "revid": "339392", "url": "https://it.wikipedia.org/wiki?curid=1597862", "title": "AMF Aermacchi", "text": ""}
{"id": "1597863", "revid": "1573940", "url": "https://it.wikipedia.org/wiki?curid=1597863", "title": "Mustela strigidorsa", "text": "La donnola dal dorso striato (Mustela strigidorsa ) \u00e8 una specie della famiglia dei Mustelidi ampiamente distribuita nell'Asia sud-orientale. In ragione di una popolazione presumibilmente numerosa, della presenza in un gran numero di aree protette, di un'apparente tolleranza alle modificazioni dell'habitat e alla pressione venatoria, la IUCN la classifica tra le \u00abspecie a rischio minimo\u00bb (\"least concern\").\nDescrizione.\nLa donnola dal dorso striato si distingue da tutte le altre specie del genere \"Mustela\" per la presenza di una sottile striscia dorsale argentata che si estende dall'occipite fin quasi alla base della coda, nonch\u00e9 di una corrispettiva striscia ventrale giallastra che attraversa petto e addome. La colorazione generale della regione dorsale varia dal marrone cioccolato scuro a quello chiaro, talvolta leggermente pi\u00f9 chiaro sulla testa e generalmente un po' pi\u00f9 scuro lungo i lati della striscia dorsale. Coda e zampe sono dello stesso colore del dorso. Il labbro superiore sotto il rinario, il mento e la gola fino al livello delle orecchie sono di un colore chiaro che varia dal biancastro all'ocra chiaro. Sulla parte posteriore della gola e su quella anteriore del petto, la zona ricoperta da colorazione chiara si assottiglia gradualmente, fino a divenire piuttosto ristretta tra le zampe anteriori, da dove prosegue nella striscia ventrale, per allargarsi di nuovo nella regione inguinale, tra le cosce. Le piante dei piedi sono ben sviluppate, il cuscinetto plantare \u00e8 quadrilobato e l'area circostante \u00e8 interamente nuda.\nLa folta coda \u00e8 piuttosto lunga: la sua lunghezza \u00e8 pi\u00f9 della met\u00e0 di quella testa-corpo. Nei maschi la lunghezza testa-corpo \u00e8 di 30\u201336\u00a0cm, e quella della coda di 18\u201320\u00a0cm. Un giovane maschio catturato vivo aveva un peso stimato di appena 700\u00a0g.\nDistribuzione e habitat.\nLa presenza della donnola dal dorso striato \u00e8 stata confermata in localit\u00e0 sparse attraverso l'India nord-orientale, il Myanmar settentrionale e centrale, la Cina meridionale, la Thailandia settentrionale e le regioni settentrionali e centrali di Laos e Vietnam ad altitudini comprese tra il livello del mare e i 2.500\u00a0m. In India \u00e8 stata segnalata a Dampa nel 1994, e nel parco nazionale di Namdapha.\nBiologia.\nConosciamo ben poco sulle preferenze di habitat e le abitudini di questo mustelide. Esso \u00e8 stato rinvenuto in una grande variet\u00e0 di habitat, e non \u00e8 stato ancora possibile definire quali siano i requisiti necessari per la sua sopravvivenza. Gli esemplari raccolti sono stati rinvenuti in fitte giungle di collina, foreste sempreverdi di collina, foreste sempreverdi disturbate da attivit\u00e0 antropiche, foreste sempreverdi di bassa montagna e foreste sempreverdi di pianura. La maggior parte degli avvistamenti sul campo sono avvenuti di giorno.\nSulle Naga Hills, un esemplare \u00e8 stato visto lottare con un grosso ratto bandicoot."}
{"id": "1597864", "revid": "240800", "url": "https://it.wikipedia.org/wiki?curid=1597864", "title": "Sindrome di Minamata", "text": ""}
{"id": "1597870", "revid": "76963", "url": "https://it.wikipedia.org/wiki?curid=1597870", "title": "Teodoro Trivulzio", "text": "Biografia.\nInfanzia.\nNato da Pietro Trivulzio, della nobile famiglia milanese, nipote di Gian Giacomo Trivulzio, fu Maresciallo di Francia dal 1526.\nCarriera militare.\nPrese parte guerre d'Italia al servizio di Luigi XII; combatt\u00e9 con l'avanguardia dell'esercito francese alla battaglia di Agnadello il 14 maggio con trenta uomini d'arme lombardi e sessanta arcieri, e alla battaglia di Ravenna, nel 1512.\nAssistette il maresciallo Odet de Foix nell'assedio di Parma nel 1521 e di Pavia nel 1522; fu nominato governatore di Milano nel 1525, ma dovette lasciare la citt\u00e0 dopo la battaglia di Pavia il 24 febbraio 1525.\nFrancesco I lo elev\u00f2 alla dignit\u00e0 di Maresciallo di Francia nel 1526, nominandolo dal 1527 governatore di Genova. Non riusc\u00ec a controllare la citt\u00e0 in rivolta, e fu obbligato a ordinare la resa alle sue truppe carenti di viveri, nel 1528.\nUltimi anni e morte.\nNominato governatore di Lione nel 1530, vi mor\u00ec nel 1532 e fu sepolto nella chiesa dei domenicani della stessa citt\u00e0.\nDiscendenza.\nSpos\u00f2 Bona Bevilacqua di Ferrara ed ebbero una figlia:\nTeodoro ebbe anche tre figlie naturali: Elisabetta, Susanna, Laura."}
{"id": "1597871", "revid": "767487", "url": "https://it.wikipedia.org/wiki?curid=1597871", "title": "Vacanze d'amore (film 1938)", "text": "Vacanze d'amore (\"Having Wonderful Time\") \u00e8 un film del 1938 diretto da Alfred Santell. Il film segna il debutto cinematografico di Red Skelton.\nIl soggetto si basa su \"Having Wonderful Time\", una fortunata commedia scritta da Arthur Kober (che firma anche la sceneggiatura del film). Il lavoro teatrale debutt\u00f2 a Broadway al Lyceum Theatre il 20 febbraio 1937 e rest\u00f2 in scena fino all'8 gennaio 1938, chiudendo dopo 372 rappresentazioni.\nTrama.\nUn'impiegata, stanca della stressante vita di New York, va in vacanza nelle Catskills Mountains dove si trovano molti studenti universitari che lavorano durante le vacanze. Vi trover\u00e0 l'amore.\nProduzione.\nIl film fu prodotto dalla RKO Radio Pictures che affid\u00f2 la sceneggiatura ad Arthur Kober, l'autore del lavoro teatrale su cui si basa il film. Kober rimaneggi\u00f2 la storia originale, eliminando l'appartenenza ebraica dei protagonisti e spostando l'ambientazione dai Monti Catskill, che si trovano nello stato di New York, alle montagne della California. Il film, infatti, venne girato tra le San Bernardino Mountains, nella Foresta di San Bernardino, il Big Bear Lake e la Bear Valley. Le riprese durarono dal 24 settembre al 29 novembre 1937.\nLe parti coreografiche furono affidate a Hermes Pan che non viene citato nei titoli.\nDistribuzione.\nIl copyright del film, richiesto dalla RKO Radio Pictures, Inc., fu registrato il 1\u00ba luglio 1938 con il numero LP8215. Lo stesso giorno, il film usc\u00ec in distribuzione nelle sale cinematografiche statunitensi."}
{"id": "1597872", "revid": "751106", "url": "https://it.wikipedia.org/wiki?curid=1597872", "title": "Consorzio Lotterie Nazionali", "text": ""}
{"id": "1597874", "revid": "287204", "url": "https://it.wikipedia.org/wiki?curid=1597874", "title": "Serie A 1961 (pallavolo femminile)", "text": "La Serie A femminile FIPAV 1961 fu la 16\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nLe 12 partecipanti furono suddivise in tre gironi disputati in un unico concentramento con gare uniche di massimo tre set. Le prime due di ogni girone furono ammesse alla fase finale, che si disput\u00f2 a Como il 4 e il 5 novembre 1961. Il titolo fu conquistato dalla Casa Lampada Trieste."}
{"id": "1597877", "revid": "125665677", "url": "https://it.wikipedia.org/wiki?curid=1597877", "title": "VTEC", "text": "Il VTEC \u00e8 un sistema sviluppato da Honda per migliorare l'efficienza volumetrica di un motore a combustione interna a quattro tempi, questo sistema utilizza due alberi a camme e profili a selezione elettronica.\nQuesto sistema fu inventato presso Honda R &amp; D dall'ingegnere Ikuo Kajitani e introdotto sul CBR400 nel 1983, noto come HYPER VTEC. Sono stati sviluppati anche altri tipi di variazione della fasatura da altri costruttori (MIVEC da Mitsubishi, VVTL-i da Toyota, VarioCam Plus di Porsche, VVL da Nissan, ecc.).\nIntroduzione.\nPer regolarizzare il funzionamento di un motore a quattro tempi, i gruppi di aspirazione e di scarico delle valvole sono azionati da alberi a camme, con lobi eccentrici, la cui forma determina l'angolo d'apertura di una valvola (per quanto tempo rimane aperta) e la sua alzata (di quanto si allontana dalla sede), per adattare il motore al comportamento del fluido di lavoro (miscela di aria e carburante), prima e dopo la combustione, dato che questi hanno limitazioni fisiche sul loro affluire, cos\u00ec come la loro interazione con la scintilla d'accensione.\nTale sistema di distribuzione risulta ottimale per i vari range di funzionamento del motore, perch\u00e9 si adatta ai vari regimi del motore, mentre con le distribuzioni tradizionali, per avere un funzionamento ottimale ai bassi regimi, si devono avere dei valori di anticipo, ritardo, incrocio e apertura delle valvole brevi, che per\u00f2 penalizzano il funzionamento a regimi superiori, limitando cos\u00ec notevolmente la potenza del motore, viceversa per avere un funzionamento ottimale agli alti regimi, si devono avere dei valori di anticipo, ritardo, incrocio e apertura della valvola ampi, ma che ai regimi pi\u00f9 bassi comportano un funzionamento irregolare e, a volte, addirittura un difficile sostentamento al minimo.\nIl VTEC \u00e8 stato inizialmente progettato per aumentare la potenza dei motori con una potenza specifica superiore ai 100\u00a0CV/l, pur mantenendo la praticit\u00e0 d'uso necessaria nel campo dei veicoli delle produzioni di massa, mentre alcune versioni successive, con variazioni del sistema sono stati progettati esclusivamente per fornire miglioramenti nel rendimento energetico, o per un aumento della potenza, nonch\u00e9 una migliore efficienza della percorrenza, ma in pratica un motore con tale sistema \u00e8 difficile da progettare e attuare.\nL'opposto approccio di questo sistema \u00e8 quello di produrre un albero a camme, che pi\u00f9 si adatta ad un funzionamento ad alti regimi di funzionamento e utilizzare il VTEC per migliorare il comportamento ai bassi regimi avendo prestazioni di un albero a camme studiato per i bassi regimi.\nDOHC VTEC.\nIl VTEC \u00e8 un sistema tanto semplice quanto ingegnoso. Esso infatti \u00e8 stato progettato per dotare il motore di due caratteri distinti a seconda che sia in funzione o meno. In sostanza il motore dispone di due profili delle camme distinti, uno per i regimi bassi e uno per quelli pi\u00f9 alti. Quando viene superato un determinato regime il solenoide apre una valvola che spinge un perno e permette ai due bilancieri che agiscono sulle valvole di essere solidali tra loro; in questo modo il profilo pi\u00f9 spinto (che quando il sistema non \u00e8 in funzione ruota liberamente) pu\u00f2 agire sulle valvole aumentando cos\u00ec l'alzata delle valvole e permettendo al motore di aspirare pi\u00f9 aria, quindi benzina e di conseguenza aumentare la potenza. Ovviamente in questa fase il profilo meno performante delle camme presenti sull'albero ruoteranno liberamente senza determinare alcun effetto nella distribuzione. Con questo sistema si riesce quindi ad avere potenze elevate ai regimi pi\u00f9 alti (si parla di 8500/9000giri) senza sacrificare il tiro a quelli minori.\nIl passaggio tra il funzionamento dei due profili della camma \u00e8 controllato dalla ECU, che tiene conto di:\nUtilizzando questi ingressi, l'ECU \u00e8 programmato per passare dalla camma con un profilo ridotto, alla camma con un profilo pi\u00f9 pronunciato, quando le condizioni del motore lo richiedono. Per far ci\u00f2 la centralina utilizza un solenoide, che aumenta la pressione dell'olio e apre una valvola per spostare un perno che legher\u00e0 cos\u00ec i bilancieri sui quali agiscono i due profili delle camme (per bassi ed alti regimi), da questo punto in poi, la valvola di controllo si apre e si chiude per non far aumentare troppo la pressione dell'olio.\nPer il ritorno all'utilizzo del profilo delle camme per un funzionamento del motore a regimi pi\u00f9 bassi, il motore deve ridurre il numero di giri, in modo che non ci sia un funzionamento altalenante tra un profilo e l'altro.\nStoria.\nIl sistema VTEC \u00e8 stato inizialmente introdotto nel mondo motociclistico nel 1983 con la presentazione della CBR400. Solo nel 1989 ha avuto la sua prima applicazione nelle automobili grazie alle Honda Integra e Civic CRX SiR, modelli venduti in Giappone e in Europa nella variante del motore (B16A) che sviluppa 160\u00a0CV (118\u00a0kW), mentre per il mercato statunitense si \u00e8 atteso il VTEC con l'introduzione nel 1990 dell'Acura NSX, che usava un VTEC DOHC V6 con 270\u00a0CV; pi\u00f9 avanti i motori DOHC VTEC sono apparsi in altri veicoli, come nel 1992 sull'Acura Integra GS-R (motore B17 da 1,7 litri) e pi\u00f9 tardi nel 1994 sull'Honda Prelude VTEC (H22 motore da 2,2 litri) e Honda Del Sol VTEC (motore B16 da 1,6 litri).\nHonda ha anche continuato a sviluppare altre variet\u00e0 ed oggi offre diverse variet\u00e0 di VTEC: iVTEC, iVTEC Hybrid e VTEC sui modelli NSX e su alcune automobili giapponese destinate al mercato interno.\nSOHC VTEC.\nCome la popolarit\u00e0 e la commercializzazione del sistema VTEC \u00e8 cresciuta, Honda ha applicato il sistema sui motori SOHC, i quali possono beneficiare di esso solo sul meccanismo delle valvole d'aspirazione, questo perch\u00e9 il VTEC richiede un terzo centro bilanciere e lobo della camma (per ogni lato aspirazione e scarico), e nel motore SOHC, la candela si trova tra i due bracci di scarico, non lasciando spazio per il bilanciere VTEC; inoltre il centro del lobo sull'albero a camme pu\u00f2 essere utilizzata da sola o per l'assunzione o di scarico, limitando il VTEC a funzionare per un solo lato.\nSOHC VTEC-E.\nHonda ha continuato a sviluppare il sistema SOHC, sviluppando il VTEC-E, che \u00e8 stato usato in modo leggermente diverso, dato che invece d'ottimizzare le prestazioni agli alti regimi, \u00e8 stato utilizzato per aumentare l'efficienza a bassi regimi.\nAi bassi regimi di funzionamento, ad una delle due valvole d'aspirazione \u00e8 consentita solo un'apertura molto modesta del relativo condotto d'aspirazione, migliorando la polverizzazione del carburante nell'aria nel cilindro, ci\u00f2 consente alla miscela d'essere meglio utilizzata, mentre con l'aumento del regime di funzionamento, entrambe le valvole sono necessarie per la fornitura di miscela aria/benzina e per poter aprire ulteriormente tali valvole, si utilizza un perno scorrevole, azionato dalla pressione di un olio, esattamente come nel regolare VTEC; tale perno collega insieme le due valvole d'aspirazione e consente la piena apertura della seconda valvola.\nDOHC VTEC-di.\nHonda ha applicato il sistema VTEC abbinato ad un sistema ad iniezione diretta, applicandolo su un motore 1,4 DOHC Honda del 1999, questa \u00e8 stata la prima dimostrazione dell'Honda al pubblico, il motore \u00e8 stato installato in una Honda Logo (il predecessore per la Honda Fit / Jazz), il quale svilupp\u00f2 una potenza e coppia di 107\u00a0CV a 6.200 rpm e 133 N\u00b7m a 5.000 rpm.\n3-stage VTEC.\nHonda ha anche introdotto VTEC a 3 stadi, un sistema che combina le caratteristiche del SOHC VTEC, SOHC VTEC-E e del modello standard, viene utilizzato sul motore D15B e sulla settima generazione SOHC della Civic delle Filippine: con tale sistema il motore risulta essere molto economico nei consumi di carburante e con una buona potenza disponibile, il suo nome \u00e8 derivato dai tre stadi del sistema, al posto dei due originari.\nA basse velocit\u00e0 del motore (0-3000 rpm), questo funziona come il sistema VTEC-E, dove una valvola d'aspirazione \u00e8 aperta da una camma pronunciata, mentre la seconda valvola \u00e8 solo leggermente aperta, in modo da contribuire a promuovere una migliore turbolenza nella camera di combustione; inoltre, utilizzato in combinazione con il sensore di O2 a 5 fili, tale motore pu\u00f2 essere capace di grandi risparmi di carburante.\nAi medi regimi di funzionamento del motore (dai 3000-6000 rpm), ora la seconda valvola viene azionata con il profilo pi\u00f9 pronunciato della camma, in modo da produrre pi\u00f9 potenza da parte del motore, ma a scapito del risparmio di carburante.\nAgli alti regimi di funzionamento del motore (dai 6000-7000 rpm), le valvole d'aspirazione sono entrambe azionate da un profilo della camma molto pronunciato e il motore \u00e8 capace di produrre prestazioni molto pi\u00f9 elevate rispetto al funzionamento precedente, ma consuma una quantit\u00e0 maggiore di carburante.\nIl sistema 3-VTEC non \u00e8 stato offerto a tutti i mercati, infatti \u00e8 stato distribuito solo nei mercati asiatici, e non negli Stati Uniti.\nI-VTEC.\nL'I-VTEC (VTEC intelligente) ha introdotto la variazione continua e graduale dell'albero a camme, questa tecnologia apparve per la prima volta nel 2001 (2002 in USA) sulla serie K dell'Honda, con motori quattro cilindri.\nLa fasatura e alzata della valvola d'aspirazione sono ancora limitati con la distinzione tra bassi e alti regimi, ma l'albero a camme per l'aspirazione \u00e8 ora in grado di avanzare tra i 25\u00b0 e i 50\u00b0 (a seconda del motore di configurazione) durante il funzionamento, queste modifiche di fasatura sono realizzate da un computer che attua i perni del sistema sempre tramite l'olio.\nTale attuazione \u00e8 determinata da una combinazione del regime motore con il carico da supportare e che vanno dal ritardo con un esercizio ridotto del motore, fino all'anticipo con un elevato esercizio del motore, l'effetto finale \u00e8 un'ulteriore ottimizzazione della coppia, soprattutto agli intermedi e bassi regimi.\nPer i motori della Serie K ci sono due diversi tipi d'attuazione del sistema i-VTEC.\nIl primo \u00e8 per le prestazioni del motore, come nelle RSX Type S o il TSX e gli altri motori come per l'economia nel CR-V o Accord, le prestazioni del sistema i-VTEC sono sostanzialmente le stesse del sistema VTEC DOHC della B16A's, sia l'aspirazione e lo scarico sono a 3 lobi della camma per cilindro, tuttavia si ha l'ulteriore vantaggio della continua variazione delle fasi d'aspirazione.\nIl secondo \u00e8 per l'economicit\u00e0, dove l'i-VTEC \u00e8 pi\u00f9 simile al SOHC VTEC-E, con la camma che ha solo due lobi (profili), uno molto piccolo e uno grande, cos\u00ec come non si ha il sistema VTEC sulla camma di scarico. I due tipi di motore sono facilmente distinguibili dalla fabbrica, per via della potenza nominale di uscita, dove i motori puntati per le prestazioni arrivano a circa 200\u00a0CV o pi\u00f9, nella forma economica i motori non arrivano a pi\u00f9 di 160\u00a0CV.\nNel 2004, Honda ha introdotto un i-VTEC V6 (un aggiornamento del venerato J-series), ma in questo caso, i-VTEC non aveva nulla a che fare con la graduazione delle camme, occupandosi invece della disattivazione del cilindro, tecnologia che chiude le valvole dei cilindri di una bancata (3 cilindri) durante la fase di carico a bassa velocit\u00e0 (al di sotto dei 130\u00a0km/h); la tecnologia \u00e8 stata originariamente introdotta negli Stati Uniti sulla Honda Odyssey minivan, e si trova ora sulla Honda Accord Hybrid 2006.\nUn ulteriore versione di i-VTEC \u00e8 stato introdotto sui motori a quattro cilindri del modello del 2006 dell'Honda Civic R-series SOHC, questa implementazione utilizza la cosiddetta \"economia camme\" su una delle due valvole d'aspirazione di ogni cilindro.\nL'\"economia camme\" sono progettati per ritardare la chiusura della valvola d'aspirazione e agire su di esse, tale sistema viene attivato ai bassi regimi e con carichi ridotti; quando tale soluzione \u00e8 attiva, una delle due valvole d'aspirazione di ogni cilindro si chiude ben oltre il punto in cui il pistone ha iniziato la risalita verso l'alto (e quindi durante la fase di compressione) in questo modo una parte della miscela, che \u00e8 entrata in camera di combustione, \u00e8 costretta a ritornare di nuovo nel condotto d'aspirazione.\nIn questo modo, il motore \"emula\" una cilindrata inferiore rispetto a quella effettiva (il suo funzionamento \u00e8 simile ad un motore a ciclo Atkinson, irregolare con compressione e colpi di combustione), il che riduce il consumo di carburante e aumenta la sua efficienza; durante l'operazione con la \"economia camme\", la valvola a farfalla dell'acceleratore (comandata con un servomeccanismo elettrico \"drive-by-wire\", cio\u00e8 senza fili) \u00e8 tenuta pienamente aperta, in modo da ridurre le perdite di pompaggio.\nSecondo Honda, questa misura da sola \u00e8 in grado di ridurre le perdite di pompaggio del 16%, in pi\u00f9 con un elevato regime e forti carichi, il motore ritorna nella sua \"normale camme\" (funzionamento normale), e funziona come un normale motore ciclo Otto 4 tempi, questa implementazione di i-VTEC \u00e8 stata inizialmente introdotta sui motori R18A1, che si trovano sotto il cofano della ottava generazione della Civic, con un dislocamento di 1,8 L che produce 140\u00a0CV, recentemente \u00e8 stata distribuita un'altra variante, il 2,0 L R20A2 capace di produrre 150\u00a0CV, installata sulle nuove versioni della CRV per il mercato europeo.\nCon la continua introduzione di molti sistemi diversi del sistema i-VTEC, si pu\u00f2 supporre che il termine sia ora un catch-all per il controllo \"creativo\" delle valvole effettuato usando le tecnologie Honda.\nIn alcuni motori recentemente introdotti (L13a di cilindrata 1339, montati nel 2009 in Italia su Civic e Jazz), la tecnologia i-Vtec \u00e8 usata per disattivare una delle due valvole di aspirazione a regimi bassi (cos\u00ec il motore funziona a 12 valvole a bassi regimi, per aumentare la turbolenza e cos\u00ec minimizzare il consumo, e a 16 a quelli pi\u00f9 alti, per migliorare la potenza massima).\nI-VTEC I.\nL'Honda i-VTEC I \u00e8 una variante della famiglia di motori a benzina K-DOHC con iniezione diretta, fece il suo debutto nel 2004 sulla precedente generazione di Honda Stream MPV 7 posti, in Giappone, ma attualmente si usa un'altra versione, da 2,0 litri, la serie R-i-VTEC SOHC.\nIl motore \u00e8 caratterizzato dalla capacit\u00e0 di utilizzare miscele aria-carburante ultra-magre, di circa 65:1, molto pi\u00f9 magre rispetto al motore a iniezione diretta, con un consueto rapporto di 40:1, e naturalmente, sono molto pi\u00f9 magre rispetto al rapporto stechiometrico aria-combustibile miscela di 14,7:1, questi rapporti cos\u00ec magri permettono di risparmiare carburante, il cui consumo \u00e8 sceso a 15\u00a0km/litro, con potenze di circa 155\u00a0CV.\nAdvanced VTEC.\nIl 25 settembre 2006 il comunicato stampa ha annunciato il lancio del motore VTEC Advanced di Honda, il nuovo motore combina variazione continua, alzata della valvola e del VTC (Variable Timing Control), questo nuovo sistema permette il controllo ottimale delle valvole d'aspirazione e in risposta alle condizioni di guida, il raggiungimento di una migliore efficienza di carico per un significativo aumento della coppia a tutte le velocit\u00e0 del motore.\nCon un basso e medio carico, le valvole sono impostate per una ridotta apertura (alzata) e per una chiusura anticipata, per ridurre le perdite di pompaggio e migliorare il risparmio di carburante, in confronto al 2.4L i-VTEC questi progressi pretendere di aumentare l'efficienza energetica del 13%, inoltre Honda sostiene che il nuovo motore soddisfa anche emissioni di gas di scarico compatibili con gli standard EPA - LEV2-ULEV regolamentari giapponesi e dei requisiti del Ministero della Terra, delle infrastrutture e dei trasporti per veicoli a bassa emissione, con livelli di emissione del 75% inferiori a quelli richiesti dagli standard del 2005, questi motori Advanced VTEC dovrebbero andare in produzione per i modelli del 2009.\nVTEC e motocicli.\nA parte il solo mercato giapponese, con la Honda CBR400F Super Quattro HYPER VTEC, introdotta nel 1983, la prima applicazione a livello mondiale di tecnologia VTEC su una moto si \u00e8 verificato con l'introduzione di Honda VFR800 sportbike nel 2002, simile al SOHC VTEC-E, dove una valvola d'aspirazione rimane chiusa fino a una soglia di 7.000 rpm, superato tale limite la seconda valvola \u00e8 aperta grazie al bloccaggio delle camme tramite un perno attuato da olio in pressione.\nL'utilizzo delle valvole rimane immutato come nell'industria automobilistica VTEC-E, con un incremento della potenza, ma che \u00e8 prodotta con una curva di coppia non graduale, infatti i critici sostengono che il VTEC aggiunge poco valore alla VFR, mentre il motore cresce di complessit\u00e0, invece la preoccupazione dei guidatori \u00e8 del fatto che il VTEC potrebbe attivare nel bel mezzo di una piega, potendo potenzialmente sconvolgere la stabilit\u00e0 e la risposta al comando del gas.\nNel 2006, con la presentazione del modello 2006-2009, venne introdotta una versione pi\u00f9 \"addolcita\" del predetto sistema, attivo, stavolta, gi\u00e0 da 6.600 rpm, ma in modo che l'erogazione di potenza in configurazione \"full-engine\" fosse pi\u00f9 fluida e meno brutale della precedente.\nAttualmente, il sistema VTEC equipaggia anche la Honda Crossrunner, presentata nel 2010 e dotata dello stesso motore della VFR800 Vtec."}
{"id": "1597878", "revid": "1442080", "url": "https://it.wikipedia.org/wiki?curid=1597878", "title": "Sergio Solli", "text": " \nBiografia.\nOriginario dei Quartieri Spagnoli, sin da giovane ha lavorato come parrucchiere, coltivando anche l'hobby di lavorare presso una compagnia teatrale, dopo diversi spettacoli riusc\u00ec a lavorare in molte commedie di Eduardo De Filippo, tra queste si ricordano: \"De Pretore Vincenzo\" (1976), \"Gli esami non finiscono mai\" (1976), \"Natale in casa Cupiello\" (1977), \"Le voci di dentro\" (1978) e \"Il sindaco del rione Sanit\u00e0\" (1979). A partire dagli anni Ottanta ha anche interpretato svariati film e diverse serie televisive."}
{"id": "1597883", "revid": "547992", "url": "https://it.wikipedia.org/wiki?curid=1597883", "title": "Sergio Santarini", "text": "Caratteristiche tecniche.\nGiocatore.\nDifensore impiegato nel ruolo di libero, suppliva alla scarsa velocit\u00e0 con il senso della posizione. Le sue doti tecniche gli consentivano di impostare anche l'azione, facendone di fatto un regista arretrato.\nCarriera.\nGiocatore.\nClub.\nInizia la carriera con la maglia della squadra della sua citt\u00e0, il , che milita in Serie C. Esordisce sedicenne nel 1963, agli ordini di Romolo Bizzotto, che lo schiera come marcatore: nel primo anno colleziona tre presenze con la maglia biancorossa, poi diviene titolare inamovibile, totalizzando 76 presenze complessive con tre reti segnate.\nRichiesto dal per disputare un'amichevole contro il Santos (in cui si trova a marcare Pel\u00e9), viene notato da Italo Allodi, dirigente dell', che nel 1967 lo acquista per 90 milioni di lire. \nCon la squadra milanese colleziona 14 presenze. Nella stagione successiva, quando Herrera lascia i nerazzurri e siede nella panchina della Roma, si porta dietro Santarini assieme a Aldo Bet (che diventer\u00e0 poi suo cognato): i due formano la coppia di centrali difensiva, e Santarini eredita il ruolo dalla bandiera romanista Giacomo Losi. Alla sua prima stagione romana totalizza 29 presenze e 1 gol e festeggia la vittoria in Coppa Italia, la prima delle tre conquistate in maglia giallorossa. Rimane alla Roma per tredici annate consecutive, riconfermato anche con Scopigno, Giagnoni e Liedholm, e indossando la fascia di capitano tra il 1976 e il 1980. In totale, con la Roma colleziona 429 presenze (344 di Serie A, 70 in Coppa Italia e 15 in Europa) segnando 7 reti (6 in campionato e una in Coppa Italia).\nNel campionato 1980-1981, per la prima volta, perde il posto da titolare disputando 7 presenze, e a fine stagione lascia la Roma per trasferirsi al . Con i calabresi disputa le sue due ultime stagioni nella massima serie, chiudendo la sua carriera agonistica nel 1983 a 36 anni.\nNazionale.\nDopo aver disputato 8 presenze nella Nazionale Under 21, \u00e8 stato convocato in Nazionale maggiore da Ferruccio Valcareggi, debuttando nel 1971 contro l'Austria allo Stadio Olimpico, in una formazione sperimentale e giocando in coppia con Bet. Uscito dal giro azzurro, vi rientra tre anni dopo, convocato da Fulvio Bernardini per un'amichevole con la Bulgaria, che rappresenta la sua ultima apparizione in Nazionale. Nel 1978 viene inserito nella lista dei quaranta \"azzurrabili\" per i Mondiali in Argentina, senza tuttavia essere convocato da Enzo Bearzot.\nAllenatore.\nDopo il ritiro dal calcio diventa allenatore, tornando nella capitale alla guida dell'Almas Roma.\nNella stagione 1984-1985 subentra a Romeo Benetti alla guida della squadra Primavera della , che nella stagione precedente si era laureata campione d'Italia; porta la squadra alla finale del Torneo di Viareggio, persa contro il .\nNell'annata successiva ritenta l'avventura sulla panchina di una prima squadra, guidando il (Serie C1), dove viene esonerato. Tra il 1987 e il 1989 \u00e8 alla , con Sven-G\u00f6ran Eriksson come direttore tecnico, e in seguito siede come allenatore titolare sulla panchina della Vigor Lamezia.\nIn seguito torna a far coppia con Eriksson sulla panchina della , e come vice affianca Carlos Bianchi alla Roma, nella stagione 1996-1997. Nel marzo 1998 subentra a Mauro Sandreani al , in Serie B; viene riconfermato anche per l'annata successiva, dopo il rifiuto di Attilio Perotti.\nDopo una parentesi al , in Serie C1, torna al Ravenna, sempre in Serie B, dove viene esonerato in favore di Giorgio Rumignani.\nA seguito di una rifondazione societaria, dal 2016 ricopre la carica di presidente del ."}
{"id": "1597887", "revid": "1124164", "url": "https://it.wikipedia.org/wiki?curid=1597887", "title": "Auzate", "text": "Auzate \u00e8 una frazione del comune di Gozzano, situata sulle colline e sud ovest del lago d'Orta.\nAuzate nel medioevo fece parte della pieve di Gozzano, fino al 1568 quando fu eretta in parrocchia indipendente dal vescovo di Novara il cardinale Serbelloni.\nLa chiesa di San Biagio, che sorge al centro della frazione, fu consacrata nel 1662.\nNel 1928 il comune autonomo di Auzate fu accorpato a quello di Gozzano, diventandone una sua frazione ."}
{"id": "1597888", "revid": "125707789", "url": "https://it.wikipedia.org/wiki?curid=1597888", "title": "Maria Luisa Carlotta di Borbone-Parma", "text": "Biografia.\nInfanzia.\nEra figlia del principe Ludovico di Parma e dell'infanta Maria Luisa di Borbone-Spagna.\nNel 1801, per il trattato di Aranjuez, Ludovico divenne re d'Etruria a titolo di risarcimento per la sua rinuncia al Ducato di Parma. Fu cos\u00ec che la famiglia di Maria Luisa Carlota si trasfer\u00ec a Firenze, prendendo residenza nel Palazzo Pitti. Solo pochi mesi dopo essersi stabiliti a Firenze, la famiglia reale fu richiamata in Spagna. Maria Luisa Carlotta nacque infatti a Barcellona. La famiglia reale spagnola era in citt\u00e0 per celebrare il matrimonio di suo zio materno Ferdinando, principe delle Asturie con la principessa Maria Antonia di Borbone-Napoli avvenuto il 6 ottobre 1802. Era stata chiamata cos\u00ec in onore di sua zia defunta Maria Luisa Carlotta di Borbone-Spagna.\nSua madre, Maria Luisa, ebbe un parto difficoltoso. In un primo momento, i medici pensavano che madre e figlia non sarebbero sopravvissute.\nLa loro visita fu interrotta per la morte del nonno paterno, Ferdinando I, duca di Parma, il 9 ottobre 1802. Nel mese di dicembre del 1802 la famiglia reale torn\u00f2 quindi a Firenze, ma suo padre, il re Ludovico, che soffriva di epilessia ed era spesso malato, mor\u00ec qualche mese pi\u00f9 tardi, il 27 maggio 1803.\nSuo fratello Carlo Ludovico successe al padre nel 1803, sotto la reggenza della madre Maria Luisa. Nel 1807 venne cacciato dal trono dall'esercito di Napoleone, che gli promise in cambio il trono del regno della Lusitania settentrionale (il nord del Portogallo), ma questo progetto non si realizz\u00f2 mai, a causa della rottura tra Napoleone e i Borbone-Spagna nel 1808. Maria Luisa Carlotta, sua madre e il fratello cercarono rifugio in Spagna; arrivarono alla corte di Carlo IV, il 19 febbraio 1808. La Spagna era in agitazione, e meno di tre mesi dopo il loro arrivo, tutti i membri della famiglia reale spagnola furono portati in Francia su ordine di Napoleone, che diede la corona spagnola al fratello Giuseppe. Maria Luisa Carlotta lasci\u00f2 la Spagna con la madre e il fratello, il 2 maggio 1808 per Bayonne e poi Compi\u00e8gne, la residenza che gli era stata assegnata.\nA Maria Luisa era stato promesso il palazzo di Colorno a Parma e un assegno consistente, ma Napoleone non mantenne la sua parola e Maria Luisa Carlotta con la madre e il fratello furono tenuti prigionieri a Nizza. Quando sua madre cerc\u00f2 di fuggire dalla presa di Napoleone, fu arrestata e rinchiusa in un convento a Roma nel mese di agosto del 1811. Ella condivise la prigionia con la madre fino al 1814.\nDopo la caduta di Napoleone, nel 1815, la casata di Borbone-Parma non fu restaurata nel Ducato di Parma, che fu invece affidato a Maria Luigia, moglie di Napoleone. Il 13 marzo 1824 suo fratello Carlo Ludovico, divenne Carlo I, duca di Lucca, egli fu compensato con questo ducato e con la promessa di rientro nella signor\u00eca del Ducato di Parma, Piacenza e Guastalla alla morte di quest'ultima.\nMatrimoni.\nI suoi nonni materni e lo zio Ferdinando VII volevano far sposare Maria Luisa Carlotta, allora quattordicenne, all'Infante Francisco de Paula, il fratello pi\u00f9 giovane di sua madre, questo matrimonio non fu mai celebrato.\nSpos\u00f2 invece Massimiliano (1759-1838), principe ereditario di Sassonia , rimasto vedovo della di lei zia Carolina di Borbone-Parma, a Lucca il 15 novembre 1825 (per procura) e di nuovo a Dresda il 7 novembre 1825. Non ebbe figli suoi ma si occup\u00f2 di quelli di Massimiliano e Carolina, tra i quali i futuri re Federico Augusto II di Sassonia e Giovanni di Sassonia. Massimiliano rinunci\u00f2 ai suoi diritti al trono nel 1830. Egli mor\u00ec nel 1838. Maria Luisa Carlotta trascorse gran parte della sua vita a Vienna, dove era conosciuta per la sua eccentricit\u00e0.\nRimasta vedova nel 1838, si rispos\u00f2 lo stesso anno con Giovanni Francesco De Rossi (1796-1854); di nuovo vedova nel 1854, l'anno successivo spos\u00f2 il conte Giovanni Vimercati (1788-1861), con il quale pass\u00f2 a Roma gli ultimi anni.\nUltimi anni e morte.\nDopo la morte del marito Massimiliano di Sassonia Maria Luisa Carlotta torn\u00f2 a Parma e visse per un breve periodo al Palazzo Reale di Colorno, trascorreva il tempo con le zie Maria Antonia e Maria Carlotta.\nNel 1853 si trasfer\u00ec a Roma con il marito Giovanni Vimercati e rimase in compagnia delle zie Maria Anna, Maria Cristina e Maria Giovanna, con le quali trascorse gli ultimi anni della vita."}
{"id": "1597890", "revid": "767487", "url": "https://it.wikipedia.org/wiki?curid=1597890", "title": "Algoritmo di Sturm", "text": "L'algoritmo di Sturm \u00e8 un algoritmo usato per calcolare il numero di radici reali di un polinomio a coefficienti reali che cadono in un determinato intervallo formula_1.\nAlgoritmo.\nSia formula_2 un polinomio di grado formula_3, definiamo la successione di polinomi\ndove con formula_5 si indica il polinomio resto nella divisione del polinomio formula_6 per il polinomio formula_7.\nIl numero di distinti zeri reali di formula_2 nell'intervallo formula_9, con formula_10 e formula_11, \u00e8 uguale a formula_12, dove formula_13 indica il numero di volte che gli elementi della successione formula_14 cambiano di segno, ignorando gli zeri.\nDimostrazione.\nLa successione formula_15 \u00e8 una sequenza di Sturm, abbiamo che\nformula_16\ndove formula_17 \u00e8 uno zero reale di formula_2 con molteplicit\u00e0 formula_19 mentre formula_20 \u00e8 un polinomio senza radici reali. Per cui\nformula_21\nconsiderando che le molteplicit\u00e0 sono tutte positive si ottiene\nformula_22\ndove si \u00e8 usato l'indice di Cauchy, il teorema sulle sequenze di Sturm afferma\nformula_23\nda cui la tesi."}
{"id": "1597892", "revid": "599013", "url": "https://it.wikipedia.org/wiki?curid=1597892", "title": "Cristian Lucchetti", "text": "Caratteristiche tecniche.\n\u00c8 un portiere goleador; nel corso della sua carriera ha segnato pi\u00f9 di 10 gol.\nCarriera.\nLucchetti inizia nella squadra del suo paese, il Luj\u00e1n de Cujo, per poi passare al Banfield nel 1996 rimanendoci fino al 2002; brevi parentesi nel Santos Laguna e nel Racing Club, prima di tornare al Banfield, squadra di cui \u00e8 anche il rigorista, realizzando in tutto 17 gol fino ad ora.\nDopo un prestito al Boca Juniors \u00e8 nuovamente tornato al Banfield nel 2011."}
{"id": "1597895", "revid": "309289", "url": "https://it.wikipedia.org/wiki?curid=1597895", "title": "Ko\u010de\u010dum", "text": "Il Ko\u010de\u010dum () \u00e8 un fiume della Russia siberiana centrale (Territorio di Krasnojarsk), affluente di destra della Tunguska Inferiore.\nNasce dal versante sudorientale dell'altopiano Putorana; scorre con direzione piuttosto uniforme verso sud-sudest in una valle piuttosto profonda, drenando la parte centrorientale dell'altopiano Syverma; alcune decine di chilometri prima della foce piega bruscamente verso occidente, quindi riceve dalla destra il Temben\u010di e compie un'altra svolta importante in direzione sud prima di confluire nella Tunguska Inferiore nei pressi della cittadina di Tura. Oltre al Temben\u010di, altri affluenti di rilievo sono \u0116mben\u010dim\u0117 da destra e Turu da sinistra.\nIl clima molto rigido causa lunghi periodi di congelamento delle acque (ottobre-maggio); lungo il suo corso non ci sono centri abitati di qualche rilievo."}
{"id": "1597896", "revid": "287204", "url": "https://it.wikipedia.org/wiki?curid=1597896", "title": "Kocecum", "text": ""}
{"id": "1597898", "revid": "80339", "url": "https://it.wikipedia.org/wiki?curid=1597898", "title": "Kochechum", "text": ""}
{"id": "1597900", "revid": "123490119", "url": "https://it.wikipedia.org/wiki?curid=1597900", "title": "Maria Ludovica d'Austria-Este", "text": "Biografia.\nFormazione.\nLa formazione della piccola Maria Ludovica ebbe luogo sotto l'influenza della severa etichetta della nonna, Maria Teresa, che aveva anche combinato il matrimonio dei suoi genitori. La giovinetta visse dapprima in Milano e poi nella Villa Reale a Monza, che il padre, divenuto Governatore di Milano nel 1771, aveva fatto costruire nel 1777, prendendo a modello il castello di Sch\u00f6nbrunn. Ella venne cresciuta dalla madre e da una balia ed educatrice, che era stata inviata a Milano dalla nonna. La giovane crebbe bilingue, ma poich\u00e9 madre ed educatrice parlavano con lei solo in lingua italiana, ella pot\u00e9 poi parlare con il futuro marito solo in uno stentato tedesco.\nFuga da Milano.\nCon la prima campagna d'Italia di Napoleone Bonaparte, Milano venne occupata il 16 maggio 1796 dalle truppe francesi e Maria Ludovica aveva dovuto fuggire con i genitori, prima a Trieste e poi a Wiener Neustadt, ove and\u00f2 ad abitare in un palazzo, che in confronto a quello lombardo cui era abituata, era da considerarsi piuttosto spartano. Fu da allora che la madre le inculc\u00f2 l'odio per Napoleone, che dur\u00f2 in lei tutta la vita.\nNel 1803 Ludovica si trasfer\u00ec con la famiglia a Vienna, andando ad abitare nel palazzo Dietrichstein Ulfeld, sulla \"Minoritenplatz\", e dove nel 1806 il padre, che non aveva pi\u00f9 potuto rientrare in Milano, mor\u00ec.\nDella madre e di Ludovica si prese cura l'imperatore d'Austria Francesco I d'Austria, cugino di Maria Ludovica.\nMatrimonio.\nFrancesco I rimase vedovo della seconda moglie Maria Teresa di Borbone-Napoli nell'aprile del 1807 e pens\u00f2 subito di risposarsi. La sua scelta cadde all'interno della sua famiglia e precisamente sulla cugina Maria Ludovica. Il 6 gennaio 1808 vennero celebrate le nozze.\nAmica della neoimperatrice era la secondogenita di Francesco Maria Luisa d'Asburgo-Lorena, che aveva solo quattro anni meno della matrigna.\nFuga da Vienna.\nLe truppe di Napoleone minacciarono anche Vienna, tanto che la famiglia imperiale dovette fuggire il 4 maggio 1809: il 12 maggio i francesi entrarono a Vienna. L'imperatore port\u00f2 i famigliari in Ungheria, a Buda, dove per\u00f2 non erano del tutto al sicuro. Cos\u00ec Maria Ludovica e gli altri si spinsero pi\u00f9 a est, a Eger. La pace imposta agli austriaci cost\u00f2 la perdita di ingenti territori e il matrimonio di Maria Luigia con Napoleone.\nMaria Ludovica, che per la figliastra era stata un'amica e quasi una madre, si oppose a questa decisione ma senza successo dato che l'Austria non era nella condizione di poter rifiutare l'offerta dell'imperatore francese. Maria Ludovica avrebbe inoltre voluto che la figliastra sposasse suo fratello Francesco, futuro duca di Modena e Reggio.\nMatrigna e figliastra poterono di nuovo riabbracciarsi il 21 maggio 1814 a Sieghartskirchen, vicino a Vienna, allorch\u00e9 Maria Luisa fece ritorno, col figlio avuto da Napoleone, in Francia. La definitiva caduta del generale a Waterloo il 18 giugno 1815 segn\u00f2 la fine delle preoccupazioni degli Asburgo e di Maria Ludovica, la cui vita era stata segnata, si pu\u00f2 dire, dalla politica espansionistica di Napoleone.\nMorte.\nIl matrimonio tra Francesco e la terza moglie fu destinato a non essere coronato dalla nascita di altri figli. Maria Ludovica soffriva di una malattia polmonare, forse tubercolosi, che le fece intraprendere dapprima un trasferimento nel clima pi\u00f9 mite di Bolzano, nell'ottobre-novembre del 1815, e la condusse poi alla morte alla giovane et\u00e0 di 28 anni, nel palazzo Canossa di Verona il 7 aprile 1816, domenica delle Palme.\n\u00c8 sepolta nella Cripta Imperiale di Vienna.\nDopo esser rimasto vedovo per la terza volta, l'imperatore austriaco Francesco cerc\u00f2 una nuova moglie e sette mesi pi\u00f9 tardi spos\u00f2 la principessa Carolina Augusta di Baviera.\nEredit\u00e0.\nMonumenti a Maria Ludovica.\nUna grande lapide marmorea che menziona la sua visita con l'imperatore nel 1816 si trova nel Duomo di Monza. \nUn grande monumento in bronzo raffigurante lei al centro e l'arciduca Giuseppe d'Asburgo-Lorena, Palatino d'Ungheria e J\u00e1nos Buttler sui lati fu inaugurato nel 1901 presso l'Accademia Militare Reale Ungherese Ludovica."}
{"id": "1597903", "revid": "842", "url": "https://it.wikipedia.org/wiki?curid=1597903", "title": "Outcast (gioco)", "text": ""}
{"id": "1597905", "revid": "112147474", "url": "https://it.wikipedia.org/wiki?curid=1597905", "title": "Bugnate", "text": "Bugnate \u00e8 una frazione del comune di Gozzano, situata sulle colline e sud ovest del lago d'Orta.\nBugnate, che viene citata la prima volta in un documento del 10 marzo 1047, nel medioevo fece parte della pieve di Gozzano, fino al 1568 quando fu eretta in parrocchia indipendente dal vescovo di Novara il cardinale Serbelloni.\nLa chiesa dedicata alla Beata Vergine Maria fu consacrata nel 1601.\nA monte della frazione, sulla sommit\u00e0 di un colle dal quale si gode un vasto panorama sul lago d'Orta, sorge la cappella della Madonna della Guardia, edificata nel XVIII secolo. Il 1\u00ba settembre del 1907 il re Vittorio Emanuele III da questo colle osserv\u00f2 il territorio per progettare le Grandi Manovre, opera militare per difendersi da possibili attacchi nemici da nord, e finalizzata con la costruzione della Linea Cadorna.\nNel 1928 il comune autonomo di Bugnate fu aggregato a quello di Gozzano, diventandone una sua frazione ."}
{"id": "1597906", "revid": "93092732", "url": "https://it.wikipedia.org/wiki?curid=1597906", "title": "Un'altra me", "text": "Un'altra me \u00e8 il settimo album della cantante italiana Syria. \u00c8 stato pubblicato l'8 febbraio 2008 dall'etichetta discografica Epic.\nIl disco.\nPer questo settimo album Syria ha goduto di una maggiore libert\u00e0 artistica rispetto ai precedenti album.\nHa scelto di interpretare undici canzoni di gruppi come Mambassa, Perturbazione, Deasonika; ma anche di band ancora pi\u00f9 underground come Marta sui Tubi e Valentina Dorme.\nInoltre questo disco contiene l'inedito di Sergio Endrigo \"Momenti\", il quale era stato proposto da Syria per partecipare al Festival di Sanremo 2008 ma che era stata scartata alle selezioni.\nLa produzione \u00e8 stata affidata a Cesare Malfatti (dei La Crus).\nNella Deluxe Edition del disco \u00e8 inclusa una traccia scritta da Gigi Giancursi dei Perturbazione chiamata \"Prima che far\u00e0 mattino\".\nSono stati realizzati due videoclip collegati fra di loro: uno per \"La distanza\" diretto da Romana Meggiolaro ed uno per \"Canzone d'odio\" diretto da Cosimo Alem\u00e0. In due video vedono protagoniste due versioni di Syria, rispettivamente una pi\u00f9 fragile e romantica ed una pi\u00f9 forte e risoluta, che s'inseguono e si cercano a vicenda.\nTracce.\nDopo il titolo \u00e8 indicata fra parentesi \"()\" l'artista originale della canzone."}
{"id": "1597908", "revid": "177966", "url": "https://it.wikipedia.org/wiki?curid=1597908", "title": "Ponte romano di Cesare sul Reno", "text": ""}
{"id": "1597909", "revid": "465169", "url": "https://it.wikipedia.org/wiki?curid=1597909", "title": "Like You'll Never See Me Again", "text": "Like You'll Never See Me Again \u00e8 il secondo singolo estratto dal terzo studio album di Alicia Keys, \"As I Am\".\nAlicia \u00e8 sia autrice che produttrice della canzone, coadiuvata dai Kerry Brothers.\nIl singolo \u00e8 uscito negli Stati Uniti nel novembre 2007, ma \u00e8 arrivato in Europa solo nel 2008, dopo l'enorme successo ottenuto dal precedente \"No One\".\nLa canzone \u00e8 stata dichiarata il singolo R&amp;B di maggior successo nel 2008 in America dalla classifica Billboard.\nSignificato del brano.\nIl testo della canzone consiste in una sorta di invito a chi si ama, in cui lo si esorta ad amare sempre come se fosse l'ultima volta. La traduzione del titolo \u00e8 infatti \"Come se non mi vedessi mai pi\u00f9\". Il testo \u00e8 stato pi\u00f9 volte paragonato ad un testo di Prince.\nVideo.\nNel video di \"Like You'll Never See Me Again\", diretto da Diane Martel, fa un cameo il rapper Common (con cui la Keys aveva precedentemente lavorato nel film \"Smokin' Aces\"), nel ruolo dell'oggetto delle attenzioni della cantante che, nella storia del video, rimane gravemente ferito in un incidente di moto. La storia viene raccontata al contrario, e lo spettatore unisce tutti i pezzi comprendendo il significato solo alla fine."}
{"id": "1597926", "revid": "767487", "url": "https://it.wikipedia.org/wiki?curid=1597926", "title": "Georg M\u00f6nch", "text": "Nato a Praga da genitori russi, inizia la sua formazione in Paraguay e in Argentina, per poi continuarla in Italia con Remy Principe, e in Francia con Henryk Szeryng.\nHa debuttato giovanissimo a Buenos Aires con Juan Jos\u00e9 Castro e poi in Italia con Bruno Maderna e negli Stati Uniti con Lukas Foss. Nella sua carriera \u00e8 stato spesso invitato in veste di solista collaborando con il Maggio Musicale Fiorentino, la Biennale di Venezia, il Berliner Festwochen, l'Holland Festival, il Teatro alla Scala l'Accademia di Santa Cecilia e le varie sedi RAI.\nDal suo debutto \u00e8 stato un appassionato interprete oltre che del repertorio tradizionale anche della musica del XX secolo, dall'avanguardia storica fino alle pi\u00f9 recenti composizioni di autori contemporanei, eseguendo molte prime esecuzioni ed incisioni discografiche di musica contemporanea. Hanno scritto appositamente per lui anche Elliot Carter ed Aldo Clementi.\nNella sua carriera \u00e8 stato diretto da direttori del calibro di Bruno Maderna, Lukas Foss, Juan Jos\u00e8 Castro, Milan Horvath, Richard Dufallo, Marcello Panni, Michael Gielen e Stefan Reck. \nM\u00f6nch suona un violino Guarneri del Ges\u00f9 del 1739.\nIl suo repertorio spazia da Bach ai contemporanei. Per la Fonit Cetra ha inciso la prima registrazione dei \"6 Capricci\" per violino solo di Salvatore Sciarrino.\nPer il marchio \"Etcetera\" ha realizzato con Massimiliano Damerini l'opera integrale delle musiche per violino e pianoforte e la sonata per violino solo di B\u00e9la Bart\u00f3k.\nDiversi compositori fra i quali si ricordano Elliot Carter e Aldo Clementi, gli hanno dedicato delle composizioni, delle quali \u00e8 stato il primo esecutore."}
{"id": "1597927", "revid": "74779818", "url": "https://it.wikipedia.org/wiki?curid=1597927", "title": "Domenica stadio", "text": ""}
{"id": "1597928", "revid": "765341", "url": "https://it.wikipedia.org/wiki?curid=1597928", "title": "Unione Sportiva Bellagina", "text": "L'Unione Sportiva Bellagina \u00e8 l'unica societ\u00e0 polisportiva di Bellagio, in provincia di Como. \u00c8 stata fondata il 14 giugno 1908. Nel 1988 alla societ\u00e0 \u00e8 stata conferita la Stella d'oro al Merito Sportivo.\nIl canottaggio, praticato a San Giovanni presso la Canottieri Bellagio, ha assicurato con le sue varie discipline i maggiori successi alla polisportiva. Vi \u00e8 inoltre una squadra di calcio, con una formazione maggiore che dal 1946 disputa campionati dilettantistici lombardi e alcune formazioni giovanili.\nSezione canottaggio.\nNel canottaggio, diversi atleti della societ\u00e0 sono divenuti campioni del mondo:\nSezione calcio.\nL'attivit\u00e0 calcistica inizi\u00f2 nel 1919 quando, sotto la presidenza di Oreste Sampietro, la societ\u00e0 acquist\u00f2 il suo primo campo di calcio vicino alle Scuole Comunali allora in fase di costruzione. Il campo non era di dimensioni tali da poter permettere l'affiliazione alla F.I.G.C. e per molti anni la squadra disput\u00f2 solo gare amichevoli con societ\u00e0 in ambito U.L.I.C..\nFu solo in seguito, nel 1945 grazie al presidente Ambrogio Bifolco gi\u00e0 segretario e cassiere dal 1908, che si trovarono i fondi per l'acquisto di un campo regolamentare e la Bellagina si iscrisse ai campionati regionali. Con l'occasione venne acquistata una muta di maglie da rugby a righe orizzontali nere e gialle, pantaloncini neri e calzettoni giallo-neri, che divent\u00f2 la divisa ufficiale della societ\u00e0.\nSino al 1958-1959 la squadra ha disputato i campionati lombardi di prima e seconda divisione. In seguito, sino al 2003-2004, ha partecipato sempre alla seconda e terza categoria, con l'eccezione del campionato 1987-1988 nel quale fece il proprio esordio in prima categoria.\nNella stagione 2004-2005, vince il campionato di Seconda Categoria e sale in Prima Categoria, dove rimane per 2 stagioni. Dopo la retrocessione (2006/2007), l'anno dopo (2007/2008), i gialloneri conquistano di nuovo la Prima Categoria, tramite i play-off, rimanendoci per 2 stagioni. Dal 2011/2012 gioca il campionato di Seconda Categoria. Dopo 9 anni, nella stagione 2019/2020, conquista di nuovo il campionato di Seconda categoria girone H salendo in Prima categoria girone D.\nDal 2005 la societ\u00e0 \u00e8 stata denominata Unione Sportiva Bellagina Associazione Dilettantistica. L'attuale impianto casalingo \u00e8 lo stadio \"Generale Carlo Mont\u00f9\" di Bellagio, con circa 1000 posti.\nTra i calciatori distintisi nella storia della compagine bellagina vi sono Eugenio Bruschini e Glauco Gilardoni."}
{"id": "1597937", "revid": "729019", "url": "https://it.wikipedia.org/wiki?curid=1597937", "title": "Miniere toscane", "text": "La Toscana presentava un ventaglio di miniere attive veramente esteso. Dobbiamo considerare che la principale azienda che di fatto ha monopolizzato l'attivit\u00e0 estrattiva in Italia, ossia la Montecatini, aveva la sede proprio in provincia di Pisa, in Montecatini Val di Cecina, che nel 1966 diventer\u00e0 Montedison.\nLe miniere di ferro della sezione orientale dell'Isola d'Elba, note e coltivate ininterrottamente fin dall'et\u00e0\ndegli antichi liguri, greci ed etruschi, assicuravano la grande maggioranza della produzione italiana e avevano contribuito in maniera decisiva alla localizzazione di due impianti siderurgici, quello di Portoferraio e quello di Piombino.\nTutta o gran parte della pirite prodotta in Italia era ricavata dalle Colline Metallifere meridionali e dalle colline\ngrossetane. In particolar modo l'attivit\u00e0 estrattiva della miniera di Gavorrano, col complesso locale dell'omonimo comune, a cui si sommavano le strutture di Ravi e di Rigoloccio, hanno rappresentato, fino all'inizio degli anni 80, una fonte importante di lavoro per la popolazione locale. Nella localit\u00e0 di Ribolla si \u00e8 estratto carbon-fossile per buona parte del XX secolo; qui il 4 maggio 1954 si ebbe uno degli incidenti minerari italiani pi\u00f9 gravi, con la morte di 43 persone.\nIl cinabro del Monte Amiata assicurava addirittura all'Italia il primo posto nel mondo per la produzione di mercurio.\nMet\u00e0 del salgemma italiano proveniva dai giacimenti della Val di Cecina.\nDa millenni, dalle Alpi Apuane, si estrae marmo bianco, il marmo di Carrara, con un'attivit\u00e0 che ricopre circa il 90% della produzione mondiale di marmo, offrendo un prodotto tipico che \u00e8 il marmo bianco di Carrara."}
{"id": "1597949", "revid": "236861", "url": "https://it.wikipedia.org/wiki?curid=1597949", "title": "U. S. Bellagina", "text": ""}
{"id": "1597950", "revid": "236861", "url": "https://it.wikipedia.org/wiki?curid=1597950", "title": "Bellagina", "text": ""}
{"id": "1597970", "revid": "244212", "url": "https://it.wikipedia.org/wiki?curid=1597970", "title": "Conservatorio Torlonia", "text": "Il conservatorio Torlonia si trovava a Roma in salita Sant'Onofrio, la ripida salita che collega la Via della Lungara alla chiesa di Sant'Onofrio al Gianicolo. Era un istituto di carit\u00e0 per fanciulle povere e orfane.\nStoria.\nNacque come Istituto del Sacro Cuore di Ges\u00f9 a Sant'Onofrio ad opera di Elisabetta Cozzoli, madre del venerabile servo di Dio padre Emmanuele Ribera (1811-1874) e discepola di san Vincenzo Pallotti. \nCominci\u00f2 a funzionare nel novembre del 1839 ospitando 32 fanciulle dai 7 ai 12 anni assistite da una priora e da una maestra pagate dal commendatore Carlo Torlonia.\nNel 1841 fu rifondato da Carlo Torlonia (1798-1848) prendendo il nome \"conservatorio Torlonia\" e alla sua morte fu ampliato da suo fratello Alessandro (1800-1886) che ne era proprietario e che lo mantenne interamente a sue spese.\nL'Istituto aveva per scopo di alimentare ed educare gratuitamente un certo numero di giovanette orfane di entrambi i genitori e accoglieva ogni giorno un numero molto pi\u00f9 grande di esterne a cui veniva impartita una istruzione religiosa e domestica insieme a qualche piccolo alimento. Fungeva anche da casa di ricovero per un certo numero di anziane senza mezzi di sussistenza.\nL'Istituto era posto sotto la direzione delle figlie della carit\u00e0 di San Vincenzo de' Paoli le quali facevano visite gratuite a domicilio ai poveri delle parrocchie di Chiesa di San Pietro in carcere, Santo Spirito, e di Santa Maria in Transpontina. \nEra stata istituita a questo scopo una speciale farmacia nel conservatorio stesso ove si dispensavano gratis le medicine.\nNella seconda met\u00e0 dell'800 l'Istituto fu affidato alle cure di Suor Paola Frassinetti (1809-1882) fondatrice della Congregazione di Santa Dorotea beatificata l'8 giugno del 1930 e canonizzata nel 1984.\nSuor Giuditta Vannini (1859-1911), cofondatrice delle figlie di San Camillo insieme a Padre Luigi Tezza (1841-1923), fu ospite della Conservatoria Torlonia dal 1866 al 1880. Fu proclamata Beata il 16 ottobre 1994 e canonizzata nel 2019. \nIl principe Alessandro Torlonia vi istitu\u00ec nel 1860 anche una sezione speciale per la cura delle malattie degli occhi che mise sotto la direzione del professore di chirurgia Costanzo Mazzoni (1823-1885) illustre clinico chirurgo dell'Universit\u00e0 \"La Sapienza\" di Roma.\nLe sole condizioni per l'ammissione erano, la fede del parroco attestante la povert\u00e0 dell'infermo e l'attestato del professore direttore dello stabilimento enunciante la qualit\u00e0 della malattia. Adempiuto a tali condizioni, potr\u00e0 la persona affetta dalla malattia degli occhi, essere ricevuta dalla superiora dello stabilimento, e rimanervi sotto cura fino alla perfetta guarigione. L'esercizio di questa nuova caritatevole istituzione \u00e8 incominciato col primo gennaio del 1860.\nNel Conservatorio Torlonia mor\u00ec, a 19 anni d'et\u00e0, il 22 novembre 1875 Giovanna Carolina secondogenita del Principe Alessandro Raffaele Torlonia; il complesso ha funzionato fino agli anni settanta del secolo scorso.\nAlla fine del XX secolo la struttura fu venduta dai Torlonia e destinata a grande albergo. I lavori di ristrutturazione durarono oltre un decennio, rallentati anche da ritrovamenti archeologici (oggi in parte esposti nell'hotel). Dal 2012 vi \u00e8 stato aperto un Gran Meli\u00e1 Rome, vastissimo, panoramicissimo e discreto, con accesso da via del Gianicolo, di fronte alla Pontificia universit\u00e0 urbaniana."}
{"id": "1597977", "revid": "76963", "url": "https://it.wikipedia.org/wiki?curid=1597977", "title": "Nobu Matsuhisa", "text": "Suo padre mor\u00ec in un incidente stradale quando aveva 7 anni.\nHa lavorato in diversi film, assumendo ruoli pi\u00f9 o meno di rilievo. Il ruolo pi\u00f9 famoso \u00e8 quello del senatore giapponese in \"Casin\u00f2\" di Martin Scorsese (1995). Dopo la collaborazione con Robert De Niro in \"Casin\u00f2\", apr\u00ec con lui una catena di ristoranti di sushi a Los Angeles.\n\u00c8 sposato ed ha due figlie."}
{"id": "1597978", "revid": "6923", "url": "https://it.wikipedia.org/wiki?curid=1597978", "title": "Virgin Electronics", "text": ""}
{"id": "1597979", "revid": "35707", "url": "https://it.wikipedia.org/wiki?curid=1597979", "title": "Sonia Petrova", "text": ""}
{"id": "1597985", "revid": "198277", "url": "https://it.wikipedia.org/wiki?curid=1597985", "title": "Daniele Orsato", "text": "\u00c8 stato eletto miglior arbitro al mondo dall'IFFHS nel 2020.\nCarriera.\nAnni 2000.\nCresce a Recoaro Terme, dove inizia ad avvicinarsi al mondo del calcio nella realt\u00e0 dell'oratorio.\nDopo un'esperienza come allenatore delle locali squadre di pulcini inizia la carriera arbitrale a 17 anni presso la sezione AIA di Schio a cui tuttora appartiene. Viene promosso alla C.A.N. C nel 2002, per decisione del dirigente arbitrale Claudio Pieri.\nIn tutto accumula 69 presenze in Serie C1, comprese le finali play-off - e -, e a cui bisogna aggiungere le finali play-off della Serie C2 tra Sangiovannese e e quella tra e .\nNel 2006 viene promosso alla CAN A-B, ancora una volta selezionato dal suo mentore, l'ex arbitro ligure Claudio Pieri.\nIn Serie A ha esordito il 17 dicembre 2006 in - (1-1), dirigendo poi altre due gare nella massima serie e numerose altre nella serie B.\nA partire dalla stagione 2007-2008 \u00e8 stato selezionato come quarto ufficiale dall'UEFA per alcune partite di Champions League, confermando cos\u00ec di essere uno fra i pi\u00f9 promettenti giovani arbitri italiani.\nIl 1\u00ba gennaio 2010 viene inserito nelle liste FIFA.\nAnni 2010.\nIl 3 luglio 2010, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. A.\nIn campo internazionale, nell'ottobre 2010 fa il suo esordio in una sfida tra nazionali maggiori, dirigendo Armenia-Slovacchia, gara valida per le qualificazioni ad Euro 2012.\nIl 20 ottobre 2011 esordisce nella fase a gironi dell'Europa League, dirigendo il match Bruges e Birmingham.\nNel maggio 2012, su invito della federcalcio rumena, dirige la finale di Coppa di Romania disputatasi nell'occasione tra Rapid Bucarest e Dinamo Bucarest allo Stadionul Na\u021bional.\nNel settembre 2012 \u00e8 designato dall'UEFA per una partita della fase a gironi della Champions League: si tratta dell'esordio assoluto per il fischietto veneto. Nell'occasione, dirige un match tra i croati della Dinamo Zagabria e i portoghesi del Porto. Altro impegno a dicembre tra Manchester United e CFR Cluj.\nNel febbraio 2013 fa il suo esordio nella fase ad eliminazione diretta dell'Europa League, dirigendo il match di andata dei sedicesimi di finale tra i cechi dello Sparta Praga e gli inglesi del Chelsea. Al termine della stagione 2012-2013 viene designato per arbitrare la finale di Coppa Italia in programma all'Olimpico il 26 maggio 2013, tra Roma e Lazio assieme agli assistenti Di Liberatore e Tonolini, al quarto ufficiale Paolo Silvio Mazzoleni e gli arbitri di porta Luca Banti e Antonio Damato.\nNel febbraio 2014 viene designato per dirigere la finale della 66\u00aa edizione della Coppa Carnevale, nell'occasione disputatasi tra ed .\nNel maggio 2014 viene designato per la seconda volta di fila per la finale di Coppa Italia in programma all'Olimpico il 3 maggio 2014, tra e assieme agli assistenti Di Liberatore e Padovan, al quarto ufficiale Davide Massa e gli arbitri di porta Paolo Valeri e Daniele Doveri.\nRitorna a dirigere gare in Europa il 21 agosto 2014 in occasione dell'ultimo turno qualificativo di Europa League, gara di andata, tra i romeni del Petrolul Ploie\u0219ti e i croati della . Sempre nell'ambito di questa coppa, dirige ad Atene il 18 settembre il primo incontro della fase a gruppi tra il e la .\nIl 10 ottobre 2014 debutta nelle qualificazioni per il Campionato d'Europa per Nazioni 2016 dirigendo a Nicosia la gara tra Cipro e Israele.\nArriva il primo impegno stagionale in Champions League il 5 novembre 2014: sua la direzione tra gli sloveni del Maribor e gli inglesi del Chelsea. Sempre nella principale coppa europea arriva il secondo impegno: il 10 dicembre dirige la gara tra Athletic Bilbao e i bielorussi del Bate Borisov. Le due squadre sono eliminate dal prosieguo della Champions League ma lottano per un posto in Europa League.\nDopo la pausa invernale, impegno in Europa League il 12 marzo 2015: gli viene affidata - nell'ambito degli ottavi di finale - la gara d'andata del derby spagnolo tra il e il .\nNel marzo 2015 viene resa nota dalla FIFA la sua convocazione al Mondiale Under 20, in programma tra maggio e giugno 2015 in Nuova Zelanda. Si tratta della prima convocazione in un torneo FIFA per il fischietto veneto. Sempre coadiuvato dagli assistenti arbitrali Mauro Tonolini e Lorenzo Manganelli, dopo l'iniziale impegno del 1\u00ba giugno a New Plymouth dove ha diretto l'incontro tra il Brasile e la Nigeria, vinto dai sudamericani per 4 a 2, il 5 giugno ha visto in programma la sua seconda direzione: ad Auckland \u00e8 stato di scena in Panama-Ghana (0-1). A coronamento delle ottime prestazioni viene designato per la semifinale in programma a Christchurch il 17 giugno tra il Brasile e il Senegal (5-0).\nNel maggio 2015 viene designato per la terza volta di fila per la finale di Coppa Italia in programma all'Olimpico il 20 maggio 2015, tra e Lazio assieme agli assistenti Faverani e Stefani, al quarto ufficiale Paolo Tagliavento e gli arbitri di porta Luca Banti e Paolo Silvio Mazzoleni.\nDal 1\u00ba luglio 2015 fa parte della categoria ELITE degli arbitri UEFA.\nViene designato per dirigere ad Atene il 20 agosto successivo la gara di andata dei play-off di Europa League tra i greci dell' e i turchi del .\nNell'ambito della prima giornata dei gironi di Europa League, il 17 settembre 2015 dirige la gara del gruppo L tra il Partizan Belgrado e l'AZ Alkmaar.\nSeconda esperienza nelle qualificazioni per Euro 2016 il 9 ottobre 2015: viene designato per la gara di Podgorica, valida per il gruppo G, tra i padroni di casa del Montenegro e l'Austria.\nDebutto stagionale in Champions League mercoled\u00ec 4 novembre 2015: affidata a lui la gara del quarto turno della fase a gironi (gruppo H) tra il KAA Gent e il Valencia. Nuovo impegno nella pi\u00f9 importante coppa europea marted\u00ec 8 dicembre: per il gruppo A gli \u00e8 stata affidata la partita tra il e il .\nDopo la pausa invernale, subito un severo impegno in Champions League mercoled\u00ec 24 febbraio 2016. \u00c8 di scena per la direzione della gara d'andata degli ottavi di finale tra il e l'Atl\u00e9tico Madrid: avr\u00e0 con s\u00e9 gli assistenti di linea Manganelli e Di Fiore e gli assistenti di porta Paolo Valeri e Daniele Doveri.\nRitorno in Europa League gioved\u00ec 17 marzo. Allo stadio \"Mestalla\" di Valencia dirige la gara di ritorno degli ottavi di finale tra i locali e i baschi dell'Athletic Bilbao, vincitori all'andata per 1 a 0. Come assistenti di linea vi furono Cariolato e Manganelli e, come assistenti di porta, confermata la coppia Valeri - Doveri.\nIl 25 maggio 2016 subentra, in qualit\u00e0 di arbitro addizionale, nella squadra arbitrale di Nicola Rizzoli selezionata per Euro 2016. Ci\u00f2 accade a seguito dell'esclusione dell'arbitro precedentemente selezionato, il toscano Luca Banti, che decide di rinunciare all'incarico per sopraggiunti motivi attinenti alla sfera personale.\nIl 4 aprile 2017 viene resa nota dalla FIFA la sua convocazione in qualit\u00e0 di VAR al Mondiale Under 20, in programma tra maggio e giugno 2017 in Corea del Sud.\nIl 12 aprile 2017 dirige Borussia Dortmund-Monaco, suo primo quarto di finale di Champions League.\nNel novembre 2017 \u00e8 designato dalla FIFA per dirigere l'andata dello spareggio intercontinentale tra Honduras e Australia, valido per l'accesso ai mondiali di Russia 2018, ai quali partecipa ufficialmente in qualit\u00e0 di VAR.\nIl 28 aprile 2018 dirige il derby d'Italia tra Inter e Juventus.\nL'11 novembre 2018, in occasione dell'incontro Chievo-Bologna, dirige la sua 200\u00aa partita in Serie A.\nIl 29 maggio 2019 ricopre il ruolo di quarto ufficiale nella finale di Europa League tra Chelsea e Arsenal, arbitrata da Gianluca Rocchi allo Stadio olimpico di Baku.\nA luglio 2019 viene riconosciuto dall'AIA il premio Stefano Farina, per essere stato il migliore arbitro della CAN A della stagione 2020/2021.\nAnni 2020.\nIl 24 giugno 2020 dirige Atalanta-Lazio, la sua 226\u00aa in Serie A, agganciando Luigi Agnolin al primo posto nella classifica delle gare dirette nella massima serie da un arbitro veneto.\nIl 23 agosto 2020 dirige la finale di Champions League tra e . Si tratta dell'ottavo italiano chiamato a dirigere la finale della massima competizione continentale.\nIl 1\u00ba settembre 2020 viene inserito nell'organico della CAN A-B, nata dall\u2019accorpamento di CAN A e CAN B: diriger\u00e0 sia in Serie A che in Serie B. Nella stagione 2020-2021 viene designato in 15 partite del massimo campionato e per 1 (Monza-SPAL, primo match stagionale) in cadetteria.\nIl 4 dicembre seguente viene scelto dall'IFFHS, come miglior arbitro al mondo per l'anno 2020 nella sezione maschile.\nIl 21 aprile 2021, a 45 anni, viene selezionato ufficialmente dalla UEFA per il , originariamente previsto per l'anno precedente ma posticipato a causa della pandemia di COVID-19: si tratta del primo torneo per nazionali maggiori al quale partecipa come arbitro effettivo.\nIl 5 maggio seguente dirige la sua prima semifinale di Champions League, nell'occasione il match di ritorno tra Chelsea e Real Madrid.\nIl successivo 25 maggio viene designato per dirigere la finale di ritorno dei play-off di Serie B tra Venezia e Cittadella, con la stessa squadra arbitrale degli europei del mese successivo.\nA Euro 2020 dirige inizialmente due gare della fase a gironi, Inghilterra-Croazia del 13 giugno e Spagna-Polonia del 19 giugno; successivamente \u00e8 designato per l'ottavo di finale Svezia-Ucraina del 29 giugno.\nIl 12 luglio 2021 viene nuovamente insignito dall'AIA del premio Stefano Farina, per essere stato l'arbitro della CAN A-B meglio classificato nella graduatoria di merito della stagione 2020/2021."}
{"id": "1597988", "revid": "240800", "url": "https://it.wikipedia.org/wiki?curid=1597988", "title": "Inquinamento marino", "text": ""}
{"id": "1597993", "revid": "446353", "url": "https://it.wikipedia.org/wiki?curid=1597993", "title": "Henri de La Rochejaquelein", "text": "Biografia.\nNacque a Ch\u00e2teau de la Durbelli\u00e8re, vicino a Ch\u00e2tillon-sur-S\u00e8vre, e frequent\u00f2 la scuola militare di Sor\u00e8ze. Ufficiale della guardia costituzionale del re Luigi XVI, la rivoluzione francese scoppi\u00f2 quando lui aveva sedici anni: scelse di non seguire la famiglia che stava emigrando fuori dalla Francia perch\u00e9 credeva di poter difendere il palazzo delle Tuileries, quando questo venne attaccato il 10 agosto 1792.\nTornato nella sua regione dopo la sconfitta, ricevette la chiamata alle armi dovuta all'introduzione della leva obbligatoria che la neonata repubblica adott\u00f2 per far fronte alle cosiddette guerre rivoluzionarie francesi, ma disert\u00f2 e si un\u00ec all'amico e cugino Louis Marie de Lescure che nel Poitou, la sua regione, stava radunando degli insorti realisti.\nPrese parte alle guerre di Vandea scoppiate il 13 marzo 1793: alla testa di qualche migliaio di contadini vandeani ottenne la sua prima vittoria sull'esercito repubblicano il 13 aprile successivo a Les Aubiers, e prima della battaglia incit\u00f2 i suoi uomini con una frase divenuta poi famosa:\nIl 20 ottobre fu scelto come \"Generalissimo\" dell'esercito cattolico e reale sostituendo Maurice d'Elb\u00e9e, rimasto gravemente ferito nella seconda battaglia di Cholet a cui lo stesso La Rochejaquelein aveva preso parte.\nTuttavia il suo coraggio non compens\u00f2 la sua mancanza di esperienza e di abilit\u00e0 strategica: marci\u00f2 su Granville, prese Avranches il 12 novembre, ma non riusc\u00ec a tenere Granville e si ritir\u00f2 ad Angers per attraversare la Loira. Le truppe di Marceau, Kl\u00e9ber e Westermann lo inseguirono, sconfiggendolo una prima volta a Le Mans il 12 dicembre e definitivamente il 23 successivo a Savenay. Riusc\u00ec a portare il resto del suo esercito oltre la Loira e prov\u00f2 a continuare una guerriglia contro i repubblicani.\nIl 4 gennaio si mise in marcia per Nuaill\u00e9, vicino a Cholet (Maine e Loira), per comandare quella che risult\u00f2 essere la sua ultima spedizione. Verso la fine del mese, la guarnigione repubblicana di Cholet era uscita dalla citt\u00e0 per incendiarla e La Rochejaquelein decise allora di attaccarla prima che questa appiccasse il fuoco. L'attacco avvenne il 28 gennaio 1794: circondati dai vandeani molti repubblicani morirono, anche a causa dell'incendio che questi erano riusciti ad appiccare, mentre altri andarono incontro al generalissimo per arrendersi.\nIl generale vide poi due granatieri in fuga, cos\u00ec sal\u00ec a cavallo e, insieme ad altri suoi ufficiali, li insegu\u00ec con lo scopo di catturarli per poi interrogarli. Uno dei due granatieri si ferm\u00f2 nascondendosi dietro un cespuglio, mentre l'altro continuava a scappare in modo da fare da esca: il soldato nascosto punt\u00f2 quindi l'arma su uno dei cavalieri che inseguivano il suo compagno, ma La Rochejaquelein lo vide e si lanci\u00f2 su di lui per bloccarlo; a questo punto il soldato repubblicano, accortosi del generale avversario, gli spar\u00f2 in fronte, uccidendolo sul colpo. Gli altri ufficiali di La Rochejaquelein, che avevano ucciso il granatiere fuggiasco, accortisi che l'altro repubblicano aveva ucciso il loro generale si lanciarono su di lui, massacrandolo.\nIl corpo di La Rochejaquelein fu seppellito nello stesso posto in cui venne raggiunto da un colpo mortale. Affinch\u00e9 il suo cadavere non venisse identificato e non venisse profanato dai repubblicani, come accadde a Bonchamps, il suo amico Jean Nicolas Stofflet gli cambi\u00f2 gli abiti e gli tagli\u00f2 il viso a colpi di sciabola e singhiozzando disse: \u00abho perso ci\u00f2 che avevo pi\u00f9 di caro al mondo\u00bb. Fu riesumato pi\u00f9 tardi dopo che un mezzadro indic\u00f2 il luogo di sepoltura provvisoria, e fu deposto nella chiesa di Saint Aubin di Baubign\u00e9 nella regione delle Deux-S\u00e8vres, insieme ai suoi due fratelli Louis e Auguste du Vergier de La Rochejaquelein."}
{"id": "1597995", "revid": "554814", "url": "https://it.wikipedia.org/wiki?curid=1597995", "title": "Circonferenza circoscritta", "text": "In geometria, una circonferenza circoscritta \u00e8 la circonferenza passante per tutti i vertici di un poligono, se ciclico. Il suo centro si chiama \"circocentro\". Dato che per tre punti non allineati passa una e una sola circonferenza, ogni triangolo ha una sua propria circonferenza circoscritta e in ogni poligono tale circonferenza, se esistente, \u00e8 sempre unica.\nPoligoni ciclici.\nTutti i triangoli, i rettangoli e i poligoni regolari semplici (ovvero i cui lati non si intersecano) sono ciclici; inoltre per questi ultimi il circocentro \u00e8 il loro centro di simmetria rotazionale.\nSi dimostra facilmente che un poligono semplice \u00e8 ciclico se e solo se gli assi dei suoi lati sono concorrenti, cio\u00e8 appartengono ad uno stesso fascio che ha come punto comune il circocentro.\nOsserviamo che si possono considerare ciclici anche poligoni non semplici: un esempio piuttosto noto \u00e8 dato dal pentagramma inscritto in un pentagono regolare.\nQuadrilateri ciclici.\nUn quadrilatero possiede una circonferenza circoscritta se e solo se la somma dei suoi angoli opposti \u00e8 180\u00b0. \nIn questa categoria ricadono quindi tutti i quadrati, i rettangoli e i trapezi isosceli, ovvero quelli i cui lati obliqui siano uguali. Tuttavia esistono altri quadrilateri ciclici che non ricadono in nessuna di queste categorie. Quadrilateri che non sono ciclici includono tutti i rombi che non sono quadrati, cos\u00ec come tutti i trapezi rettangoli.\nPer calcolare l'area di un quadrilatero ciclico a partire dalla lunghezza dei suoi lati si pu\u00f2 usare la formula di Brahmagupta.\nLa disuguaglianza di Tolomeo indica che il prodotto delle diagonali di un quadrilatero ciclico \u00e8 uguale alla somma dei prodotti dei lati opposti."}
{"id": "1597998", "revid": "1573940", "url": "https://it.wikipedia.org/wiki?curid=1597998", "title": "Kukami Monjo", "text": " \u00e8 un'opera composita di carattere storico, mitologico e religioso, originaria del Giappone.\nInsieme ad altre sette opere (o pi\u00f9, a seconda degli elenchi) costituisce il gruppo delle cosiddette storie apocrife del Giappone arcaico, dette in giapponese . Questi testi si considerano apocrifi rispetto alla storiografia tradizionale raccolta nel Kojiki o nel Nihonshoki (\u8a18\u7d00, \"Kiki\") ma si possono definire documenti fittizi (\u507d\u66f8) anche secondo criteri moderni.\nL'opera prende il nome dalla famiglia dei visconti Kuki di Ayabe, che avrebbe trasmesso il testo fin dalla remota antichit\u00e0. Il testo avrebbe avuto una storia avventurosa fino a quando non fin\u00ec sotto la custodia del , dal quale la linea Kuki discenderebbe. In realt\u00e0 alcune parti del testo potrebbero essere relativamente antiche (periodo Tokugawa) ma molti elementi eterogenei, cos\u00ec come riferimenti a figure storiche e religiose di altre culture (No\u00e8, Mos\u00e8, Ges\u00f9) fanno pensare che sia stato abbondantemente rimaneggiato in epoca Meiji da uno o pi\u00f9 autori appartenenti ad un filone religioso locale (Kumano).\nIn maniera non dissimile da altre storie apocrife, il testo contiene narrazioni di eventi antichissimi e antecedenti la formazione dello stato giapponese di Yamato, nonch\u00e9 parti scritte con un sistema grafico del genere , ossia una forma di scrittura genuinamente giapponese che si vorrebbe antecedente all'introduzione di quella cinese nell'arcipelago. Quest'opera ebbe un'influenza significativa su alcuni circoli spiritualisti e conservatori, in special modo sul fondatore della nuova religione giapponese dell'\u014cmotoky\u014d, Deguchi Onisabur\u014d. Il \"Kukami Monjo\" e i suoi propugnatori furono anche oggetto di critiche e di indagini da parte delle istituzioni religiose imperiali a causa della loro eterodossia, prima della seconda guerra mondiale."}
{"id": "1598001", "revid": "145585", "url": "https://it.wikipedia.org/wiki?curid=1598001", "title": "Chiesa di Sant'Efremo Vecchio", "text": ""}
{"id": "1598005", "revid": "145585", "url": "https://it.wikipedia.org/wiki?curid=1598005", "title": "Chiostro di Sant'Efremo Vecchio", "text": ""}
{"id": "1598012", "revid": "1719883", "url": "https://it.wikipedia.org/wiki?curid=1598012", "title": "Tronco celeste", "text": "I tronchi celesti (\u5929\u5e72, \"tiangan\") sono una serie di 10 elementi che appartiene alla cultura cinese ed \u00e8 utilizzata assieme ai rami terrestri (\u5730\u652f) in un sistema di numerazione del tempo che viene detto \"Ganzhi\". I 10 tronchi celesti sono associati allo \"Yin\" e \"Yang\" e ai \"Wu Xing\" (cinque elementi).\nSi ipotizza che la serie dei tronchi celesti sia in rapporto al mito che racconta che erano apparsi nel cielo 10 soli, i quali bruciavano la terra fino a quando l'arciere Yi ne abbatt\u00e9 nove.\nNon si conosce il significato originale degli ideogrammi che rappresentano le due serie di numeri, ma per la forma dei segni e la loro somiglianza ad ideogrammi pi\u00f9 recenti, i Cinesi ipotizzano che essi rappresentino il ciclo di crescita di una pianta, ipotesi ancora da confermare.\nL'associazione dei tronchi celesti con i Wu Xing si ha a partire dal secondo secolo a.C. ed avviene collegando due segni consecutivi allo stesso elemento.\nTavola dei tronchi celesti.\nIn Cina e negli altri paesi dell'Estremo Oriente che li impiegano, i tronchi celesti sono spesso utilizzati alla maniera delle lettere dell'alfabeto romano per indicare, per esempio, le parti in un contratto, o i voti dati dagli insegnanti. Nelle arti marziali cinesi si usano \u7532Jia e \u4e59Yi per indicare le due parti in un esercizio in coppia (Duilian)."}
{"id": "1598016", "revid": "599013", "url": "https://it.wikipedia.org/wiki?curid=1598016", "title": "Davide Torchia", "text": "Carriera.\nHa giocato in Serie A e Serie B con il e in C con Cerretese, , Benevento, , SPAL e Gualdo. Terminata la carriera agonistica \u00e8 rimasto nel mondo del calcio come procuratore."}
{"id": "1598018", "revid": "1745361", "url": "https://it.wikipedia.org/wiki?curid=1598018", "title": "Siderodromofobia", "text": "Con il termine siderodromofobia (dal greco \"\u03c3\u03af\u03b4\u03b7\u03c1\u03bf\u03c2\" - sideros, \"ferro\", \"\u03b4\u03c1\u03cc\u03bc\u03bf\u03c2\" - dromos, \"corsa\" e \u03c6\u03cc\u03b2\u03bf\u03c2 - phobos, \"paura\")\nsi indica una particolare condizione psicofobica del viaggio in treno.\nQuesta fobia pu\u00f2 determinare attacchi di panico ed \u00e8 generalmente associata a disturbi ansiogeni simili a quelli claustrofobici, come tremore, sensazione di mancanza d'aria e tachicardia.\nAlcune forme di siderodromofobia (o \"siderodromomorfofobia\", \"paura delle forme di ferro in movimento\"), manifestatesi tra i passeggeri dei treni delle \"British Railways\" in seguito ai frequenti incidenti ferroviari sulle linee britanniche nella met\u00e0 del XIX secolo, sono state considerate alla base delle prime diagnosi di Disturbo post-traumatico da stress \"ante litteram\" .\nSia Gioachino Rossini che Sigmund Freud soffrivano di questa fobia.."}
{"id": "1598019", "revid": "287204", "url": "https://it.wikipedia.org/wiki?curid=1598019", "title": "De Havilland Gipsy Major", "text": "Il de Havilland Gipsy Major o Gipsy IIIA era un motore aeronautico a 4 cilindri in linea rovesciato raffreddato ad aria prodotto dalla britannica de Havilland Engine Company negli anni trenta. Di fascia di potenza bassa era stato ideato per motorizzare velivoli leggeri e da addestramento tra i quali il famoso de Havilland DH.82 Tiger Moth.\nStoria.\nNel 1927 l'ingegnere britannico Frank Bernard Halford progett\u00f2 un 4 cilindri in linea da sostituire agli ADC Cirrus sul de Havilland DH.60 Moth di pari caratteristiche meccaniche e che dar\u00e0 origine ad una serie di motori che porteranno tutti il nome Gipsy.\nIl Gipsy Major \u00e8 uno sviluppo del terzo motore della serie, il Gipsy III, versione rovesciata del tradizionale motore in linea Gipsy II modificato per poter funzionare con i cilindri rivolti verso il basso al di sotto del basamento. ottenuto aumentando leggermente l'alesaggio da 4,5 in (114 mm) a 4,65 in (118 mm).\nLa sua produzione, iniziata nel 1932, vide raggiungere in tutte le versioni realizzate la cifra di 14\u00a0615 unit\u00e0 costruite.\nIn Italia venne realizzato su licenza dalla Alfa Romeo Milano con la denominazione Alfa Romeo 110 e prodotto in 500 esemplari."}
{"id": "1598020", "revid": "37401", "url": "https://it.wikipedia.org/wiki?curid=1598020", "title": "Legge mosaica", "text": "La legge mosaica o legge di Mos\u00e8 (in ebraico: \u05ea\u05b9\u05bc\u05d5\u05e8\u05b7\u05ea \u05de\u05b9\u05e9\u05b6\u05c1\u05d4, \"Torat Moshe\") \u00e8 la legge degli antichi Israeliti registrata nei primi cinque libri del \"Tanakh\", che insieme compongono la \"Torah\".\nViene citata per la prima volta in un passo del \"libro di Giosu\u00e8\" , dove l'omonimo protagonista incide le parole della \"Legge di Mos\u00e8\" sull'altare del monte Ebal. Il termine viene citato altre 15 volte nella Bibbia ebraica, 7 nel \"Nuovo Testamento\", e ripetutamente nella letteratura rabbinica, del periodo del Secondo Tempio e patristica.\nFonte.\nIn , santo Stefano rivela che la legge sul Monte Sinai non fu data a Mos\u00e8 direttamente da Dio: per tramite degli angeli, Mos\u00e8 si trov\u00f2 sul Monte Sinai, fra l'angelo e i padri di Israele, a ricevere in consegna parole eterne che trasmise al suo popolo. Agli angeli \u00e8 associato anche un ruolo nell'edificazione della Dimora dell'Altissimo ().\nContenuto.\nLa legge mosaica viene spiegata nei libri dell\"'Esodo\", \"Levitico\", \"Numeri\" e successivamente viene ripresa nel \"Deuteronomio\". Essa contiene:\nRicerca storica e legislazione nel Vicino Oriente antico.\nGli studiosi moderni hanno confrontato la legge mosaica con altre leggi contemporanee o antecedenti ad essa del Vicino Oriente antico; la legge mosaica rivela somiglianze nella sua formulazione ed entit\u00e0.\nLa legge mosaica nell'antico Israele si distingueva dai codici dei paesi del Vicino Oriente antico in quanto riguardava l'offesa (\"peccato\") fatta a Dio piuttosto che alla societ\u00e0, ma l'origine del concetto di peccato rimane comunque babilonese, ed \u00e8 stato in seguito integrato dalla legge mosaica. Si pu\u00f2 comparare quindi la legge mosaica a legislazioni babilonesi come il Codice di Ur-Nammu e il Codice di Hammurabi, dei quali una parte riguarda la nozione di contratto.\nAd ogni modo l'influenza della tradizione legislativa del Vicino Oriente antico nell'antico Israele \u00e8 riconosciuta e ben documentata.\nPer esempio l'anno sabbatico degli Israeliti riscontra degli antecedenti nel \"mesharum\" accadico, cio\u00e8 gli editti con i quali si concedevano delle facilitazioni alle classi pi\u00f9 povere. Un'altra distinzione importante risiede nel fatto che nei codici del Vicino Oriente antico, o anche in pi\u00f9 recenti testi ugaritici riportati alla luce, veniva assegnato un ruolo importante e supremo alla figura del re, mentre nella legge dell'antico Israele lo stato doveva essere una teocrazia, non una monarchia."}
{"id": "1598023", "revid": "125985720", "url": "https://it.wikipedia.org/wiki?curid=1598023", "title": "Virgin Atlantic Airways", "text": "Virgin Atlantic Airways Limited (conosciuta come Virgin Atlantic) \u00e8 una compagnia aerea britannica controllata da una holding, Virgin Atlantic Limited, che \u00e8 controllata al 51% da Virgin Group e al 49% da Delta Air Lines.\nIl suo quartier generale \u00e8 a Crawley nel West Sussex, vicino all'aeroporto di Londra-Gatwick.\nSkytrax assegnava un rating di 4 stelle alla compagnia. Dal 26 luglio 2011 la compagnia \u00e8 stata declassata a 3 stelle. Al novembre 2013 Virgin Atlantic aveva di nuovo le 4 stelle.\nVirgin Atlantic utilizza una flotta mista di aerei Airbus e Boeing e opera verso destinazioni in Nord America, Caraibi, Africa, Medio Oriente e Asia dalle sue principali basi a Londra (Heathrow e Gatwick), e la sua base secondaria a Manchester. La compagnia aerea opera anche voli stagionali da Glasgow e Belfast.\nA luglio 2017, Virgin Atlantic ha annunciato l'intenzione di costituire una joint venture con Air France-KLM. In base all'accordo, Air France-KLM acquisir\u00e0 una quota del 31% in Virgin Atlantic attualmente detenuta da Virgin Group per \u00a3 220 milioni. L'operazione \u00e8 stata completata all'inizio del 2019.\nNel 2018, Virgin Atlantic Airways ha trasportato 5,4 milioni di passeggeri, con una crescita annua del 2%.\nA dicembre 2019, Richard Branson decide di mantenere il 51% della compagnia aerea, pur confermando l'accordo a tre con Air France-KLM, che doveva rilevare il 31% del vettore, e Delta Air Lines.\nDestinazioni.\nVirgin Atlantic Airways, ad ottobre 2019, serve 33 destinazioni in 15 paesi tra Africa, America, Asia ed Europa.\nJohannesburg\nFlotta.\nA dicembre 2019, la flotta della Virgin Atlantic ha un'et\u00e0 media di 9 anni ed \u00e8 composta dai seguenti velivoli:\nVirgin Atlantic International Limited.\nIl 13 aprile 2015 Virgin Atlantic ha incorporato una nuova filiale, Virgin Atlantic International Limited (VAIL). Nel novembre 2015, VAIL ha ottenuto il proprio certificato di operatore aereo e la sua licenza operativa e ha iniziato le operazioni con due ex aeromobili Airbus A330-300 operati da Virgin Atlantic Airways Limited prendendo le rotte precedentemente gestite da Virgin Atlantic Limited tra Londra Gatwick e Barbados, St Lucia, Antigua, Grenada e Tobago. Questi voli sono operati per conto di Virgin Atlantic.\nFlotta storica.\nNel corso degli anni Virgin Atlantic Airways ha operato con i seguenti tipi di aeromobili:\nSlogan.\nGli aerei della compagnia recano, vicino alla coda, scritte sbarazzine e abbastanza ambigue, due caratteri che contraddistinguono la compagnia.\nServizi.\nGli aerei della Virgin Atlantic operano con una configurazione di cabina a tre classi: Economy, Premium (precedentemente Premium economy), e Upper Class (Business). La classe Premium ha un'area check-in separata, l'imbarco prioritario e un posto pi\u00f9 ampio con pi\u00f9 spazio per le gambe. L'Upper Class dispone di un sedile che si trasforma in un letto completamente piatto e ha incluso un autista personale. La Virgin Atlantic \u00e8 stata la prima compagnia aerea a offrire intrattenimento personale a tutti i passeggeri di tutte le classi, con schermi AVOD dotati di film, musica, giochi e molto altro. Inoltre su tutti gli aerei della flotta \u00e8 disponibile il wifi a pagamento a bordo.\nIl programma frequent flyer della compagnia aerea \u00e8 il \"Flying Club\".\nVirgin Atlantic gestisce lounges in tutto il mondo. Ha nove sedi \"Clubhouse\": Londra (Heathrow e Gatwick), New York-JFK, Newark, Boston, Washington DC, San Francisco, Los Angeles e Johannesburg. Esiste anche una Revivals lounge a Londra Heathrow. Essa \u00e8 accessibile ai passeggeri che viaggiano in Upper Class e ai membri Flying Club Gold.\nAccordi commerciali.\nVirgin Atlantic Airways ha siglato accordi di code sharing con le seguenti compagnie aeree:\nIncidenti.\nLa Virgin Atlantic gode di una forte reputazione in termini di sicurezza. Dalla fondazione della compagnia aerea nel 1984, non ha mai subito un incidente con perdita di scafo o decessi di passeggeri."}
{"id": "1598034", "revid": "33751", "url": "https://it.wikipedia.org/wiki?curid=1598034", "title": "Mondiali di calcio Messico 1986", "text": ""}
{"id": "1598037", "revid": "33751", "url": "https://it.wikipedia.org/wiki?curid=1598037", "title": "Mondiali di calcio Giappone-Corea del Sud 2002", "text": ""}
{"id": "1598039", "revid": "33751", "url": "https://it.wikipedia.org/wiki?curid=1598039", "title": "Mondiali di calcio Italia 1934", "text": ""}
{"id": "1598041", "revid": "33751", "url": "https://it.wikipedia.org/wiki?curid=1598041", "title": "Mondiali di calcio Francia 1938", "text": ""}
{"id": "1598042", "revid": "33751", "url": "https://it.wikipedia.org/wiki?curid=1598042", "title": "Mondiali di calcio Brasile 1950", "text": ""}
{"id": "1598043", "revid": "33751", "url": "https://it.wikipedia.org/wiki?curid=1598043", "title": "Mondiali di calcio Argentina 1978", "text": ""}
{"id": "1598044", "revid": "33751", "url": "https://it.wikipedia.org/wiki?curid=1598044", "title": "Mondiali di calcio Francia 1998", "text": ""}
{"id": "1598046", "revid": "33751", "url": "https://it.wikipedia.org/wiki?curid=1598046", "title": "Mondiali di calcio Germania Ovest 1974", "text": ""}
{"id": "1598047", "revid": "33751", "url": "https://it.wikipedia.org/wiki?curid=1598047", "title": "Mondiali di calcio Germania 2006", "text": ""}
{"id": "1598049", "revid": "709565", "url": "https://it.wikipedia.org/wiki?curid=1598049", "title": "Valvulopatia", "text": "Per valvulopatia si intende qualunque malattia che interessa le valvole cardiache: la valvola aortica e la mitrale nella parte sinistra, la polmonare e la tricuspide nella parte destra del cuore.\nEziologia.\nLa malattia reumatica \u00e8 la causa pi\u00f9 frequente di alterazioni dell'apparato valvolare . L'avvento dell'era antibiotica ha notevolmente ridotto l'incidenza della febbre reumatica e conseguentemente dei danni valvolari.\nClassificazione.\nLe cardiopatie valvolari sono essenzialmente caratterizzate da stenosi (ovvero restringimenti, in cui il flusso anterogrado \u00e8 reso pi\u00f9 difficoltoso dalle alterazioni anatomiche), insufficienze (ovvero modifiche dell'apparato valvolare che determinano un flusso di sangue retrogrado secondario alla mancata coaptazione dei lembi valvolari) e prolassi.\nSi possono presentare alterazioni in pi\u00f9 valvole contemporaneamente: tali associazioni sono in percentuale maggiore nell'aorta e nella mitrale.\nAltre patologie che rientrano nelle valvulopatie sono le malformazioni congenite, tra queste la bicuspidia della valvola aortica, che pu\u00f2 presentarsi in associazione a dilatazione dell'aorta ascendente.\nTerapia.\nIl trattamento raramente \u00e8 medico, se non come supporto in corso di acuzie (come lo scompenso cardiaco in caso di insufficienza mitralica in corso di rottura di corde tendinee); generalmente la correzione \u00e8 chirurgica."}
{"id": "1598050", "revid": "33751", "url": "https://it.wikipedia.org/wiki?curid=1598050", "title": "Mondiali di calcio Stati Uniti 1994", "text": ""}
{"id": "1598060", "revid": "33751", "url": "https://it.wikipedia.org/wiki?curid=1598060", "title": "Mondiali di calcio Svizzera 1954", "text": ""}
{"id": "1598062", "revid": "33751", "url": "https://it.wikipedia.org/wiki?curid=1598062", "title": "Mondiali di calcio Svezia 1958", "text": ""}
{"id": "1598070", "revid": "115711879", "url": "https://it.wikipedia.org/wiki?curid=1598070", "title": "Triangolazione", "text": "La triangolazione \u00e8 una tecnica che permette di calcolare distanze fra punti sfruttando le propriet\u00e0 dei triangoli.\nLa triangolazione geodetica \u00e8 una tecnica geodetica basata sulla determinazione, da una base di stazionamento, di tre valori fondamentali di un secondo punto del territorio: distanza in linea d'aria dalla stazione, angolo orizzontale, angolo zenitale, oltre alla determinazione dell'altezza strumentale e l'altezza del prisma di collimazione (o della stadia).\nLa triangolazione topografica consiste nel collegare idealmente una serie di punti nel terreno formando una rete di triangoli adiacenti, per determinare le coordinate planimetriche.\nCalcolo della distanza tra due punti inaccessibili tra loro.\nSi supponga di voler conoscere l'altezza di una montagna, la distanza tra un uomo su una spiaggia ed una barca o, pi\u00f9 in generale, di voler calcolare la lunghezza di un segmento non misurabile direttamente. Si pu\u00f2 procedere nel modo seguente:\nSi costruisce un triangolo immaginario qualsiasi, con uno dei vertici in uno dei due punti di cui si vuole conoscere la distanza e la base \"l\" passante per l'altro punto, come mostrato in figura.\nOra, con l'aiuto di alcuni strumenti di misura (ad esempio un sestante), si calcolano gli angoli adiacenti alla base \"l\", ovvero \u03b1 e \u03b2.\nA questo punto il triangolo \u00e8 completamente noto; infatti, dalla trigonometria \u00e8 noto che, in un triangolo rettangolo\nformula_1\nformula_2\ndove \"x\" ed \"y\" sono i segmenti che congiungono rispettivamente \u03b1 e \u03b2 al punto d'intersezione di \"d\" con \"l\".\nSi ottiene quindi il sistema:\nformula_3\nche pu\u00f2 essere risolto per \"x\" o \"y\", trovando infine\nQuest'espressione pu\u00f2 essere modificata, ricordando le identit\u00e0 trigonometriche tan \u03b1 = sin \u03b1 / cos \u03b1 e sin(\u03b1 + \u03b2) = sin \u03b1 cos \u03b2 + cos \u03b1 sin \u03b2 in questo modo:\nformula_5\nSi ottiene cos\u00ec la misura dell'altezza del triangolo di base \"l\" ed il problema iniziale pu\u00f2 pertanto dirsi risolto.\n\u00c8 da notare come, al crescere della distanza \"d\", sia necessario aumentare la lunghezza della base per ottenere una precisione migliore: infatti, lasciando invariata la base, serve una precisione sempre maggiore nella misura degli angoli e gli strumenti di misura mostrano dei limiti in questi casi; aumentando invece la lunghezza della base, \u00e8 possibile calcolare con maggior precisione la distanza tra i due punti.\nNel commercio e nella finanza.\nNel commercio e nella finanza internazionale, la triangolazione \u00e8 un metodo di trasferimenti di merci o denaro da un nodo A un nodo B passando attraverso un terzo nodo C, che \u00e8 detto punto di intermediazione. La topologia logica di rete disegna un grafo a forma di triangolo, da cui il nome. \nDal punto di vista meramente logistico e gestionale, l'operazione \u00e8 in s\u00e9 meno efficiente di un passaggio diretto di merci e capitali direttamente dal nodo A al nodo B. L'intermediazione si attua quando esiste una limitazione all'interscambio fra i Paesi di provenienza e di destinazione, come un conflitto doganale o un embargo. \nSi manifesta anche per motivi economici e fiscali che consentono alle multinazionali di sfruttare a proprio vantaggio i differenti regimi legislativi vigenti negli Stati interessati dalle transazioni economico-finanziarie."}
{"id": "1598071", "revid": "33751", "url": "https://it.wikipedia.org/wiki?curid=1598071", "title": "Mondiali di calcio Cile 1962", "text": ""}
{"id": "1598074", "revid": "33751", "url": "https://it.wikipedia.org/wiki?curid=1598074", "title": "Mondiali di calcio Spagna 1982", "text": ""}
{"id": "1598076", "revid": "174925", "url": "https://it.wikipedia.org/wiki?curid=1598076", "title": "Dotto di Wirsung", "text": ""}
{"id": "1598077", "revid": "22475", "url": "https://it.wikipedia.org/wiki?curid=1598077", "title": "Mulholland Drive (strada)", "text": "Mulholland Drive \u00e8 una celebre strada della citt\u00e0 di Los Angeles in California. Deve il suo nome all'ingegnere idraulico William Mulholland.\nIl percorso.\nAperta nel 1924 col nome di Mulholland High, la strada segue, per una buona parte del suo tratto, il crinale delle Santa Monica Mountains e delle Hollywood Hills collegando due tronconi della U.S. Route 101 e incrociando la \"Sepulveda Boulevard\", il \"Beverly Glen Boulevard\", il \"Coldwater Canyon\", il \"Laurel Canyon Boulevard\", e il \"Nichols Canyon\".\nLa strada incomincia presso il \"Cahuenga Pass\", e prosegue verso ovest lungo il crinale delle Hollywood Hills e delle Santa Monica Mountains, offrendo al guidatore i panorami di Los Angeles, dell'\"Hollywood Sign\", di Burbank e della San Fernando Valley, comprese le Woodland Hills.\nMulholland Drive si snoda lungo le colline fino a pochi chilometri ad ovest della 405 Freeway, dove la strada diventa sterrata e chiusa al traffico automobilistico. La \"Mulholland Dr. \"sterrata\"\" \u00e8 collegata ad alcune strade tagliafuoco poich\u00e9 gli incendi in quell'area sono assai frequenti, e ospita un'ex postazione missilistica del \"Progetto Nike\"; inoltre essa \u00e8 assai frequentata da escursionisti, ciclisti e da appassionati degli sport equestri.\nLa strada \u00e8 famosa per essere stata l'ambientazione di un film di David Lynch, appunto chiamato \"Mulholland Drive\", oltre ad esser citata in numerosi altri film."}
{"id": "1598080", "revid": "944090", "url": "https://it.wikipedia.org/wiki?curid=1598080", "title": "Paolo De Chiesa", "text": "Biografia.\nCarriera sciistica.\nStagioni 1970-1975.\nSi fece notare gi\u00e0 nel 1970 quando si impose ai giochi della giovent\u00f9. Fu lo sciatore pi\u00f9 giovane della Valanga azzurra, e il pi\u00f9 forte slalomista italiano di quella compagine dopo Gustav Th\u00f6ni, Piero Gros e Fausto Radici. Nello stesso anno vinse anche lo slalom al Trofeo Topolino di sci alpino nella categoria Allievi.\nIn Coppa del Mondo ottenne il primo risultato di rilievo nello slalom gigante di Val-d'Is\u00e8re del 5 dicembre 1974 (9\u00ba) e il primo podio il 17 dicembre successivo sulla 3-Tre di Madonna di Campiglio, in slalom speciale. Quella sua prima stagione, 1974-1975, con diversi podi, rimase la migliore della sua carriera, che fu pi\u00f9 lunga dei suoi compagni di squadra poich\u00e9 rimase competitivo fino a trent'anni. Nonostante le ottime capacit\u00e0, con dodici podi e oltre cinquanta piazzamenti nei primi dieci, non ottenne mai vittorie, questo in parte dovuto al valore indiscusso dei campioni con i quali dovette confrontarsi, tra i quali lo svedese Ingemar Stenmark, l'austro-lussemburghese Marc Girardelli e lo svizzero Pirmin Zurbriggen.\nStagioni 1976-1986.\nIn carriera prese parte, sempre gareggiando in slalom speciale, alle Olimpiadi di e , uscendo in entrambe le occasioni nella prima manche, e ai Mondiali di Schladming 1982 (4\u00b0) e Bormio 1985 (6\u00b0).\nSi ritir\u00f2 dopo lo slalom speciale di Heavenly Valley dell'11 marzo 1986.\nCarriera giornalistica.\nDopo il ritiro dalle competizioni si \u00e8 dedicato al giornalismo, prima a Telemontecarlo e poi come collaboratore di varie riviste specializzate. Dal 1993 \u00e8 commentatore sportivo della Rai, per la quale si occupa delle telecronache delle gare di sci alpino maschile affiancando prima Furio Focolari, poi Carlo Gobbo, \nquindi Davide Labate. In occasione delle Olimpiadi di ha collaborato con il TOROC nell'ambito della comunicazione, anche scrivendo numerosi articoli per il sito ufficiale della manifestazione. \u00c8 iscritto all'Ordine dei giornalisti con qualifica di pubblicista dal 13 settembre 1990."}
{"id": "1598083", "revid": "200568", "url": "https://it.wikipedia.org/wiki?curid=1598083", "title": "Cisn\u0103die", "text": "Cisn\u0103die (in ungherese \"Nagydiszn\u00f3d\", in tedesco \"Heltau\", in dialetto sassone \"Hielt\") \u00e8 una citt\u00e0 della Romania di 18.073 abitanti, ubicata nel distretto di Sibiu, nella regione storica della Transilvania. \nFa parte dell'area amministrativa anche la localit\u00e0 di Cisn\u0103dioara.\nIl monumento pi\u00f9 importante di Cisn\u0103die \u00e8 la cittadella fortificata, ubicata al centro della citt\u00e0. La chiesa, costruita nel XII secolo, venne fortificata nel XV secolo per proteggere la popolazione contro i ripetuti raid degli Ottomani. \nIl processo comport\u00f2 la costruzione di due torri fortificate ai lati dell'ingresso ed una accanto al coro, la costruzione di un doppio anello di mura, un fossato ed alcune torri lungo le mura stesse. \nDurante la costruzione delle fortificazioni anche la chiesa, originariamente in stile romanico, sub\u00ec un pesante rimaneggiamento che ne mut\u00f2 lo stile architettonico verso il gotico."}
{"id": "1598084", "revid": "33751", "url": "https://it.wikipedia.org/wiki?curid=1598084", "title": "Mondiali di calcio Uruguay 1930", "text": ""}
{"id": "1598085", "revid": "2166030", "url": "https://it.wikipedia.org/wiki?curid=1598085", "title": "Baldovino IV di Fiandra", "text": "Origine.\nBaldovino, secondo la \"Genealogiae Comitum Flandriae\", era l'unico figlio maschio del conte di Fiandra, conte d'Artois e Abate laico di San Bertino, Arnolfo II e di Rozala (952 \u2013 7 febbraio 1003), moglie di Arnolfo II, come \u00e8 indicato nelle \"Europ\u00e4ische Stammtafeln\"., vol II, cap. 5 (non consultate) (secondo gli \"Annales Elnonenses Minores\" il matrimonio poteva essere avvenuto prima del 968). Rosala era figlia di re d'Italia Berengario II e di Willa III d'Arles, figlia a sua volta del marchese di Toscana Bosone.Arnolfo II di Fiandra era l'unico figlio del conte di Fiandra, conte d'Artois e abate laico di San Bertino, Baldovino III e di Matilde di Sassonia, che secondo l\"Annalista Saxo\" Matilde era la figlia femmina primogenita di Ermanno Billung, duca di Sassonia, e di Hildegard di Westerburg. Entrambe le famiglie discendevano da Carlomagno e per essere esatti il piccolo Baldovino era la settima generazione da parte di padre e ottava da parte di madre a partire dall'Imperatore.\nBiografia.\nAlla morte del padre, Arnolfo II, Baldovino IV gli succedette, all'et\u00e0 di circa sette anni, sotto la tutela della propria madre, Rosala, con la reggenza di qualche nobile di cui non si conosce l'identit\u00e0. Inoltre il nuovo re dei Franchi occidentali, Ugo Capeto gli riconobbe i titoli di conte di Fiandra e di Artois, riconoscendogli anche i territori che suo bisnonno, Arnolfo I, nel 962, aveva ceduto al re dei Franchi occidentali di allora, Lotario IV: l'Ostravent, il Ponthieu ed Amiens, ma, nello stesso tempo, con mire sulle contee di Baldovino IV si prodig\u00f2 per organizzare il matrimonio tra suo figlio e suo erede, Roberto.\nNei primi mesi del 988, l'erede al trono di Francia, Roberto spos\u00f2 la madre di Baldovino, Rosala, che era di circa vent'anni pi\u00f9 vecchia di Roberto e che dopo questo matrimonio venne chiamata Susanna.Il documento n\u00b0 64 delle \"Chartes et documents de l'abbaye de Saint Pierre au Mont Blandin \u00e0 Gand\", ci documenta una donazione fatta, il 1\u00ba aprile 988, al monastero stesso, da Baldovino IV, assieme alla madre, Susanna e controfirmata, tra gli altri, dallo zio, Teodorico II di Frisia e dal cugino, Arnolfo II di Boulogne.\nDopo che sua madre era stata ripudiata, tra il 991 ed il 992, il re i Francia si riprese alcuni dei territori che aveva ceduto alle Fiandre, determinando un ribellione delle Fiandre contro re Ugo Capeto che port\u00f2 alla conferma del possesso dell'Artois e dell'Ostravent, mentre il Ponthieu ritorn\u00f2 alla Francia. Inoltre Baldovino riusc\u00ec a conquistare alcuni territori alla contea di Boulogne.Al contrario dei suoi predecessori Baldovino pose la sua attenzione ai territori orientali e settentrionali, lasciando quelli meridionali nelle mani dei suoi vassalli: i conti di Gu\u00eenes, di Hesdin e di St.Pol.\nIl documento n\u00b0 91 delle \"Chartes et documents de l'abbaye de Saint Pierre au Mont Blandin \u00e0 Gand\", ci documenta una donazione fatta, il 1\u00ba giugno 1003, al monastero stesso, da Baldovino IV, assieme alla madre, Susanna.\nNel 1006, Baldovino riusc\u00ec a conquistare Valenciennes, che era di propriet\u00e0 del re di Germania (non ancora incoronato imperatore, Enrico II, rifiutando do riconsegnare la citt\u00e0 ad Enrico II. Allora Enrico II si accord\u00f2 con il re di Francia, Roberto II, di cui Baldovino era vassallo, ed insieme effettuarono una spedizione contro il conte delle Fiandre cercando inutilmente di riconquistare la citt\u00e0. Allora Enrico II, nell'estate del 1007, invase le Fiandre, devastando la regione. Baldovino dovette cedere e ritirarsi da Valenciennes, quando Enrico II, occup\u00f2 Gand, risparmiandola dal saccheggio. Baldovino, con la promessa di non attaccare i territori imperiali, ottenne il perdono di Enrico II, e si riconobbe suo vassallo per il castello reale (edificato da Ottone I il Grande) di Gand. Dopo circa due anni, tra il 1009 ed il 1010, Baldovino ottenne il feudo di Valenciennes.\nNel 1012, Baldovino stipul\u00f2 un'alleanza con Enrico II e da quest'ultimo riusc\u00ec a ad ottenere la signoria sull'isola di Walcheren. e delle altre isole della Zelanda. e poi nel 1013 parte di Cambresis e dell'Hainaut. Badovino con la signoria di Valenciennes e delle isole della Zelanda aveva assicurato ai conti delle Fiandre dei dominio al di l\u00e0 della Schelda.Nel 1020, l'imperatore Enrico II, intraprese una campagna militare contro Baldovino, invadendo per la seconda volta le Fiandre, occupando la citt\u00e0 di Gand. Baldovino allora, per migliorare i rapporti col regno di Francia, fu favorevole al fidanzamento del proprio figlio, Baldovino con la figlia di Roberto II, Adele.\nSuo figlio, Baldovino, dopo che, nel 1028, aveva sposato Adele di Francia, si ribell\u00f2 a suo padre che dovette lasciare le Fiandre e rifugiarsi in Normandia, dove si spos\u00f2, in seconde nozze, con Eleonora, la figlia del duca di Normandia, Riccardo II. Quindi con l'aiuto dell'esercito normanno, Baldovino IV riusc\u00ec a rientrare nelle Fiandre, dove perdon\u00f2 il figlio e l'associ\u00f2 nel governo delle contee.\nNei territori francesi della contea, durante il governo di Baldovino IV, fu organizzata la ripopolazione delle coste delle fiandre e l'ampliamento del porto e della citt\u00e0 di Bruges la supremazia della famiglia rimase immutata.\nBaldovino IV mor\u00ec nel 1035, come documentato dagli \"Annales Elnonenses Minores\", in cui viene definito, figlio di Susanna, mentre dagli \"Annales Blandinienses\" viene definito \"glorioso marchese\".Gli succedette il figlio primogenito, Baldovino V.\nMatrimonio e discendenza.\nBaldovino, sempre secondo la \"Genealogiae Comitum Flandriae\", aveva sposato, in prime nozze, Ogiva di Lussemburgo, che, ancora secondo la \"Genealogiae Comitum Flandriae\", era figlia del Conte del Moselgau, Federico di Lussemburgo (erroneamente, nel testo viene citato il fratello, Giselberto di Lussemburgo). e della moglie di cui non si conosce il nome, che secondo la \"Vita Adelheidis abbatiss\u00e6 Vilicensis\", era discendente dai Corradinidi, conti e duchi della Franconia.Baldovino da Ogiva ebbe uno (o forse due) figli:\nRimasto vedovo, nel 1030, secondo gli \"Annales Blandinienses\" (\"Obiit Odgiva comitissa.\"), spos\u00f2, in seconde nozze, Eleonora di Normandia, che, secondo il monaco e cronista normanno, Guglielmo di Jumi\u00e8ges, nella sua \"Histori\u00e6 Normannorum Scriptores Antiqui\" era la figlia del quarto signore della Normandia che fu il secondo ad ottenere formalmente il titolo di Duca di Normandia, Riccardo II e di Giuditta.Baldovino da Eleonora ebbe solo una figlia:\nQuesti matrimoni politici dimostrano i diversi interessi politici della famiglia, sui regni di Francia ed Inghilterra ma anche sul Sacro Romano Impero.La nipote di Baldovino, Matilde di Fiandra, andr\u00e0 in sposa a Guglielmo il Conquistatore, dando origline cos\u00ec alla linea dei sovrani Anglo-Normanni di Inghilterra."}
{"id": "1598086", "revid": "33751", "url": "https://it.wikipedia.org/wiki?curid=1598086", "title": "Mondiali di calcio Messico 1970", "text": ""}
{"id": "1598088", "revid": "287204", "url": "https://it.wikipedia.org/wiki?curid=1598088", "title": "Cisnadie", "text": ""}
{"id": "1598091", "revid": "241635", "url": "https://it.wikipedia.org/wiki?curid=1598091", "title": "San Guglielmo di Malavalle", "text": ""}
{"id": "1598093", "revid": "111716167", "url": "https://it.wikipedia.org/wiki?curid=1598093", "title": "Antonio Rocco", "text": "Biografia.\nFu un professore di filosofia legato al libertinismo e a quello che Giuseppe Spini ha definito l'\"Aristotelismo eretico\" di ambito padovano. Di questa sua battaglia filosofica \u00e8 oggi ricordata soprattutto la sua strenua battaglia contro Galileo Galilei nel nome della visione aristotelica della scienza.\nDal 1888 \u00e8 inoltre identificato come l'autore di una delle pi\u00f9 celebri apologie della pederastia \"L'Alcibiade fanciullo a scola\", scritto nel 1630 e pubblicato, anonimo, a Venezia nel 1651 (ma con falsa data 1652)."}
{"id": "1598094", "revid": "344503", "url": "https://it.wikipedia.org/wiki?curid=1598094", "title": "Eric Balfour", "text": "Biografia.\n\u00c8 nato in California, figlio di Sharon, consulente familiare, e di David Balfour, chiropratico. Di famiglia ebrea, ha radici francesi. Inizia a lavorare da ragazzino per il programma televisivo \"Kids Incorporated\". Negli anni successivi lavora in moltissime produzioni televisive, ottenendo piccole partecipazioni a \"Buffy l'ammazzavampiri\", \"Dawson's Creek\" e \"Chicago Hope\".\nPartecipa alle commedie \"Giovani, pazzi e svitati\", \"I perfetti innamorati\" e \"What Women Want - Quello che le donne vogliono \", in seguito ottiene ruoli di rilievo nelle serie \"\", \"Six Feet Under\", \"The O.C.\" e \"24\". Recita nell'horror del 2003 \"Non aprite quella porta\".\nNel 2005 prende parte al film \"In Her Shoes - Se fossi lei\", ma sempre nello stesso anno desta scalpore la sua performance ad alto contenuto erotico nel film \"Il sesso secondo lei\", dove appare in un nudo frontale ed in erezione.\nAppare in due videoclip, il primo \u00e8 \"Fergalicious\" di Fergie, il secondo prodotto da will.i.am \"Yes We Can\", per appoggiare la campagna di Barack Obama, sempre nel 2008 recita nel film di Jonas \u00c5kerlund \"The Horsemen\".\nBalfour \u00e8 il frontman della band chiamata Born As Ghosts (ai tempi Fredalba). Band che basa la propria musica sulle radici della cultura della citt\u00e0 di Los Angeles. \u00c8 un giocatore di poker, pratica surf ed \u00e8 il testimonial del profumo \"V\" di Valentino.\n\u00c8 stato fidanzato dal 2005 al 2007 con l'attrice Moon Bloodgood e dal 2015 \u00e8 sposato con Erin Chiamulon dalla quale ha avuto un figlio, Oliver Lion (2018)."}
{"id": "1598099", "revid": "439868", "url": "https://it.wikipedia.org/wiki?curid=1598099", "title": "Arkansas", "text": "L'Arkansas (in italiano : o ; in inglese , ) \u00e8 uno Stato degli Stati Uniti, la cui capitale \u00e8 Little Rock. Confina a nord con il Missouri, a est con il Tennessee e il Mississippi, a sud con la Louisiana e il Texas, e a ovest con l'Oklahoma.\nStoria.\nI primi segni di popolazione umana nel territorio dell'Arkansas risalgono a circa 10 000 anni fa, sono alcuni reperti trovati sull'altopiano d'Ozark e lungo le sponde del White River; altri reperti di gruppi vicini ai Toltechi sono stati ritrovati a sud-est di Little Rock.\nL'attuale Stato dell'Arkansas \u00e8 stato abitato dalle trib\u00f9 Quapaw, Caddo, Osage, Choctaw e Chickasaw.\nI Cherokee che hanno abitato l'Arkansas erano originari dell'odierno Stato del Mississippi dal quale furono espulsi dalle autorit\u00e0 federali e mandati in riserve in Arkansas all'inizio del XIX secolo.\nI primi europei che esplorarono queste terre furono gli spagnoli, guidati da Hernando de Soto nel 1541.\nNegli anni successivi iniziarono le esplorazioni dei francesi nella regione dei fiumi Mississippi e Arkansas.\nIl missionario gesuita Jacques Marquette e il commerciante di pelli Louis Jolliet nel 1673 contribuirono a far s\u00ec che gli europei conoscessero la geografia di questo Stato e l'ostilit\u00e0 dei suoi abitanti.\nNel 1680, La Salle esplor\u00f2 una parte del territorio quando navig\u00f2 lungo il fiume Mississippi per raggiungere la costa del golfo del Messico.\nQueste spedizioni culminarono con la richiesta francese del territorio della Louisiana che comprendeva il territorio che ora forma l'Arkansas.\nDa questo momento iniziarono gli insediamenti francesi nella zona meridionale della valle del Mississippi vicino ai fiumi Arkansas e White.\nPer 37 anni l'Arkansas fu sotto il controllo spagnolo, visto che nel 1763, dopo la guerra dei sette anni, la Francia cedette la Louisiana alla Spagna.\nNel 1800 la Francia recuper\u00f2 la Louisiana e la vendette tre anni dopo agli Stati Uniti. Nel 1806 si cre\u00f2 il distretto dell'Arkansas come parte del territorio della Louisiana.\nIl Congresso degli Stati Uniti, che governava i territori dipendenti, decise di riorganizzare l'amministrazione di questi territori, e l'Arkansas pass\u00f2 a formare parte del Territorio del Missouri.\nNel 1819 l'Arkansas acquis\u00ec lo status di Territorio, primo passo verso la negoziazione per diventare Stato.\nQuesto processo fu lungo e dipese anche dall'ammissione di un altro Stato.\nInfatti, secondo il compromesso del Missouri del 1820, il numero di stati schiavisti non poteva superare quello degli stati senza schiavi.\nQuindi l'Arkansas, stato schiavista, divenne un nuovo Stato degli Stati Uniti solo il 15 giugno 1836 quando il Missouri si dichiar\u00f2 non schiavista, pur detenendo schiavi.\nAllo scoppio della guerra di secessione, nonostante fosse uno Stato schiavista, l'Arkansas si schier\u00f2 con l'Unione, ma quando Lincoln fece reclutare truppe dell'Arkansas, i suoi rappresentanti decisero di appoggiare i confederati.\nQuesti cambiamenti politici causarono molte battaglie nel territorio dello Stato per il controllo della valle del Mississippi, tra le quali la pi\u00f9 importante fu a Pea Ridge nel nordovest dello Stato.\nNel 1863 le truppe dell'Unione presero possesso di Little Rock, da questo momento e fino al 1865, tutto lo Stato fu, sia fisicamente sia umanamente, diviso tra confederati e unionisti.\nNegli ultimi decenni del XIX secolo l'economia dello Stato si svilupp\u00f2 in maniera importante, grazie alla ferrovia e alla scoperta di giacimenti di bauxite, successivamente gi\u00e0 verso gli anni venti del XX secolo la scoperta del petrolio permise di modificare l'economia dello Stato, sino ad allora sostanzialmente agricola e basata soprattutto sulla coltivazione del riso e della soia.\nLa crisi economica degli anni trenta e le continue carestie ebbero un effetto devastante sullo Stato che comunque riusc\u00ec a ristabilire la sua economia grazie alla seconda guerra mondiale che cre\u00f2 una grande domanda di suoi prodotti, tanto minerari quanto agroalimentari.\nDopo la fine della guerra inizi\u00f2 il processo che port\u00f2 alla fine della segregazione razziale, che fu causa di conflitti sociali soprattutto in alcuni Stati del sud.\nIn Arkansas ci fu uno dei momenti di maggiore tensione nella lotta per i diritti civili, il presidente Dwight D. Eisenhower dovette inviare truppe per evitare che il governatore dell'Arkansas, Orval E. Faubus utilizzasse la Guardia Nazionale per impedire che studenti di colore entrassero in scuole senza segregazione razziale, come aveva stabilito il tribunale supremo nel 1958.\nL'economia dello Stato si svilupp\u00f2 a partire dalla seconda guerra mondiale grazie al lavoro sia finanziario sia poi politico di Winthrop Rockefeller che port\u00f2 in Arkansas molte industrie sia prima sia dopo il 1966, anno in cui fu eletto governatore.\nDal punto di vista economico l'avvenimento pi\u00f9 importante degli ultimi anni \u00e8 stato nel 1970 l'inizio del Programma di Sviluppo del fiume Arkansas che ha permesso la navigazione di questo fiume fino al Mississippi.\nIl personaggio pi\u00f9 importante di questo Stato \u00e8 senza dubbio Bill Clinton che govern\u00f2 questo Stato per due legislature. Clinton lasci\u00f2 la carica di governatore nel 1992 per diventare presidente degli Stati Uniti.\nGeografia fisica.\nDal punto di vista geomorfologico, il territorio dell'Arkansas si pu\u00f2 dividere in due grandi regioni naturali: le terre alte dell'ovest, che corrispondono alla regione dei Monti Ouachita e l'altipiano di Ozark; e le terre basse che comprendono la pianura alluvionale del Mississippi e la pianura costiera del golfo del Messico.\nAl nord-ovest di questa pianura c'\u00e8 il Crowley's Ridge, una formazione di sedimenti eolici che forma una piccola catena con un'altezza media di 150 metri e circa 20 chilometri di larghezza.\nLa pianura costiera del golfo del Messico inizia a sud di Little Rock e si innalza quasi impercettibilmente fino ad arrivare a un'altezza media di circa 90 metri. Questa pianura \u00e8 piena di pascoli e permette un grande sviluppo per l'allevamento in Arkansas.\nLe terre alte, i Monti Ouachita e l'altipiano di Ozark, sono molto differenti dal territorio descritto in precedenza, in quanto hanno una quota media di circa 850 m s.l.m.\nIl punto pi\u00f9 alto dello Stato, il Monte Magazine (860\u00a0m), si trova in questa zona.\nLe terre alte sono una regione boscosa con pochi abitanti.Nell'altipiano di Ozark le alture principali sono le montagne Boston, delle colline di 600 metri che l'erosione del vento ha diviso in sezioni a scaloni e che successivamente hanno formato delle superfici pi\u00f9 ripide.\nIl fiume Mississippi, che delimita lo Stato a est \u00e8 il principale ricettore di acqua della maggior parte dei corsi d'acqua che percorrono il territorio dello Stato: i fiumi Red, Ouchita, Arkansas e Saint Francis.\nNumerosi sono anche i laghi, la maggior parte dei quali sono artificiali, costruiti a partire dal 1940 nel nord dello Stato.\nClima.\nIl clima \u00e8 mite, i venti impediscono inverni eccessivamente freddi, anche se nella zona meridionale le temperature sono molto pi\u00f9 alte rispetto al nord (dove a volte si sono registrate temperature minori di -17\u00a0\u00b0C).\nLa media delle temperature \u00e8 di 2\u00a0\u00b0C in inverno e di 27\u00a0\u00b0C in estate. Le precipitazioni medie annuali (raramente in forma di neve) sono circa 1 200\u00a0mm, concentrate tra i mesi di dicembre e maggio, visto che le precipitazioni in estate sono scarse e anche l'autunno \u00e8 una stagione secca, questo fatto apporta notevoli benefici alle attivit\u00e0 agricole.\nOrigini del nome.\nIl nome dello Stato deriva dalla parola \"Akansa\" (termine utilizzato dai nativi Algonchini per indicare i nativi Quapaw, una trib\u00f9 legata ai Kaw), modificata nella pronuncia attuale dai francesi del XVII secolo. Un'altra versione, che deriva sempre dai nativi gi\u00e0 citati \u00e8 akakaze, che significa \u201cterra di gente gi\u00f9 dal fiume\u201d o dalla parola Sioux akakaze che significa \u201cpopolo del vento del sud\u201d.\nSistema giudiziario.\nIl sistema giudiziario dell'Arkansas comprende la Corte Suprema, la Corte d'Appello e la Corte distrettuale. La corte distrettuale \u00e8 suddivisa tra il Tribunale dello Stato e il Tribunale Locale. Ogni tribunale ha giurisdizione su casi diversi. La Corte Suprema dell'Arkansas \u00e8 la Corte di ultima istanza, che significa la decisione sul caso \u00e8 definitiva.\nLa Corte Suprema \u00e8 composta dal Giudice Capo e da sei Giudici Associati. John Dan Camp \u00e8 il Giudice Capo dal 2016.\nIl numero di giudici: la Corte Suprema - 7, la Corte d'appello - 12, la Corte distrettuale - 122.\nEconomia.\nLe attivit\u00e0 pi\u00f9 importanti dell'Arkansas sono l'industria, il commercio, l'allevamento e le attivit\u00e0 minerarie.\nI settori che occupano pi\u00f9 persone sono: i servizi, il commercio e l'industria.\nPer quel che riguarda il Prodotto Interno Lordo (PIL), questo Stato registra una crescita del 4,6% annuale (dato del 1995-96).\nIl settore dell'allevamento \u00e8 quello che ha avuto la crescita maggiore (9,1%), mentre il settore meno dinamico \u00e8 stato quello delle costruzioni (4,9%).\nIl 40% della terra dello Stato \u00e8 occupato da fattorie di una grandezza media di 117 ettari.\nUn terzo di queste fattorie si dedica alla coltivazione, soprattutto di riso (\u00e8 il maggior produttore degli Stati Uniti) e di cotone (\u00e8 il sesto produttore degli Stati Uniti), ci sono comunque anche coltivazioni di soia, grano e orzo.\nL'Arkansas \u00e8 anche uno dei maggiori produttori di polli, anatre e uova e ha una significativa quantit\u00e0 di allevamenti bovini.\nSono presenti anche allevamenti ittici che permettono notevoli entrate economiche allo Stato.\nI boschi, che occupano la met\u00e0 del territorio dello Stato, sono utilizzati per la produzione di legname, soprattutto legname leggero (\u00e8 al decimo posto nella produzione di legname degli USA).\nDal punto di vista minerario, importanti sono i giacimenti di gas naturale e di bromo, oltre a possedere l'unica miniera di diamanti degli Stati Uniti.\nLe industrie pi\u00f9 importanti riguardano la trasformazione di prodotti alimentari (soprattutto il riso), l'elettronica, la trasformazione del legname e la produzione di carta e derivati.\nLa popolazione dello Stato \u00e8 di circa 2,8 milioni di abitanti (dati dello United States Census Bureau del 2006) con un tasso di crescita annuale dello 0,9%.\nLa popolazione urbana \u00e8 circa il 48,3%, molto minore della media nazionale (79,9%).\nIl 25,8% dei residenti ha meno di 18 anni, mentre il 14,3% ha gi\u00e0 compiuto 65 anni.\nL'indice di mortalit\u00e0 infantile \u00e8 dello 0,93%, molto maggiore della media nazionale, tanto da essere il terzo Stato con la mortalit\u00e0 pi\u00f9 alta per bambini minori di un anno.\nLa popolazione dell'Arkansas \u00e8 formata per l'82,7% da bianchi, l'8,9% da neri, lo 0,5% da indiani americani, lo 0,7% di origine asiatica.\nGli ispanici sono circa 50 000, cio\u00e8 circa l'1,9% della popolazione, la maggior parte dei quali di origine messicana.\nIl tasso di disoccupazione \u00e8 del 4,9% (1998) con 1,21 milioni di persone in et\u00e0 da lavoro.\nIl reddito medio annuale pro capite \u00e8 18 053 dollari (1998) e 27 665 dollari per famiglia, circa 11 000 dollari sotto la media nazionale, \u00e8 lo Stato con reddito medio familiare pi\u00f9 basso degli Stati Uniti.\nNonostante questo l'indice di popolazione che vive sotto la soglia della povert\u00e0 \u00e8 del 14,8% il che pone l'Arkansas al dodicesimo posto tra gli Stati con maggior numero di poveri ufficiali, con un miglioramento rispetto al 1990 quando occupava la quarta posizione, quasi il 20% dei residenti era considerato ufficialmente povero.\nSociet\u00e0.\nCitt\u00e0.\nNel 2005 la popolazione dell'Arkansas era cos\u00ec divisa:\nL'unica area metropolitana significativa \u00e8 quella della capitale Little Rock e conta circa 800 000 abitanti. Secondo una stima del 1\u00ba luglio 2006, i comuni superiori ai 50 000 abitanti sono:\nArte e cultura.\nLa prima scuola pubblica fu aperta in Arkansas nel 1868, oggigiorno circa mezzo milione di studenti sono iscritti alle scuole dell'obbligo (l'et\u00e0 minima di scolarizzazione \u00e8 fissata a 15 anni).\nIn Arkansas ci sono 34 istituti di istruzione superiore dei quali 10 sono pubblici.\nLa prima universit\u00e0 dell'Arkansas, l'Universit\u00e0 degli Ozark fu fondata a Clarksville nel 1834.\nLa pi\u00f9 importante, l'Universit\u00e0 dell'Arkansas, fu fondata nel 1871 e ha sedi a Fayetteville, Little Rock, Monticello e Pine Bluff.\nAltre universit\u00e0 importanti sono l'Arkansas College, fondato nel 1872 con sede a Batesville; l'Arkansas State University, l'Arkansas Baptist College creato nel 1884 a Little Rock, la Harding University di Searcy, la Henderson State University di Arkadelphia a l'Hendrix College di Conway.\nI musei pi\u00f9 importanti dell'Arkansas sono l'Arkansas Arts Center (situato in un edificio risalente a prima della guerra civile e perfettamente conservato), l'Arkansas Territorial Museum e l'Old State House State History Museum, tutti questi si trovano a Little Rock; l'University of Arkansas Museum a Fayetteville, il Southeast Arkansas Arts and Science Center a Pine Bluff e l'Arkansas State University Museum di Jonesboro.\nTra le localit\u00e0 di interesse storico-culturale bisogna menzionare la \"Citt\u00e0 della Montagna 1890\" che si trova a Bull Shoals.\nLa conservazione di questa citt\u00e0 si inserisce nell'interesse nella conservazione e nella diffusione di manifestazioni culturali e artistiche delle comunit\u00e0 che abitarono nella regione degli Ozarks.\nIn questa Citt\u00e0 della Montagna si organizzano esibizioni di musica, danza, officine artigianali e mostre di ceramica, gioielleria, intaglio di legno.\nAltri luoghi di interesse sono il Forth Smith National Historic Site, un parco e museo all'interno del quale c'\u00e8 un forte risalente al 1817 e l'Arkansas Post National Memorial, nel quale sono conservati i resti del primo insediamento francese nel basso Mississippi.\nDal punto di vista artistico in Arkansas le istituzioni pi\u00f9 importanti sono l'Orchestra Sinfonica dell'Arkansas, il Teatro del Centro d'Arte dei Bambini dell'Arkansas, il Teatro dell'Opera dell'Arkansas e il Teatro di Repertorio dell'Arkansas, tutti aventi sede a Little Rock.\nIn questo Stato c'\u00e8 una grande tradizione giornalistica, visto che il giornale \"Arkansas Gazette\", pubblicato fin dal 1819 a Little Rock, \u00e8 il giornale pi\u00f9 antico nato a ovest del fiume Mississippi.\nLo scrittore Mark Twain scrisse diverse opere ispirate all'Arkansas, tra le quali \"Vita sul Mississippi\" (1883) e \"Le avventure di Huckleberry Finn\" (1884), libro nel quale ha una parte importante il dialetto utilizzato dai neri e dai bianchi poveri in questa zona meridionale degli Stati Uniti.\nPersonaggi importanti nati in Arkansas sono gli scrittori Larry D. Alexander, Maya Angelou, Harry Scott Ashmore, Dee Alexander Brown, Eldridge Cleaver, John Gould Fletcher e John Grisham; i cantanti e artisti Evanescence, Jim Ed Brown, Jimmy Driftwood, Sarah Caldwell, Glen Campbell, Barbara Hendricks e Johnny Cash; gli sportivi Lou Brock, Paul \"Bear\" Bryant, John Daly, William Malcolm \"Bill\" Dickey, Scottie Pippen,e Sonny Liston; l'architetto E. Fay Jones; gli attori Alan Ladd e James Bridges; il senatore J. William Fulbright, e il generale Douglas MacArthur.\nIl personaggio pi\u00f9 famoso nato in Arkansas \u00e8 l'ex presidente degli Stati Uniti Bill Clinton, nato il 19 agosto 1946 a Hope."}
{"id": "1598102", "revid": "729019", "url": "https://it.wikipedia.org/wiki?curid=1598102", "title": "Forte Aurelia Antica", "text": "Il Forte Aurelia Antica \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel suburbio S. VIII Gianicolense, nel territorio del Municipio Roma XII.\nStoria.\nFu costruito a partire dal 1877 e terminato nel 1881, su una superficie di 5,7 ha, al terzo km di via Aurelia Antica, dalla quale prende il nome.\nL'appalto fu all'epoca affidato alla Societ\u00e0 Veneta.\nAttualmente \u00e8 occupato da Unit\u00e0 della Guardia di Finanza.\nA partire dal 2017 l'intero comprensorio \u00e8 oggetto di un'accurata opera di riqualificazione e di contestuale restauro conservativo del manufatto, con rilettura dei ruoli che ha svolto nel corso della sua storia."}
{"id": "1598103", "revid": "729019", "url": "https://it.wikipedia.org/wiki?curid=1598103", "title": "Forte Boccea", "text": "Il Forte Boccea \u00e8 uno dei 15 forti di Roma, edificati nel periodo compreso fra gli anni 1877 e 1891. Si trova nel suburbio S. IX Aurelio, nel territorio del Municipio Roma XIII.\nStoria.\nFu costruito per il \"Campo trincerato di Roma\" a partire dal 1877 e terminato nel 1881, su una superficie di 7,3 ha, al primo km di via di Boccea, dalla quale prende il nome.\nAdibito a carcere giudiziario militare fino al 2005, nel 2013 ne \u00e8 stata deliberata la conversione in parco per iniziative ed eventi culturali."}
{"id": "1598104", "revid": "729019", "url": "https://it.wikipedia.org/wiki?curid=1598104", "title": "Forte Braschi", "text": "Forte Braschi \u00e8 uno dei 15 forti di Roma, edificati nel periodo compreso fra gli anni 1877 e 1891 per costituire il \"Campo trincerato di Roma\". Si trova nel quartiere Q. XIV Trionfale, nel territorio del Municipio Roma XIV.\nStoria.\nFu costruito a partire dal 1877 e terminato nel 1881, su una superficie di 8,2 ettari, su via della Pineta Sacchetti. L'area sulla quale fu realizzato apparteneva al cardinale Braschi, dal quale prende il nome.\n\u00c8 stato sede della caserma \"Casal Forte Braschi\", occupata da unit\u00e0 militari, e ha ospitato dal 1925 i servizi segreti italiani militari, dal SIM al SIFAR al SID. Dal 1977 al 2007 \u00e8 stato sede del centro operativo dell'intelligence militare, il SISMI. Attualmente \u00e8 la sede dell'AISE e del Raggruppamento unit\u00e0 difesa ed \u00e8 intitolato a Nicola Calipari.\nIl 29 maggio 1931 vi venne fucilato l'anarchico Michele Schirru, condannato per aver progettato un attentato contro Mussolini."}
{"id": "1598105", "revid": "200568", "url": "https://it.wikipedia.org/wiki?curid=1598105", "title": "Anglismo", "text": ""}
{"id": "1598109", "revid": "981123", "url": "https://it.wikipedia.org/wiki?curid=1598109", "title": "Paolo Bufalino", "text": "Biografia.\nDopo la laurea in architettura, entra alla Scuola d'arte drammatica Paolo Grassi, dove si diploma nel 2001.\n\u00c8 principalmente noto per il ruolo di Andrea Pellegrino nella sit-com \"Camera Caf\u00e9\", ruolo che ricopre dal 2003."}
{"id": "1598116", "revid": "2143966", "url": "https://it.wikipedia.org/wiki?curid=1598116", "title": "Stazione meteorologica di San Valentino alla Muta", "text": "La stazione meteorologica di San Valentino alla Muta (in tedesco Wetterstation St. Valentin auf der Haide) \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'omonima localit\u00e0 del Passo Resia. Fa parte delle reti RSBN (Regional Basic Synoptic Network) e RBCN (Regional Basic Climatological Network dell'Organizzazione meteorologica mondiale, nonch\u00e9 della rete EUCOS (EUMETNET Composite Observing System).\nCaratteristiche.\nLa stazione meteorologica si trova nell'Italia nord-orientale, in Trentino-Alto Adige, in provincia di Bolzano, nell'omonimo comune, a 1461 metri s.l.m. ed alle coordinate geografiche . La stazione ha sostituito, nel 1979, la preesistente stazione di Passo Resia, sita nel comune di Curon Venosta, a 1.521 metri s.l.m. poco pi\u00f9 a nord del lago di Resia e alle coordinate geografiche , conservandone l'indicativo OMM ed ICAO.\nIl teleposto di montagna, oltre a svolgere funzioni di assistenza alla navigazione aerea, effettua rilevazioni orarie tra le 0 e le 24 UTC, con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato alla superficie standard di 850 Hpa, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di -3,2\u00a0\u00b0C, mentre quella del mese pi\u00f9 caldo, luglio, \u00e8 di +14,5\u00a0\u00b0C; mediamente si contano 162 giorni di gelo all'anno e zero giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -22,2\u00a0\u00b0C del gennaio 1985 e i +32,6\u00a0\u00b0C del luglio 1983.\nLe precipitazioni medie annue si attestano a 550\u00a0mm, mediamente distribuite in 84 giorni di pioggia, con minimo relativo in inverno, picco massimo in estate e massimo secondario in autunno per gli accumuli.\nL'umidit\u00e0 relativa media annua fa registrare il valore di 67,5 % con minimo di 64 % a marzo e massimo di 71 % ad ottobre; mediamente si contano 12 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a -4,3\u00a0\u00b0C; quella del mese pi\u00f9 caldo, luglio, \u00e8 di +13,8\u00a0\u00b0C; si contano, mediamente, 172 giorno di gelo all'anno. Nel medesimo trentennio, la temperatura minima assoluta ha toccato i -24,0\u00a0\u00b0C nel febbraio 1970 (media delle minime assolute annue di -18,5\u00a0\u00b0C), mentre la massima assoluta ha fatto registrare i +32,6\u00a0\u00b0C nel luglio 1983 (media delle massime assolute annue di +26,6\u00a0\u00b0C).\nLa nuvolosit\u00e0 media annua si attesta a 4,3 okta, con minimo di 3,4 okta ad ottobre e massimo di 5,2 okta a maggio.\nLe precipitazioni medie annue, attorno ai 600\u00a0mm e distribuite mediamente in 93 giorni, con minimo in inverno (sotto forma di neve) e picco in estate (a carattere di temporale).\nL'umidit\u00e0 relativa media annua fa registrare il valore di 67,3 % con minimo di 65 % a marzo e massimo di 70 % ad ottobre.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui si queste si sono registrate. La massima assoluta del periodo esaminato di +32,6\u00a0\u00b0C risale al luglio 1983, mentre la minima assoluta di -28,2\u00a0\u00b0C \u00e8 del febbraio 1956."}
{"id": "1598117", "revid": "1543377", "url": "https://it.wikipedia.org/wiki?curid=1598117", "title": "Israel Kirzner", "text": "Infanzia.\nFiglio di un rabbino molto conosciuto, Kirzner \u00e8 nato a Londra, si trasfer\u00ec successivamente in Sudafrica e infine si stabil\u00ec definitivamente negli Stati Uniti.\nIstruzione.\nDopo aver studiato tra il 1947 e il 1948 nella \"University of Cape Town\" in Sudafrica e tra il 1950 e il 1951 a Londra all\"'University of London External Programme\", ha ottenuto il suo Bachelor of Arts Summa cum laude al \"Brooklyn College\" di New York nel 1954. successivamente ha ottenuto il Master in Business Administration (1955) e il Ph.D. (1957) alla New York University, dove ebbe come docente anche Ludwig von Mises.\nEconomia.\nI lavori maggiormente conosciuti di Kirzner sono quelli riguardanti l'imprenditorialit\u00e0 e l'etica del mercato. L'economista che ebbe maggior peso sul pensiero economico e metodologico \"kirzneriano\" \u00e8 stato sicuramente Ludwig von Mises, che fu tra l'altro anche docente di Kirzner alla New York University.\nEsperto ebreo ortodosso.\nKirzner \u00e8 stato anche ordinato a grado di \"Haredi\" (il grado pi\u00f9 conservatore della religione ebraica), nonch\u00e9 studente del Talmud. Da quando \u00e8 stato nominato rabbino dal padre fa parte della congregazione di Brooklyn. \u00c8 uno dei pi\u00f9 famosi discepoli del rabbino statunitense Isaac Hutner, uno dei pi\u00f9 importanti al mondo."}
{"id": "1598118", "revid": "119991", "url": "https://it.wikipedia.org/wiki?curid=1598118", "title": "Stazione meteorologica di Passo Resia", "text": ""}
{"id": "1598119", "revid": "38120", "url": "https://it.wikipedia.org/wiki?curid=1598119", "title": "Dog sees God", "text": ""}
{"id": "1598120", "revid": "92723", "url": "https://it.wikipedia.org/wiki?curid=1598120", "title": "Abbazia di Sainte-Marie-au-Bois", "text": "Sainte-Marie-au-Bois \u00e8 un'antica abbazia premostratense, situata sul comune di Vilcey-sur-Trey, nella provincia di Meurthe e Mosella, nella regione francese della Lorena; \u00e8 costruita vicino ad una fonte, in fondo ad una piccola valle dove scorre un affluente del torrente Trey.\nA lungo considerata come il pi\u00f9 vecchio insediamento premostratense in Lorena, all'inizio del XVII secolo ebbe per abate Servais di Lairuelz, che condusse la riforma dell'ordine, inizialmente in Lorena e quindi altrove. All'inizio della prima guerra mondiale, l'autore e poeta francese Charles P\u00e9guy risiedette nella vecchia abbazia, diventata un'azienda agricola. Oggi, le sue vestigia notevoli fanno di \"Sainte-Marie-au-Bois\", un raro esempio di architettura premostratense del XII secolo.\nDal XII secolo, l'abbazia di Sainte-Marie-au-Bois, possiede un priorato a Bouxi\u00e8res-aux-Ch\u00eanes. Nel corso del XIII secolo, l'abate G\u00e9rard I fonda un altro priorato a Phlin, ad una ventina di chilometri dell'abbazia-madre. Mazerand lo cita anche da M\u00e9nil a Marbache.\nStoria.\nLa fondazione.\nQuest'abbazia fu fondata dal duca Simone I di Lorena tra il 1130 e il 1139 nelle vicinanze del Castello di Pr\u00e9ny. La valle dove il monastero \u00e8 stato costruito, come pure le terre coltivabili, viti, laminatoi e foreste sono conceduti dalle abbazie Saint-Pierre-aux-Nonnains e Sainte-Glossinde ed anche da alcuni signori del luogo.\nCanonici Regolari Premostratensi \u00e8 una disciplina di Sant Norbert, Richard, che viene da Laon ed \u00e8 il primo Abate.\nUn certo mistero circonda la fondazione di quest'abbazia, una tradizione riportata da Dom Calmet e Charles-Hyacinthe Hugo, sui fatti di Sainte-Marie-au-Bois, la prima fondazione dei Premostratensi in Lorena. Sant Norbert personalmente, in occasione di una fermata al castello di Pr\u00e9ny, con il duca Simone I di Lorena sarebbero d'accordo per fondare nel 1126 questo monastero. Ma gli storici attuali confutano questa leggenda.. Sarebbe nel corso di un concilio tenuto a Liegi nel 1131, dove sono presenti Sant Norbert, Sant Bernard ed alcuni signori laici, che il duca Simon concepisce il progetto di due fondazioni, una a Sturzelbronn e l'altra a Pr\u00e9ny.\nIl monastero riceve il nome \u00ab Sancta Maria in Nemore \u00bb ed \u00e8 messo sotto l'invocazione di Maria nella sua Annunciazione. Gli edifici sono terminati poco dopo 1150.\nVicino all'abbazia si alza anche un monastero di religiose, cosa frequente nelle fondazioni del XII secolo, questo stabilimento scomparir\u00e0 successivamente. Dom Calmet riporta al XVIII secolo, che se ne vedono ancora le vestigia in una localit\u00e0 \u00ab Celle-des-Dames \u00bb. La sua volta era dedicata a Maria Maddalena.\nRecenti indagini nelle foreste che circondano l'abbazia hanno scoperto dei particolari medioevali su oltre venti ettari, caratterizzati da petriere, terrazzi e terminali, ricordando in ci\u00f2 che Sainte-Marie-au-Bois \u00e8 un'abbazia che nel disboscare le foreste per mettere in cultura terre nuove.\nMedioevo.\nI padri premostratensi di Sainte-Marie-au-Bois, condividevano il loro tempo tra vita contemplativa e ministero, servondo le cure delle parrocchie vicine, Vilcey-sur-Trey, Vi\u00e9ville-en-Haye, Pagny-sur-Moselle, Onville, ed anche di quelle pi\u00f9 lontano, Manonville, Hag\u00e9ville, Bey-sur-Seille e Lanfroicourt. Nel 1257 fondano a Pont-\u00e0-Mousson il seminario di Saint-Nicaise, destinato alla formazione dei principianti di Sainte-Marie e degli altri stabilimenti premostratensi della Lorena.\nSainte-Marie-aux-Bois, messa sotto la protezione dei duchi della Lorena essendo molto vicino al loro castello di Pr\u00e9ny, che verr\u00e0 varie volte devastato. Alla fine del XIII secolo, l'abbazia subisce dei danni alla sede della fortezza di Pr\u00e9ny da Thibaut II conte di Bar. Alcuni anni pi\u00f9 tardi, nel 1324, alcuni abitanti di Metz saccheggiarono l'abbazia e le terre ducali attorno.\nUn secolo pi\u00f9 tardi, nel 1427, gli stessi abitanti ritornano e saccheggiano ancora in pi\u00f9 cacciano i religiosi che trovano rifugio a Saint-Mihiel. Nel 1439, la guerra fa nuovamente collera: una parte guascone, alleato dei loreni, che ha trovato rifugio nell'abbazia, alleato dei loreni, viene brutalmente mandato via dalla gente armata di Metz e lo stesso anno, Antoine de Vaud\u00e9mont devasta nuovamente la regione.\nIl 13 dicembre 1473, Carlo I duca di Bourgogne, \u00e8 ospite dell'abate Jean de Dieulouard e dorme all'abbazia.\nXVI secolo.\nIl XVI secolo \u00e8 un momento di prosperit\u00e0 per Sainte-Marie-au-Bois. Nel 1504, l'abate Pierre de Pr\u00e9ny, concede terre e foreste per permettere il ripopolamento e la ricostruzione del villaggio di Vi\u00e9ville-en-Haye abbandonato nelle guerre del XV secolo. In quest'epoca anche la chiesa abbaziale viene rinnovata. Tuttavia, verso la meta del secolo, i protestanti devastano il monastero.\nTre membri della famiglia Thuillier si succedono alla sede abbaziale. Nicolas Thuillier, gli viene affidato il vicariato generale, e viene anche nominato consigliere di stato dal duca\nAntoine, e diventa il confessore della duchessa Philippe de Gueldre vedova di Renato II di Lorena, ritirata nelle Monache Clarisse di Pont-\u00e0-Mousson. Un diario che la duchessa offr\u00ec al suo confessore \u00e8 conservato attualmente alla biblioteca municipale di Pont-\u00e0-Mousson.\nDidier Malhusson, favorito del duca Charles III, gli viene imposto a forza la successione dei tre abati Thuilier. Non risiede all'abbazia, ma in un settore vicino, a la Grange-en-Haye, trasformato in casa di piacere. Sotto la sua gestione, il disordine nella vita monastica si accentua ancora di pi\u00f9. A Sainte-Marie-au-Bois, come in altre abbazie alla stessa epoca, il rilassamento ha raggiunto il suo parossismo.\nL'abate Daniel Picart, successore di Didier Malhusson, ha soltanto ventisette anni alla sua elezione. I canonici lo hanno scelto giovane, pensando che la sua autorit\u00e0 sarebbe inferiore. Ma il giovane abate \u00e8 stato formato dagli gesuiti dell'universit\u00e0 di Pont-\u00e0-Mousson e manifesta un desiderio ardente di riforma; la soluzione vistosa e di restaurare i precetti monastici, i suoi avversari non hanno un'altra soluzione che di avvelenarlo tramite ragni tossici introdotti nella sua minestra.\nXVII secolo.\nil successore dell'abate Daniel Picart, Servais de Lairuelz, ha acquisito delle idee tridentine e desidera un ritorno al rigore antico; nel 1608 trasferisce i monaci a Pont-\u00e0-Mousson, nella nuova abbazia Sainte-Marie-Majeure, per avvicinarsi alla giovane e dinamica universit\u00e0, diretta dai gesuiti. Papa Paolo V diede il suo consenso a condizione che uno o due canonici restino permanentemente nella vecchia abbazia e vi celebrino ogni giorno la celebrazione eucaristica. \u00c8 in una certa sorte al crepuscolo di Sainte-Marie-au-Bois, risiedono solamente i due monaci e un agricoltore incaricato dello sfruttamento del settore agricolo.\nNel 1631, i monaci ritornano a rifugiarsi nella vecchia abbazia, per fuggire ad un'epidemia di peste che regna a Pont-\u00e0-Mousson, \u00e8 per questo caso che il 18 ottobre 1631, muore l'abate Servais de Lairuelz. Verso il 1635 durante la Guerra dei trent'anni, gli svedesi devastano i luoghi.\nXVIII secolo e XIX secolo.\nDurante la Rivoluzione francese, l'Ordine dei Canonici Regolari Premostratensi, gli vengono sottratti tutti i beni; gli edifici e le terre di Sainte-Marie-au-Bois, diventano beni nazionali, sono messi in vendita, il 14 febbraio 1791 trovano un acquirente, Antoine Willemin, giudice a Pont-\u00e0-Mousson, per 15.400 lire.\nTutto il XIX secolo, proprietari ed agricoltori si succedono nella vecchia abbazia. La chiesa abbaziale viene trasformata in stalla e la sala capitolare diventa una cucina. Nelle modifiche un frammento di altare del XIV secolo viene dato al Museo Storico Lorena di Nancy.\nXX secolo.\nNell'agosto 1914, nell'occasione della guerra conducono il poeta e scrittore Charles P\u00e9guy a Sainte-Marie-au-Bois; la sua sezione militare occupa i luoghi dal 18 al 23 di agosto e riceve riconoscimenti alla frontiera situata all'epoca lungo Mosella. Ecco ci\u00f2 che scrive il tenente P\u00e9guy, nella parte posteriore di cartoline inviate ai suoi parenti:\nL'abbazia viene classificata Monumento storico il 9 aprile 1929.\nAl giorno d'oggi.\n\u00c8 possibile visitare una parte della vecchia abbazia, le domeniche da giugno a settembre delle 14:00 alle 18:00. Un cammino carrozzabile conduce al villaggio di Vilcey-sur-Trey, alla vecchia abbazia. La visita \u00e8 a pagamento.\nUna creazione del Festival Internazionale \u00ab Jardins \u00e0 suivre... \u00bb (Giardini da seguire...) \u00e8 anche da scoprire nel sito di Sainte-Marie-au-Bois; si tratta di \u00ab Jardins de l'abbaye \u00bb (Giardini dell'abbazia), realizzati per Olivier Berger, architetto-paesaggista, con il concorso degli allievi di Ecole d'Horticulture e del paesaggio di Roville-aux-Ch\u00eanes. Questi pavimenti concepiti come un percorso simbolico verso il paradiso, evocano attraverso le diverse piantagioni, dei temi cos\u00ec svariati, come la stregoneria, le piante medicinali, le virt\u00f9 cardinali e le varie teologie.\nElenco degli abati di Sainte-Marie-au-Bois.\nXII secolo\nXIII secolo\nXIV secolo\nXV secolo\nXVI secolo\nXVII secolo\nArchitettura.\nTutti gli edifici si riducono oggi alla chiesa abbaziale (lato orientato ad est), ed all'edificio conventuale aggiunto sul lato sud della chiesa. \u00c8 un insieme omogeneo di stile romano della fine del secondo quarto o dell'inizio del terzo quarto del XII secolo, che testimonia il modo di costruire premostratensi, collegata all'architettura dell'Ordine Cisterciense.\nLa chiesa abbaziale ed il suo enigma.\nSi compone di una navata centrale e di due banchine incurvate, e misura globalmente 23 metri di lunghezza.\nLa facciata \u00e8 notevole: di tipo basilicale, rivela una relazione con la chiesa di abbazia cisterciense di Haute-Seille. All'origine, il livello pi\u00f9 basso comportava forse cinque arcate.\nL'estremit\u00e0 posteriore della chiesa abbaziale \u00e8 scomparsa; Mazerand e Slotta pensano che fosse rotonda.\nNel Coro, esiste un loculo di stile gotico tardivo, dove \u00e8 sepolto l'abate Dominique Thuillier, deceduto nel 1534. Con l'architettura del Rinascimento si aument\u00f2 la navata con una volta ad incrocio nelle testate.\nQuasi tutti gli storici che si sono interessati a quest'abbazia, hanno sollevato la debole dimensione della chiesa dell'abbazia nella sua lunghezza ed hanno emesso diversi pareri per spiegare questo fatto. Auguste Digot (1815-1864), nel 1857, confuta l'idea diffusa del suo tempo secondo la quale, la navata all'epoca sarebbe stata accorciata da Servais de Lairuelz, quando trasfer\u00ec i monaci a Pont-\u00e0-Mousson. Heribert Reiners nel 1921, difende l'idea di un accorciamento della navata di circa la meta dall'abate Thuillier. Hubert Colin pi\u00f9 vicino ai nostri tempi, non crede all'accorciamento della navata, pensa che per ragioni sconosciute, i monaci abbiano deciso di fare un edificio pi\u00f9 piccolo per economizzare, anche se alla partenza era stato concepito pi\u00f9 grande.\nInfine Michel Mazerand, al termine di uno studio serio di trentacinque pagine su Sainte-Marie-au-Bois, emette l'ipotesi che tra il 1780 e il 1781, la navata sarebbe stata ridotta sostanzialmente e la facciata smontata e riadattata, pietra da pietra. Si sostiene in altro su un esame attento dell'edificio sulla presenza di tre chiavi di volta sigillate nella massoneria che corrisponderebbero alle tre portate eliminate, ed anche sulla scoperta nei conti dell'abbazia, di grandi lavori tra il 1780 e il 1781. Si conserva tuttavia di un parere definitivo, dichiarando che solo sondaggi permetterebbero di scoprire la verit\u00e0.\nL'edificio conventuale.\nComporta al piano terra sulla base della chiesa, la sagrestia, quindi la sala capitolare. L'estremit\u00e0 dell'edificio \u00e8 scomparsa (una sala a due portate). Sulla mappa esiste il dormitorio dei monaci, con piccole aperture in piena curva.\nLa sala capitolare comporta due vasi di tre portate, con all'est una rosa delimitata di due finestre in piena curva. Aperture all'ovest sul Chiostro. Il chiostro \u00e8 scomparso, ma delle partenze di volte al nord ed all'est testimoniano l'esistenza delle gallerie.\nLa leggenda di Ch\u00eane-\u00e0-la-Vierge.\nUna vecchia leggenda della Lorena, conserva il ricordo di Sainte-Marie-au-Bois e del priorato di Phlin. Redatta verso il 1840 da Emmanuel d'Huart, \u00e8 stata ripresa da molti autori dopo di lui.\nSecondo questa leggenda, la vergine sarebbe apparsa al cavaliere Ancelin de Mailly, di ritorno della sesta crociata, al luogo detto dopo \u00able Ch\u00eane-\u00e0-la-Vierge\u00bb, che lo avrebbe pregato di fare ritorno velocemente se volesse rivedere, ancora viva, sua moglie molto malata. Accelerando il suo ritorno, arriv\u00f2 al castello e pot\u00e9 raccogliere l'ultimo soffio della sua cara coniuge. Alcuni anni pi\u00f9 tardi, sempre secondo questa leggenda, il Re di Mailly avrebbe fatto costruire tra Mailly-sur-Seille e Phlin, un priorato in onore si San Norbert."}
{"id": "1598121", "revid": "149485", "url": "https://it.wikipedia.org/wiki?curid=1598121", "title": "Sven Kramer", "text": "Carriera.\nLa prima affermazione \"senior\" di Kramer \u00e8 stata agli Europei di Heerenveen 2005, con la vittoria della medaglia d'argento.\nNella stagione 2005-06 quando vince le prime due gare sui 5.000 in coppa del mondo, ai XX Giochi olimpici invernali conquista poi un argento e un bronzo rispettivamente nei 5.000 metri e nell'inseguimento a squadre. La stagione si conclude con un altro bronzo dietro a Shani Davis ed Enrico Fabris ai mondiali di Calgary. Si conferma nella stagione 2006-07 quando vince gli Europei a Collalbo e i Mondiali.\nNella stagione 2007-08 ottiene il record del mondo sui 5.000 metri, vince gli europei su tutte le quattro distanze ed i mondiali a Berlino (febbraio 2008). Il 14 febbraio 2010 ai XXI Giochi olimpici invernali di Vancouver conquista la sua prima medaglia d'oro olimpica nei 5000 metri col tempo di 6:14'60\", nuovo record olimpico. Perde invece la seconda medaglia d'oro nei 10000 metri a causa di un errore a cui \u00e8 stato indotto dal proprio tecnico Gerard Kemkers. Kramer, nettamente in testa a cinque giri dalla fine, \u00e8 passato dalla corsia esterna a quella interna proprio su indicazione di Kemkers, mentre a termini di regolamento avrebbe dovuto completare il giro su quella esterna."}
{"id": "1598125", "revid": "1697482", "url": "https://it.wikipedia.org/wiki?curid=1598125", "title": "Nastro della consapevolezza", "text": "Con l'espressione nastro della consapevolezza si indicano piccoli nastri ripiegati ad anello, o loro raffigurazioni, usati in Canada, Australia, Regno Unito, Stati Uniti d'America e in molte altre parti del mondo per indicare che chi lo indossa sostiene una particolare causa o problema.\nIl significato del nastro della consapevolezza varia a seconda del suo colore. Molti gruppi hanno utilizzato i nastri come simbolo di sostegno o consapevolezza, con il risultato che cause diverse spesso condividono lo stesso colore.\nAlcune cause inoltre possono essere rappresentate da pi\u00f9 di un colore. Il rosso o il verde-acqua possono rappresentare l'abuso di sostanze, mentre il violetto o il bianco possono rappresentare la Malattia di Alzheimer.\nUno degli esempi pi\u00f9 famosi \u00e8 il nastro rosso utilizzato come simbolo internazionale delle campagne per la lotta contro l'AIDS.\nI nastri della consapevolezza vengono spesso attaccati ai capi d'abbigliamento o legati intorno ad oggetti quali, ad esempio, le antenne delle macchine. Quando si vuole sostenere fermamente una posizione, grossi nastri possono essere annodati intorno ad oggetti quali, ad esempio, gli alberi e i pali.\nRaffigurazioni dei nastri della consapevolezza possono anche avere l'aspetto di adesivi, adesivi per auto o calamite che spesso vengono attaccati sulle automobili.\nL'idea di un nastro della consapevolezza usato come accessorio per automobili \u00e8 diventata popolare dopo il successo del nastro giallo \"Sostieni le nostre truppe\", una calamita prodotta da Magnet America a King, nella Carolina del Nord.\nI nastri sono inoltre usati come segno di lutto. Molti ad esempio, indossarono un nastro nero dopo il massacro al Virginia Polytechnic Institute.\nCritiche.\nIl proliferare del \"nastro della consapevolezza\" \u00e8 stato criticato in quanto considerato una forma di attivismo pigro, che permette alla gente di \"mostrare il proprio sostegno\" senza un investimento di tempo o denaro. L'attore George Carlin ha denunciato questo particolare tipo di attivismo pigro nella sua opera, e ha suggerito, come risposta scatologica, di indossare un nastro marrone."}
{"id": "1598126", "revid": "438678", "url": "https://it.wikipedia.org/wiki?curid=1598126", "title": "L'ultima recita", "text": "L'ultima recita (\"Letter of Introduction\") \u00e8 un film del 1938 diretto e prodotto da John M. Stahl.\nTrama.\nKay, una giovane attrice arriva dalla provincia con una lettera di presentazione per un famoso attore di teatro il quale si scoprir\u00e0 essere suo padre naturale. Il grande attore prende sotto le sue ali la giovane debuttante, cosa che crea pettegolezzi a non finire. Pure un giovane corteggiatore della ragazza sospetta di una relazione illecita tra i due. E quando per un incidente, l'anziano attore muore, Kay dovr\u00e0 cercare di convincerlo della verit\u00e0.\nProduzione.\nIl film fu prodotto dall'Universal Pictures.\nDistribuzione.\nDistribuito dall'Universal Pictures, usc\u00ec nelle sale cinematografiche USA il 5 agosto 1938."}
{"id": "1598136", "revid": "78273", "url": "https://it.wikipedia.org/wiki?curid=1598136", "title": "Short Tandem Repeat", "text": ""}
{"id": "1598137", "revid": "44939", "url": "https://it.wikipedia.org/wiki?curid=1598137", "title": "Polymerase chain reaction", "text": ""}
{"id": "1598140", "revid": "110157", "url": "https://it.wikipedia.org/wiki?curid=1598140", "title": "Cop\u0219a Mic\u0103", "text": "Cop\u0219a Mic\u0103 (in ungherese \"Kiskapus\", in tedesco \"Kleinkopisch\") \u00e8 una citt\u00e0 della Romania di 5.441 abitanti, ubicata nel distretto di Sibiu, nella regione storica della Transilvania. \nFa parte dell'area amministrativa anche la localit\u00e0 di T\u00e2rn\u0103vioara.\nLa citt\u00e0 aveva un triste primato, essendo considerata negli anni novanta come una delle localit\u00e0 pi\u00f9 inquinate d'Europa, a causa della presenza di due grandi complessi industriali spinti al massimo della produttivit\u00e0 durante il regime comunista e sostanzialmente chiusi dopo il 1989, fatto quest'ultimo che ha portato ad una drastica riduzione della popolazione, scesa dopo la caduta del comunismo del 25% circa.\nI due impianti inquinanti erano in particolare:"}
{"id": "1598141", "revid": "287204", "url": "https://it.wikipedia.org/wiki?curid=1598141", "title": "Copsa Mica", "text": ""}
{"id": "1598146", "revid": "729019", "url": "https://it.wikipedia.org/wiki?curid=1598146", "title": "Oshi", "text": "Oshi (Kanji: \u62bc) \u00e8 un gioco da tavolo di strategia pubblicato dalla WizKids. Oshi si gioca su una scacchiera 9\u00d79 e ogni giocatore controlla un insieme di 8 pezzi (di colore rosso o avorio).\nStoria del gioco.\nSecondo il foglio di istruzioni, il gioco Oshi \u00e8 stato dato al primo imperatore del Giappone dalla dea Amaterasu. Oshi avrebbe quindi insegnato all'imperatore e alla sua corte che l'influenza era potere ma avrebbe dovuto essere usata con cautela.\nI pezzi sulla scacchiera.\nOgni giocatore ha a disposizione un insieme di 8 pezzi. Ogni insieme consiste di tre tipi diversi di pezzi. I due insiemi di pezzi sono colorati in modo differente.\nI pezzi sono:\nLa posizione iniziale dei pezzi \u00e8 quella illustrata in figura.\nMovimento dei pezzi.\nCiascun pezzo di Oshi si pu\u00f2 muovere avanti, indietro, a destra oppure a sinistra ma non in diagonale, procedendo in una sola direzione per ogni turno. \u00c8 consentito spostare ogni torre per un numero di caselle massimo pari alla sua altezza.\nDurante il movimento si possono spingere gli altri pezzi nella direzione in cui ci si muove. Si possono spingere i pezzi dell'avversario, i propri pezzi, o una combinazione dei due, ma ogni torre non pu\u00f2 spostarne un numero superiore alla propria altezza.\nPer evitare situazioni di stallo, il movimento di un pezzo non pu\u00f2 terminare nella stessa casella nella quale risiedeva il pezzo al turno precedente.\nObiettivi.\nOgni torre ha un valore in punti pari alla sua altezza.\nUn giocatore vince spingendo i pezzi del suo avversario fuori dalla scacchiera (attraverso uno qualsiasi dei quattro bordi) per un valore di almeno 7 punti."}
{"id": "1598151", "revid": "76963", "url": "https://it.wikipedia.org/wiki?curid=1598151", "title": "Kara DioGuardi", "text": "Ha contribuito a lanciare una grande lista di giovani cantanti emergenti scrivendo e co-producendo per loro o con loro canzoni di grande successo. \nKara, di origini italo-albanesi (arb\u00ebresh\u00eb) \u00e8 figlia del politico Joseph J. DioGuardi. Crebbe a Westchester, New York. Completati gli studi di scienze politiche alla Duke University, lavor\u00f2 per la Billboard. Cimentatasi poi in una band che per\u00f2 non arriv\u00f2 al successo, fu poi molto ricercata come cantautrice, produttrice o co-produttrice di molte canzoni di successo dal 1999 a oggi (2008). La maggior parte delle sue canzoni sono state registrate e interpretate da giovani cantanti donne americane quali Anastacia, Christina Aguilera, Gwen Stefani, Kelly Clarkson, Diana DeGarmo, Avril Lavigne, Demi Lovato, Ashlee Simpson, Ashley Tisdale, Britney Spears, Hilary Duff, Jessica Simpson, M\u00fda Harrison, Pussycat Dolls, Katharine McPhee, Pink (cantante), Lindsay Lohan, Paris Hilton; e da giovani cantanti donne australiane quali Kylie Minogue, Natalie Imbruglia, Delta Goodrem, The Veronicas. Ma ha avuto successo anche con i maggiori artisti di musica latina quali Laura Pausini, Enrique Iglesias, Marc Anthony, Thal\u00eda, Ricky Martin e Carlos Santana."}
{"id": "1598155", "revid": "94647", "url": "https://it.wikipedia.org/wiki?curid=1598155", "title": "Legge del contrappasso", "text": ""}
{"id": "1598157", "revid": "547992", "url": "https://it.wikipedia.org/wiki?curid=1598157", "title": "Gianni Flamigni", "text": "Carriera.\nHa giocato in Serie A con il e Brescia e in Serie B con , Brescia, , e .\nHa allenato la Dozzese."}
{"id": "1598165", "revid": "34928", "url": "https://it.wikipedia.org/wiki?curid=1598165", "title": "Lista Swadesh", "text": ""}
{"id": "1598166", "revid": "2143966", "url": "https://it.wikipedia.org/wiki?curid=1598166", "title": "Stazione meteorologica di Passo Rolle", "text": "La stazione meteorologica di Passo Rolle \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'area montana del valico alpino di Passo Rolle.\nStoria.\nLa stazione meteorologica inizi\u00f2 la sua attivit\u00e0 il 14 novembre 1949, sia per lo studio e l'analisi climatica della corrispondente area montana delle Alpi che per l'assistenza alla navigazione aerea.\nInizialmente ubicato presso la sede del soccorso alpino della Guardia di Finanza, fu successivamente spostato in una vicina baracca di legno, a seguito della demolizione della palazzina su cui si trovava precedentemente. Dal 17 novembre 1959 ebbe la propria definitiva ubicazione nella nuova sede realizzata dall'Aeronautica Militare.\nLa stazione meteorologica rimase temporaneamente inattiva tra il 31 ottobre 1996 e il 30 settembre 1998.\nCaratteristiche.\nLa stazione meteorologica si trova nell'Italia nord-orientale, in Trentino-Alto Adige, in provincia di Trento, nel territorio comunale di Siror, a 2.006 metri s.l.m. e alle coordinate geografiche . L'esatta ubicazione \u00e8 a circa 200 metri dalla strada statale del Passo Rolle, da cui \u00e8 raggiungibile attraverso una strada privata di servizio, spesso impraticabile per la presenza di ghiaccio e neve.\nIl teleposto di montagna, in attivit\u00e0 24 ore su 24, oltre a svolgere assistenza alla navigazione aerea effettua rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento. La stazione meteorologica fa parte della rete RBSN (Regional Basic Synoptic Network) dell'Organizzazione Meteorologica Mondiale.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, febbraio, \u00e8 di -4,4\u00a0\u00b0C, mentre quella del mese pi\u00f9 caldo, luglio, \u00e8 di +11,5\u00a0\u00b0C; mediamente si contano 193 giorni di gelo all'anno e zero giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -24,8\u00a0\u00b0C del marzo 1971 e i +25,4\u00a0\u00b0C del luglio 1983.\nLe precipitazioni medie annue si attestano a 1.027\u00a0mm, mediamente distribuite in 114 giorni di pioggia, con minimo relativo in inverno, picco massimo in estate e massimo secondario in autunno per gli accumuli.\nL'umidit\u00e0 relativa media annua fa registrare il valore di 69,3 % con minimo di 61 % a dicembre e massimi di 73 % ad aprile, a maggio, a giugno e ad agosto; mediamente si contano 176 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, febbraio, si attesta a -4,8\u00a0\u00b0C; quella del mese pi\u00f9 caldo, luglio, \u00e8 di +10,6\u00a0\u00b0C. Nel medesimo trentennio, la temperatura minima assoluta ha toccato i -24,8\u00a0\u00b0C nel marzo 1971 (media delle minime assolute annue di -17,8\u00a0\u00b0C), mentre la massima assoluta ha fatto registrare i +25,4\u00a0\u00b0C nel luglio 1983 (media delle massime assolute annue di +21,1\u00a0\u00b0C).\nLa nuvolosit\u00e0 media annua si attesta a 4,5 okta, con minimo di 3,5 okta a dicembre e massimo di 5,6 okta a maggio.\nLe precipitazioni medie annue sono superiori ai 1.000\u00a0mm, distribuite mediamente in 115 giorni, con minimo in inverno (neve) e picco in estate (frequenti temporali).\nL'umidit\u00e0 relativa media annua fa registrare il valore di 70,8 % con minimo di 62 % a dicembre e massimi di 77 % ad aprile e a maggio.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui si queste si sono registrate. La massima assoluta del periodo esaminato di +25,4\u00a0\u00b0C risale al luglio 1983, mentre la minima assoluta di -24,8\u00a0\u00b0C \u00e8 del marzo 1971."}
{"id": "1598167", "revid": "63178", "url": "https://it.wikipedia.org/wiki?curid=1598167", "title": "Tumori tiroidei", "text": ""}
{"id": "1598169", "revid": "486946", "url": "https://it.wikipedia.org/wiki?curid=1598169", "title": "Baitou Shan", "text": ""}
{"id": "1598175", "revid": "647919", "url": "https://it.wikipedia.org/wiki?curid=1598175", "title": "Malattia di Basedow", "text": ""}
{"id": "1598176", "revid": "486946", "url": "https://it.wikipedia.org/wiki?curid=1598176", "title": "Bo'Rai Cho", "text": ""}
{"id": "1598182", "revid": "174925", "url": "https://it.wikipedia.org/wiki?curid=1598182", "title": "American bureau of shipping", "text": ""}
{"id": "1598185", "revid": "110157", "url": "https://it.wikipedia.org/wiki?curid=1598185", "title": "Krasnoborskij rajon", "text": "Il Krasnoborskij rajon (in lingua russa \"\u041a\u0440\u0430\u0441\u043d\u043e\u0431\u043e\u0440\u0441\u043a\u0438\u0439 \u043c\u0443\u043d\u0438\u0446\u0438\u043f\u0430\u043b\u044c\u043d\u044b\u0439 \u0440\u0430\u0439\u043e\u043d\", letteralmente \"Krasnoborskij municipal'nyj rajon\", in inglese traslitterato come \"Krasnoborsky munitsipalnyy rayon\") \u00e8 una rajon (distretto russo) dell'Oblast' di Arcangelo, in Russia.\nIl centro amministrativo \u00e8 la citt\u00e0 di Krasnoborsk, con circa 7.000 abitanti."}
{"id": "1598187", "revid": "273054", "url": "https://it.wikipedia.org/wiki?curid=1598187", "title": "Krasnoborsk", "text": "Krasnoborsk (in lingua russa \u041a\u0440\u0430\u0441\u043d\u043e\u0431\u043e\u0440\u0441\u043a) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Krasnoborskij rajon."}
{"id": "1598189", "revid": "984922", "url": "https://it.wikipedia.org/wiki?curid=1598189", "title": "Bol'\u0161aja Sludka", "text": "Bol'\u0161aja Sludka (in lingua russa \u0411\u043e\u043b\u044c\u0448\u0430\u044f \u0421\u043b\u0443\u0434\u043a\u0430) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Krasnoborskij rajon."}
{"id": "1598191", "revid": "729019", "url": "https://it.wikipedia.org/wiki?curid=1598191", "title": "Verchnjaja Uftjuga", "text": "Verchnjaja Uftjuga (in lingua russa \u0412\u0435\u0440\u0445\u043d\u044f\u044f \u0423\u0444\u0442\u044e\u0433\u0430) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Krasnoborskij rajon."}
{"id": "1598194", "revid": "729019", "url": "https://it.wikipedia.org/wiki?curid=1598194", "title": "Kulikovo (Oblast' di Arcangelo)", "text": "Kulikovo (in lingua russa \u041a\u0443\u043b\u0438\u043a\u043e\u0432\u043e) \u00e8 una localit\u00e0 situata in Russia, nell'Oblast' di Arcangelo, pi\u00f9 precisamente nel Krasnoborskij rajon."}
{"id": "1598196", "revid": "729019", "url": "https://it.wikipedia.org/wiki?curid=1598196", "title": "Bol'\u0161aja", "text": "Bol'\u0161aja \u00e8 una localit\u00e0 che si trova nel Krasnoborskij rajon dell'Oblast' di Arcangelo, in Russia."}
{"id": "1598198", "revid": "729019", "url": "https://it.wikipedia.org/wiki?curid=1598198", "title": "Er\u0161evskaja", "text": "Er\u0161evskaja (in lingua russa \u0415\u0440\u0448\u0435\u0432\u0441\u043a\u0430\u044f) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Krasnoborskij rajon."}
{"id": "1598199", "revid": "12109", "url": "https://it.wikipedia.org/wiki?curid=1598199", "title": "Aereo da collegamento", "text": "Un aereo da collegamento \u00e8 un velivolo militare leggero, normalmente non armato, ideato nel periodo antecedente la seconda guerra mondiale ed utilizzato principalmente come supporto per le batterie di artiglieria, come trasporto veloce di Ufficiali dell'esercito e per il trasporto di dispacci militari. Noto anche come \"army-cooperation aircraft\", questo tipo di velivolo veniva impiegato anche come normale aereo da ricognizione, per controllare le colonne militari, come aeroambulanza, come piccolo aereo da trasporto ed altre funzioni simili.\nGrazie alle sue caratteristiche STOL era possibile utilizzarlo in campi d'aviazione improvvisati o dalle pessime condizioni, diventando un basilare supporto nelle avanzate anche quando il nemico in ritirata riusciva a rendere parzialmente inutilizzabili le strutture militari che era costretto a lasciare. Uno dei pi\u00f9 noti velivoli di questo tipo \u00e8 stato il tedesco Fieseler Fi 156 Storch; i feldmarescialli Erwin Rommel e Albert Kesselring ne avevano un esemplare in assegnazione personale.\nLa maggior parte di questi velivoli sono stati sviluppati da velivoli leggeri usati in aviazione civile ed alla fine della guerra vennero riutilizzati spesso come aerei da turismo.\nCon il rapido sviluppo dell'elicottero il ruolo dell'aereo da collegamento scomparve progressivamente in favore della maggiore versatilit\u00e0 di questi ultimi."}
{"id": "1598200", "revid": "543975", "url": "https://it.wikipedia.org/wiki?curid=1598200", "title": "\u010cerevkovo", "text": "\u010cerevkovo () \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Krasnoborskij rajon."}
{"id": "1598225", "revid": "1924342", "url": "https://it.wikipedia.org/wiki?curid=1598225", "title": "Sascha Schmitz", "text": "Biografia.\nSasha ha iniziato la carriera musicale come cantante e leader di una school band chiamata \"Junkfood\", divisasi presto per non essere riuscita ad attrarre etichette discografiche. Poco tempo dopo Sasha ha incontrato il rapper e produttore Der Wolf che l'ha scelto come voce di sottofondo per il singolo \"Gibt's Doch Gar Nicht\", un successo poi aumentato dalla sua prima apparizione nel singolo \"Wannabe your love\", in collaborazione con un'altra neo-cantante, Young Deenay: esso \u00e8 entrato nella top 10 tedesca.\nNel 1998 Sasha ha abbandonato i suoi studi di lingua tedesca e di sport per diventare un cantante a tutti gli effetti. Ha firmato un contratto con la Warner Music collaborando ancora una volta con Young Deenay per un altro duetto, \"I'm still waiting\", primo singolo del suo album di debutto \"Dedicated to...\" realizzato in quell'anno. L'album ha raggiunto la 4\u00aa posizione nella classifica tedesca ed \u00e8 stato certificato come disco di platino. I singoli successivi \"If You Believe\", \"We can leave the world\" e \"I feel lonely\" sono entrati tutti nella top 10 dei singoli.\nOltre alla carriera musicale come Sasha, dal 2003 utilizza l'alter ego Dick Brave e diventa il leader del gruppo musicale rockabilly Dick Brave &amp; The Backbeats, con cui realizzano cover riarrangiate di celebri brani di artisti come Pink (cantante), George Michael, Michael Jackson, Bruno Mars e molti altri."}
{"id": "1598230", "revid": "1543377", "url": "https://it.wikipedia.org/wiki?curid=1598230", "title": "Ross Aloisi", "text": "Carriera.\nClub.\nNSL.\nFratello maggiore di John, con cui condivide le origini italiane, nella stagione 1990-1991 fu ingaggiato dall'Adelaide City, club della National Soccer League, per la quale disput\u00f2 6 partite mentre la squadra fin\u00ec terza. Aloisi continu\u00f2 con l'Adelaide City nel 1991-1992 e gioc\u00f2 11 partite.\nEuropa.\nAloisi fu ingaggiato dall', dove gioc\u00f2 38 partite nella stagione 1997-1998 segnando 6 gol ed altre 2 partite nella stagione 1998-1999, prima di trasferirsi al Lorient in Francia, con cui gioc\u00f2 solo una partita in due stagioni prima di trasferirsi al in Austria. Qui gioc\u00f2 18 gare nella stagione 1999-2000 ed altre 2 nella stagione 2000-2001, dove il club raggiunse il secondo turno della Coppa UEFA 2000-2001. Trasferitosi in Italia, Aloisi disput\u00f2 41 gare in due stagioni per l'Alzano Virescit, prima di trasferirsi alla Pro Sesto dove segn\u00f2 3 gol in 29 partite nella stagione 2002-2003.\nNazionale.\nA 16 anni and\u00f2 in Scozia per giocare con l'Australia nella Coppa del Mondo Under-16 FIFA del 1989. Gioc\u00f2 una partita contro gli Stati Uniti, giocando 39 minuti nel pareggio per 2-2.\nNel 1994 Aloisi entr\u00f2 nella Nazionale australiana Under-23, giocando 12 partite (con 2 gol), e debuttando con la Nazionale maggiore contro il Kuwait in un'amichevole nel settembre di quell'anno.\nNel 1996 Aloisi partecip\u00f2 con l'Under-23 alle qualificazioni per le Olimpiadi del 1996, segnando 5 gol in 5 partite, dopo le quali l'Australia vinse il gruppo dell'Oceania. Aloisi gioc\u00f2 nella partita di ritorno dello spareggio con il Canada che l'Australia vinse. Gioc\u00f2 tutti e tre gli incontri del torneo olimpico ma la Nazionale fu eliminata dopo aver perso contro Francia e Spagna.\nDopo il ritiro.\nDopo il ritiro, Ross Aloisi \u00e8 diventato commentatore della Fox Sports."}
{"id": "1598238", "revid": "729019", "url": "https://it.wikipedia.org/wiki?curid=1598238", "title": "Forte Monte Mario", "text": "Il Forte Monte Mario \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. XV Della Vittoria, nel territorio del Municipio Roma I.\nStoria.\nFu costruito a partire dal 1877 e terminato nel 1882, su una superficie di 8,4 ha, al terzo km di via Trionfale sul Monte Mario, dal quale prende il nome.\nAttualmente \u00e8 occupato da unit\u00e0 militari."}
{"id": "1598239", "revid": "729019", "url": "https://it.wikipedia.org/wiki?curid=1598239", "title": "Forte Trionfale", "text": "Il Forte Trionfale \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel suburbio S. XI Della Vittoria, nel territorio del Municipio Roma XIV.\nStoria.\nFu costruito a partire dal 1882 e terminato nel 1888, su una superficie di 21,0 ha, sulla via Trionfale, dalla quale prende il nome.\nNel 1921 viene utilizzato come caserma da unit\u00e0 militari dell'Esercito. La caserma fu intitolata al capitano Arnaldo Ulivelli, perito il 2 giugno 1907 precipitando con il suo aerostato sulla via Cassia . Negli anni trenta viene approntato un hangar per il ricovero di dirigibili.\nNei primi anni del Duemila viene dismesso dal Ministero della Difesa e, nel 2015, lo acquista Roma Capitale per farne la nuova sede del Municipio Roma XIV ed altre strutture pubbliche."}
{"id": "1598240", "revid": "1296885", "url": "https://it.wikipedia.org/wiki?curid=1598240", "title": "Forte Antenne", "text": "Il Forte Antenne \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. II Parioli, nel territorio del Municipio Roma II, all'interno di villa Ada.\nIl forte ricopre il sito della citt\u00e0 di \"Antemnae\", conquistata da Romolo.\nStoria.\nFu costruito a partire dal 1882 e terminato nel 1891, su una superficie di 2,5 ha, sul Monte Antenne, dal quale prende il nome, nei pressi della confluenza del fiume Aniene nel Tevere.\nFino agli anni '40 fu utilizzato come deposito del Reggimento Radiotelegrafisti, quindi dismesso. \nUna parte del forte \u00e8 stata presa in consegna dal Comune di Roma, il quale l'ha solo parzialmente utilizzata.\nNel 1958, in occasione delle imminenti Olimpiadi di Roma del 1960, venne ceduto dal demanio al Comune di Roma per adibirlo a campeggio; tuttavia esso fu realizzato solo nel parco circostante, perch\u00e9 nel forte erano gi\u00e0 state costruite delle residenze private.\nLe ultime pi\u00f9 recenti notizie in merito davano il forte e il suo complesso come base di un progetto di recupero e trasformazione in una struttura alberghiera o nella sede distaccata della vicina Libera universit\u00e0 internazionale degli studi sociali Guido Carli.\nIl forte \u00e8 vincolato ai sensi del Codice dei beni culturali e del paesaggio con D.M. 6 agosto 2008."}
{"id": "1598244", "revid": "33689", "url": "https://it.wikipedia.org/wiki?curid=1598244", "title": "Bellavista (Quartiere 1)", "text": ""}
{"id": "1598248", "revid": "188323", "url": "https://it.wikipedia.org/wiki?curid=1598248", "title": "3-stage VTEC", "text": ""}
{"id": "1598250", "revid": "110157", "url": "https://it.wikipedia.org/wiki?curid=1598250", "title": "NBC Universal Global Networks Italia", "text": "NBC Universal Global Networks Italia Srl \u00e8 una societ\u00e0 italiana legata al gruppo statunitense NBCUniversal e alla divisione Universal Networks International.\nSi occupa dal 2007 della produzione di canali tematici diffusi in Italia via satellite e digitale terrestre.\nPrima del 2007 i canali Universal venivano diffusi in Italia a cura della \"Sparrowhawk Media Group\".\nCanali.\nAttualmente NBC Global Networks Italia \u00e8 inattiva.\nIn passato:"}
{"id": "1598252", "revid": "1498232", "url": "https://it.wikipedia.org/wiki?curid=1598252", "title": "Sky 1", "text": ""}
{"id": "1598253", "revid": "767487", "url": "https://it.wikipedia.org/wiki?curid=1598253", "title": "Young Deenay", "text": "Vita privata.\nStudi\u00f2 psicologia all'Universit\u00e0 di Francoforte."}
{"id": "1598258", "revid": "1543377", "url": "https://it.wikipedia.org/wiki?curid=1598258", "title": "Antonio Rizzolo", "text": "Carriera.\nGiocatore.\nClub.\nHa giocato in Serie A con le maglie di e , e in Serie B con quelle di , , , e . Ha inoltre vestito, nella seconda divisione spagnola, la casacca dell'. In Italia ha giocato poi in vari club di Serie C1 quali , , , e , sua ultima squadra professionistica prima di chiudere la carriera in Serie D.\nNazionale.\nNel 1987 ha fatto parte della spedizione dell' al campionato mondiale di categoria in Cile, dove il 14 ottobre all'Estadio Municipal de Concepci\u00f3n ha segnato la rete che ha consentito agli \"azzurrini\" di battere 1-0 i pari et\u00e0 del .\nAllenatore.\nDopo l'esperienza come vice allenatore del , nella stagione 2005-2006 allena per un breve periodo (da dicembre a febbraio) il Torbellamonaca nel campionato laziale di Eccellenza. In seguito si trasferisce alla di Lodigiani, svolgendo il ruolo di tecnico in seconda. Nel 2008 allena la formazione Allievi Nazionali dell', mentre nel 2009 passa alla formazione Berretti degli aretini. Dal 2009 guida gli Allievi Nazionali dell'.\nNella stagione 2010-2011 allena la prima squadra del , nel campionato umbro di Eccellenza venendo esonerato il 18 gennaio 2011. Nell'estate del 2013 viene aggregato allo staff del , in Lega Pro Prima Divisione, agli ordini del tecnico Cristian Bucchi.\nDurante la stagione 2018-2019 entra a far parte dello staff tecnico di Angelo Gregucci all'U. S. Salernitana e la stagione successiva diventa l'allenatore della formazione Primavera dell'U. S. Salernitana.\nSollevato dall'incarico nel corso della stagione 2020-2021, per la stagione 2021-2022 viene nominato responsabile tecnico della Sampdoria U.18.\nPalmar\u00e8s.\nGiocatore.\nClub.\nCompetizioni giovanili.\n1 promozione in serie A\nLecce : campionato di serie B 1992-93"}
{"id": "1598261", "revid": "729019", "url": "https://it.wikipedia.org/wiki?curid=1598261", "title": "Forte Tiburtina", "text": "Il Forte Tiburtina \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. XXII Collatino, nel territorio del Municipio Roma IV.\nStoria.\nFu costruito a partire dal 1880 e terminato nel 1884, su una superficie di 23,8 ha, al quarto km di via Tiburtina, dalla quale prende il nome.\nAdiacente al forte \u00e8 presente la caserma militare della Brigata meccanizzata \"Granatieri di Sardegna\" (2\u00ba Reggimento), intitolata al capitano medaglia d'oro Albanese Ruffo, attiva fino ai primi anni duemila."}
{"id": "1598263", "revid": "14034791", "url": "https://it.wikipedia.org/wiki?curid=1598263", "title": "Albacete Calcio", "text": ""}
{"id": "1598265", "revid": "486946", "url": "https://it.wikipedia.org/wiki?curid=1598265", "title": "Pucci (comico)", "text": ""}
{"id": "1598266", "revid": "116544172", "url": "https://it.wikipedia.org/wiki?curid=1598266", "title": "Quirico Bernacchi", "text": "Professionista tra il 1937 ed il 1943, vinse una tappa al Giro d'Italia.\nCarriera.\nCorse per la SS Parioli, il Littorale, la Gloria e la MVSN Roma.\nDa dilettante partecip\u00f2 ai mondiali di Berna del 1936. Passato professionista, vinse la seconda tappa al Giro d'Italia 1937, da Torino ad Acqui Terme, e vest\u00ec per un giorno la maglia rosa. Nel resto della carriera ottenne solo piazzamenti: settimo al Giro di Campania nel 1938, ottavo al Giro di Campania nel 1940 ed al Giro del Lazio del 1943.\nSi ritir\u00f2 dal Giro d'Italia 1937 dopo che durante una tappa, in mancanza di gregari portaborracce, bevve dell'acqua da una pozzanghera contraendo il tifo."}
{"id": "1598277", "revid": "107962096", "url": "https://it.wikipedia.org/wiki?curid=1598277", "title": "Apice solare", "text": "L'apice solare \u00e8 la direzione apparente verso cui si muove il Sole e tutto il Sistema solare ad una velocit\u00e0 di circa 250\u00a0km/s, nel suo movimento di rivoluzione attorno al baricentro della nostra galassia (Via Lattea).\nIl concetto di apice solare fu introdotto e calcolato per la prima volta da William Herschel nel 1783: egli scopr\u00ec che i moti propri della maggior parte delle stelle sembrano allontanarsi da un punto situato nella costellazione dell'Ercole e al contrario convergere verso un punto del cielo situato nella parte opposta della sfera celeste (nella costellazione della Colomba); Herschel interpret\u00f2 correttamente questo fenomeno come il risultato dello spostamento attraverso lo spazio del Sistema solare verso il punto di divergenza, da allora chiamato apice solare.\nL'apice indica il punto sulla sfera celeste in cui si proietta la tangente dell'orbita del Sistema solare attorno alla galassia; il progressivo spostamento del Sistema solare lungo la sua orbita fa s\u00ec che l'apice solare si sposti lentamente e questo spostamento \u00e8 talmente lento da non essere percepibile nemmeno in tempi dell'ordine dei millenni.\nL'altro punto in cui la tangente si proietta sulla sfera celeste si chiama antiapice solare ed \u00e8 situato nella parte opposta della sfera celeste rispetto al punto su cui si proietta l'apice solare.\nLe stelle situate nella semisfera con l'apice solare come polo, presentano velocit\u00e0 radiali negative e sembrano apparentemente avvicinarsi al Sistema solare, al contrario le stelle situate nella semisfera con l'antiapice solare come polo, presentano velocit\u00e0 radiali positive e sembrano apparentemente allontanarsi dal Sistema solare: un certo numero di stelle sembra non seguire queste due correnti di spostamenti, in genere si tratta di stelle con orbite galattiche molto eccentriche.\nL'apice solare, calcolato a partire dalle osservazioni visuali del moto apparente delle stelle vicine, \u00e8 situato alle coordinate celesti 18h 28m 0s di Ascensione Retta (R.A.) e +30\u00b0 (Nord) di Declinazione e a 56,24\u00b0 di longitudine galattica e 22,54\u00b0 di latitudine galattica: le osservazioni radio danno una posizione leggermente differente 18h 03m 50,2s di Ascensione Retta (R.A.) e +30\u00b0 00' 16,8\" (Nord) di declinazione e a 58,87\u00b0 di longitudine galattica e 17,72\u00b0 di latitudine galattica; ambedue le serie di coordinate indicano un punto situato nella costellazione dell'Ercole, a Sud-Ovest della stella Vega (Alfa Lyrae).\nL'antiapice solare \u00e8 localizzato vicino alla stella ."}
{"id": "1598278", "revid": "287204", "url": "https://it.wikipedia.org/wiki?curid=1598278", "title": "Geert Wilders", "text": "Biografia e politica.\nNato nel Limburgo da una famiglia cattolica (padre olandese, madre indonesiana), \u00e8 poi diventato agnostico, ma considera cristiani ed ebrei come amici ed alleati.\n\u00c8 stato membro della Tweede Kamer (Camera dei Deputati) dal 1998, prima per il Partito popolare per libert\u00e0 e democrazia e dal 2006 per il PVV, il Partito per la Libert\u00e0, da lui fondato e di cui \u00e8 il leader politico. Bench\u00e9 venga spesso definito \"populista di destra\", il suo modello, come riferito da lui stesso, pi\u00f9 che i partiti ultranazionalisti fondati da Jean-Marie Le Pen o da J\u00f6rg Haider, la linea politica di Margaret Thatcher (anche se non cos\u00ec accanitamente neoliberista, il partito recentemente ha accantonato posizioni troppo antistataliste), oltre che quella di Pim Fortuyn; \u00e8 intervenuto, invitato, ad un congresso della Lega Nord e ha collaborato con populisti anti-UE come Marine Le Pen e Nigel Farage.\nDi formazione laica e liberale, si dichiara antifascista, filosemita, antislamista (ha affermato di \"odiare l'Islam, non gli islamici\", ricevendo accuse di islamofobia), anticomunista e anti-totalitario. Nonostante ci\u00f2 nel dicembre 2008, l'ottavo studio di Monitoraggio di Razzismo ed Estremismo condotto dalla Fondazione Anna Frank che si occupa di razzismo e antisemitismo, e dall'Universit\u00e0 di Leida, hanno dichiarato che il partito di Wilders pu\u00f2 essere considerato di estrema destra, seppure con molti \"se e ma\".\nSull'Islam ha detto che:\nSebbene apparentato a volte all'estrema destra, Wilders \u00e8 personalmente avverso al neonazismo e alle ideologie ad esso collegate come il potere bianco (poich\u00e9 spesso antidemocratiche e antisemite), nonostante sia stato tacciato di promuovere il \"nativismo\" olandese e indirettamente il nazionalismo bianco degli europei.\nSue personalit\u00e0 culturali di riferimento sono Theo van Gogh (regista assassinato da Mohammed Bouyeri, un estremista islamico)e la giornalista e scrittrice italiana Oriana Fallaci, che definisce il suo \"idolo\"; ha collaborato per un certo periodo con l'ex musulmana e attivista di origini somale per i diritti delle donne Ayaan Hirsi Ali.\nIn politica estera sostiene fortemente lo Stato d'Israele, \u00e8 vicino al Likud di Benjamin Netanyahu, e si considera un sionista convinto, oltre ad essere un euroscettico, favorevole all'uscita dei Paesi Bassi perlomeno dall'Euro. \nWilders \u00e8 favorevole a limitare l'immigrazione, specie dai paesi islamici, e sostiene la libert\u00e0 di espressione. Contrario all'islamizzazione, ha cercato di bandire il Corano dai Paesi Bassi giudicandolo in conflitto con le leggi del paese, paragonandolo al \"Mein Kampf\" di Hitler. Alcune sue affermazioni hanno dato origine a procedimenti giudiziari. Nel 2010 il partito di Wilders diventa il terzo partito olandese. L'11 settembre 2010 ha tenuto anche un discorso politico a Ground Zero (New York).\nIn seguito decide di appoggiare una nuova coalizione di centrodestra capeggiata dal liberalconservatore Mark Rutte spuntando da quest'ultimo, in cambio del suo sostegno, importanti richieste tra cui:\nHa proposto anche di vietare la macellazione islamica (giudicata crudele verso gli animali, come d'altronde, nei Paesi Bassi, esistono gi\u00e0 limitazioni per la macellazione kosher ebraica), di espellere gli immigrati che delinquono, introdurre la detenzione amministrativa in stile israeliano contro i sospetti terroristi islamici e privare della cittadinanza gli immigrati di seconda generazione che compiono crimini in nome dell'Islam. \nInoltre sostiene che i Paesi Bassi dovrebbero supportare i boeri di lingua afrikaner (discendenti dai coloni bianchi olandesi) che in Sudafrica subiscono violenze e vessazioni razziali da alcuni membri o frange politiche della maggioranza nera dopo la fine dell'apartheid, anche concedendo loro la cittadinanza olandese e la possibilit\u00e0 di ritornare.\nIl 21 aprile 2012 il Partito per la Libert\u00e0 ritira il sostegno al governo di Rutte, portando il paese ad elezioni anticipate nel settembre dello stesso anno, dalle quali il PVV esce fortemente ridimensionato.\nProcedimenti giudiziari.\nNel 2016 Wilders viene condannato per insulto e incitamento alla discriminazione, a causa di un discorso contro i marocchini durante un comizio del 2014 e conseguenti cori xenofobi in risposta da parte di alcuni suoi sostenitori. In precedenza (2011) era stato invece assolto per le sue affermazioni sul Corano e i musulmani, tra cui la sua volont\u00e0 di proibire il libro, paragonando Islam e nazismo, e la frase in cui disse di volere \"un'Olanda per Henk e Ingrid, non per Ahmed e Fatima\". Queste frasi furono ritenute mere espressioni di dissenso, considerate legali.\nIl documentario \"Fitna\".\nHa realizzato anche un film, un cortometraggio di nome \"Fitna\", il cui intento \u00e8 denunciare il fondamentalismo islamico con l'intento di equipararlo all'islam moderato, in quanto secondo Wilders \u00abun musulmano moderato non pu\u00f2 essere un vero Musulmano\u00bb.\nIn particolare, cita parti del Corano in cui, per esempio, si inneggia a \u00abterrorizzare il nemico di Dio e vostro\u00bb (S\u016bra 8, versetto 60), discorsi di imam che incitano al massacro di ebrei e \"infedeli\", e mostra immagini di impiccagioni, decapitazioni e vittime di linciaggi e di attentati terroristici (eventi riconducibili al jih\u0101dismo). Il film \u00e8 stato pubblicato il 27 marzo 2008 sul sito internet Liveleak. Il giorno seguente Liveleak ha rimosso il film dai suoi server per motivi di sicurezza. Il film \u00e8 stato successivamente ripubblicato il 30 marzo 2008 e poi ritirato dal suo stesso autore per operare dei tagli. In particolare furono tagliate delle vignette antislamiche, ufficialmente per motivi di diritti d'autore.\nIl film \u00e8 comunque reperibile in rete e visibile ad esempio su YouTube, in versione integrale e originale (quella caricata su Liveleak).\nPremi e riconoscimenti.\nIl 19 febbraio del 2009 gli viene assegnato il Premio Oriana Fallaci con la seguente motivazione: \"per la sua attivit\u00e0 politica, per il coraggio e la qualit\u00e0 artistica del film da lui prodotto, FITNA\"."}
{"id": "1598282", "revid": "287204", "url": "https://it.wikipedia.org/wiki?curid=1598282", "title": "Dante Sala", "text": "Biografia.\nDi umili origini, Dante Sala entr\u00f2 in seminario a diciannove anni e venne ordinato sacerdote nel 1935. Svolge il suo ministero pastorale nella bassa modenese, prima a Mirandola e poi a San Martino Spino. \nDopo l'8 settembre 1943, ospit\u00f2 nella sua canonica una famiglia ebrea di origine jugoslava, che grazie ai contatti di Silvio Borghi, casaro di Mortizzuolo, riusc\u00ec ad accompagnare a Cernobbio per poi farli rifugiare in Svizzera. In seguito, entr\u00f2 in contatto con Odoardo Focherini, con cui riesce a salvare 105 ebrei. Don Sala accompagn\u00f2 in prima persona piccoli gruppi di 5-10 persone in treno da Modena a Milano e quindi a Como fino a Cernobbio dove, contando sull'aiuto della famiglia di Dino Riva, contrabbandieri sicuri e sul fedele appoggio di alcune guardie confinarie, riusc\u00ec a farli espatriare in Svizzera. Dal momento che i contrabbandieri pretendevano la somma di 3.000 lire per ogni persona accompagnata, Sala e Focherini dovettero lavorare duramente per organizzare l'operazione e aiutare gli ebrei poveri.\nIl 4 dicembre 1944 venne arrestato alla stazione di Como e poi detenuto nel carcere di San Donnino a Modena per due mesi, subendo brutali interrogatori. L'intervento dei superiori impedisce che il processo giunga di fronte ad una corte militare. Assolto infine per insufficienza di prove ritorna, alla fine di gennaio, a San Martino Spino, dove imped\u00ec la deportazione in Germania di un centinaio di parrocchiani, facendoli assumere presso il 5\u00b0 Centro di Allevamento Quadrupedi.\nDal 1947 divenne cappellano del cimitero monumentale di Carpi, fino al suo ritiro nel 1977.\nRiconoscimenti.\nNel 1955 l'Unione delle comunit\u00e0 ebraiche italiane gli confer\u00ec a Milano la medaglia d'oro in segno di ringraziamento.\nGrazie all'interessamento di Alice e Max Almoslino, due ebrei da lui salvati, il 18 febbraio 1969 la Commissione Internazionale Yad Vashem lo ha riconosciuto come Giusto fra le nazioni, onorificenza attribuita nel 1969 anche all'amico Odoardo Focherini, morto nel campo di concentramento di Hersbruck in Germania. Il 3 maggio 1971 gli \u00e8 stata consegnata a Roma la medaglia d'oro di giusto tra le nazioni. Il 28 settembre 1972 don Sala si \u00e8 recato a Gerusalemme per piantare un albero nel viale dei Giusti.\nIl 28 gennaio 2011 \u00e8 stato messo a dimora un ulivo in sua memoria presso il giardino dell'Istituto Luosi di Mirandola.\nA lui sono intitolati una strada nel comune di Carpi e un giardino urbano a San Martino Spino."}
{"id": "1598283", "revid": "767487", "url": "https://it.wikipedia.org/wiki?curid=1598283", "title": "Live at the Hollywood Bowl (The Doors)", "text": "Live At The Hollywood Bowl \u00e8 un album live dei Doors. Fu registrato il 5 luglio 1968 all'Hollywood Bowl ma pubblicato solo nel 1987. L'album \u00e8 un estratto del concerto che non \u00e8 mai stato pubblicato integralmente in CD mentre in DVD mancano \"Hello, I Love You\", \"The WASP (Texas Radio And The Big Beat)\" e una parte di \"Spanish Caravan\". Il video del suddetto concerto \u00e8 ora disponibile nella raccolta in un DVD, \"The Doors - 30 Years Commemorative Edition\", singolo DVD e Blu-ray.\nNel 2012 venne ripubblicato in versione integrale e ma con un titolo diverso \"The Doors Live at the Bowl 68\", disponibile anche in versione LP.\nTracce.\nEdizione 1987.\nI brani 1, 4 e 5 sono ricavati da Celebration of the Lizard."}
{"id": "1598284", "revid": "125776651", "url": "https://it.wikipedia.org/wiki?curid=1598284", "title": "Roberto Cenci (regista)", "text": "Biografia.\nDi origini reggine (Condofuri) e greche, \u00e8 nato il 7 ottobre 1963\nRegista.\nInizia come aiuto regista nella prima edizione di \"Buona Domenica\" nel 1985.\n\u00c8 noto per aver creato e diretto svariati programmi televisivi negli anni 2000 tra cui \"Buona Domenica\", \"Saranno famosi/Amici di Maria De Filippi\", \"Donna sotto le stelle\", \"Natale in Vaticano\", varie edizioni di \"Moda Mare\", \"Ciao Darwin\", \"Ti lascio una canzone\", \"Volami nel cuore\", \"Chi ha incastrato Peter Pan?\", \"Baila!\", \"Io canto\", \"Lo show dei record\" e \"L'isola dei famosi\".\nVita privata.\nHa due figlie, Francesca e Valentina avute rispettivamente nel 1985 e nel 1990. Nel 2000 si \u00e8 sposato con la ballerina Rossella Brescia, da cui si \u00e8 separato nel 2004. Da novembre 2008 a settembre 2012 \u00e8 stato legato alla showgirl torinese (Miss Italia 2005) Edelfa Chiara Masciotta, da cui ha avuto un figlio, nato nel 2010."}
{"id": "1598286", "revid": "125650222", "url": "https://it.wikipedia.org/wiki?curid=1598286", "title": "Armoriale di casa d'Este", "text": "Questo articolo presenta gli stemmi adottati nel corso del tempo dalla famiglia d'Este e d'Austria-Este."}
{"id": "1598289", "revid": "729019", "url": "https://it.wikipedia.org/wiki?curid=1598289", "title": "Forte Casilina", "text": "Il Forte Casilina \u00e8 uno dei 15 forti di Roma, edificati nel periodo compreso fra gli anni 1877 e 1891. Si trova nel quartiere Q. XXIV Don Bosco, nel territorio del Municipio Roma V.\nIl nome, istituito con il regio decreto del 1\u00ba novembre 1882 deriva dall'attigua via Casilina, da cui il forte dista meno di un chilometro.\nStoria.\nFu costruito a partire dal 1881 e terminato nel 1882, su una superficie di 3,8 ha, al quarto km di via Casilina, dalla quale prende il nome.\nFu progettato da Luigi Durant de La Penne, subentrato a Luigi Garavaglia nel 1877 fino al 1885 alla realizzazione dei fortilizi romani.\nIl prefetto della Provincia di Roma, con decreto del 19 luglio 1881, autorizza l'occupazione di alcuni terreni delle \"...tenute Quadraro e Casetta degli Angeli, descritto in catasto sotto il n. 24 di mappa, confinanti verso notte coi beni della tenuta Centocelle, e dalle altre parti coi terreni delle tenute stesse Quadraro e Casetta degli Angeli, di propriet\u00e0 del principe don Alessandro Torlonia del fu Giovanni, domiciliato in Roma...\" per un totale di circa 170.724\u00a0m\u00b2, il cui esproprio sarebbe stato compensato con una somma gi\u00e0 stanziata pari a 46.181 lire di allora.\nSu questi terreni furono costruiti il forte e una strada militare di accesso alla fortificazione.\nInsistendo l'area su un vasto insediamento di et\u00e0 romana, al fine di tutelare gli interessi archeologici, la Direzione generale delle antichit\u00e0 incaric\u00f2 R. Lanciani di sorvegliare i lavori di scavo per la costruzione di Forte Casilina, e contemporaneamente anche di tutti gli altri fortilizi e batterie, ubicati prevalentemente su aree di alto valore storico.\nNel corso degli scavi furono rinvenuti alcuni preesistenti cunicoli risalenti ad et\u00e0 romana che furono cos\u00ec asserviti alla nuova costruzione. Completato nel giro di due anni (1881/82) non ebbe mai diretto impiego bellico.\nFisicamente compreso all'interno del sedime militare dell'aeroporto di Centocelle, durante la seconda guerra mondiale fu nell'uso delle truppe tedesche distaccate presso l'aeroporto e, dagli anni del dopoguerra in poi, alcuni locali sono stati utilizzati come magazzini per le esigenze logistiche delle squadriglie di volo di stanza fino al maggio 1965.\nAttualmente sono allo studio progetti di valorizzazione del forte da restituire alla cittadinanza per un pubblico utilizzo.\nProgetto difensivo.\nIl forte fa parte del progetto di fortificazione della citt\u00e0 di Roma che culmin\u00f2 nell'edificazione di 15 forti e di 3 batterie (il progetto originario ne prevedeva 4) costruiti nel periodo compreso tra gli anni 1871 e 1885. La protezione fornita alla Capitale dall'anello fortilizio contro possibili invasioni era integrata da postazioni difensive dislocate sulle antiche mura aureliane. L'insieme difensivo, che tecnicamente prende il nome di campo trincerato, fu progressivamente dismesso e destinato ad altri scopi.\nUbicazione.\nIl forte si trova nel quartiere Don Bosco ed \u00e8 attualmente compreso all'interno del sedime militare occupato dall'ex aeroporto F. Baracca di Centocelle, sede del Comando della squadra aerea dell'Aeronautica Militare e del Comando operativo di vertice interforze del Ministero della difesa.\nLa posizione del forte era stata studiata per permettere il controllo della zona compresa tra il Forte Prenestina e il Forte Appia Antica, affinch\u00e9 con le batterie di artiglieria di cui era dotato, potesse proteggere la linea ferroviaria Roma/Napoli. La massima gittata delle artiglierie di allora e l'eccessiva distanza di Forte Casilina con Forte Appia Antica (4,5\u00a0km), determin\u00f2 tuttavia la necessit\u00e0 di procedere alla costruzione di una postazione di artiglieria supplementare a presidio della zona: la batteria Porta Furba.\nDescrizione.\nLa pianta del forte ricorda un trapezio isoscele con gli angoli di circa 60 e 120 gradi. Al forte si accede attraverso un unico ingresso, posizionato sul fronte della lunghezza di circa 120 metri. Una volta varcato l'ingresso, al quale si accede per mezzo di uno stretto ponte levatoio e oltrepassato il corridoio, che attraversa le mura esterne, ci si trova nella piazza d'armi sulla quale si affacciano vari locali di servizio ubicati lungo il perimetro interno del forte e al centro della piazza stessa. Tutt'intorno al forte, all'esterno, \u00e8 scavato un fossato asciutto della profondit\u00e0 di circa 7 metri. Sotto al ramparo sono ubicati i locali di servizio, le riservette e i ricoveri."}
{"id": "1598290", "revid": "729019", "url": "https://it.wikipedia.org/wiki?curid=1598290", "title": "Forte Appia Antica", "text": "Il Forte Appia Antica \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. XX Ardeatino, nel territorio del Municipio Roma VIII.\nStoria.\nFu costruito a partire dal 1877 e terminato nel 1880, su una superficie di 16,5 ha, al quarto km di via Appia Antica, dalla quale prende il nome.\nFino agli anni '10 del Novecento fu utilizzato come sede della Direzione di Artiglieria del Corpo Aeronautico. Tra gli anni '80 e '90 fu impiegato come centro elaborazione dati dal Reparto Sistemi Informativi Automatizzati dell'Aeronautica Militare che tuttora lo impiega in parte come deposito.\nIl forte \u00e8 vincolato ai sensi del Codice dei Beni Culturali con D.M. 06/08/2008."}
{"id": "1598291", "revid": "729019", "url": "https://it.wikipedia.org/wiki?curid=1598291", "title": "Forte Ardeatina", "text": "Il Forte Ardeatina \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. XX Ardeatino, nel territorio del Municipio Roma VIII.\nStoria.\nFu costruito a partire dal 1879 e terminato nel 1882, su una superficie di 11,2 ha, al quarto km di via Ardeatina, dalla quale prende il nome.\nFin dagli anni '20 fu utilizzato come magazzino militare della Direzione di Commissariato e Sanit\u00e0. Dismesso dalle autorit\u00e0 militari nel 1961 fu affidato in concessione all'Ente Assistenza Cancerosi Poveri, previsione poi disattesa. Nel 1982 venne consegnato al Comune di Roma che avvi\u00f2 la pratica dell'esproprio poi non perfezionata.\nNel maggio 2006, dopo i lavori di recupero, il parco all'esterno del forte \u00e8 stato reso agibile alla cittadinanza. Tuttavia l'interno del forte non \u00e8 ancora accessibile."}
{"id": "1598292", "revid": "1494169", "url": "https://it.wikipedia.org/wiki?curid=1598292", "title": "Live at the Hollywood Bowl", "text": ""}
{"id": "1598293", "revid": "75435", "url": "https://it.wikipedia.org/wiki?curid=1598293", "title": "Cristadelfianesimo", "text": ""}
{"id": "1598297", "revid": "228587", "url": "https://it.wikipedia.org/wiki?curid=1598297", "title": "MIVEC", "text": "Il MIVEC (Mitsubishi Innovative Valve Control sistema di cronometraggio elettronico) \u00e8 una tecnologia sviluppata da Mitsubishi Motors per la variazione della fasatura delle valvole, come gli altri sistemi simili, varia i tempi, ascensore (alzata) e durata delle valvole con l'adozione di un albero a camme munito di due diversi profili.\nAi bassi regimi, si ha una camma con un profilo lieve (ridotta alzata), fornendo stabilit\u00e0, riduzione delle emissioni e maggiore coppia ai bassi regimi, mentre sopra un determinato regime del motore, si ha l'attivazione di un secondo set di lobi, fornendo un'alzata maggiore e di durata superiore, quindi una maggiore quantit\u00e0 d'aria nella camera di combustione, aumentando la potenza e la coppia di uscita, per un ampio intervallo di regimi motore.\nDalla famiglia di motori 4B1 in poi, il MIVEC ha pienamente evoluta in una variabile continua della valvola di sistema (Dual VVT sulle valvole di aspirazione e scarico), il MIVEC incorporato nella famiglia motori 3B2, 3A9 e 4A9 varia continuamente solo le valvole d'aspirazione, in altri sistemi pi\u00f9 vecchi si variava solo la fasatura della valvola a seconda del regime motore, ma non si modificava la sua alzata.\nStoria.\nIl MIVEC \u00e8 stato introdotto nel 1992 abbinato al propulsore Mitsubishi 4G92, un 1.597\u00a0cm\u00b3 aspirato DOHC 16 valvole quattro cilindri in linea, e momentaneamente, la prima generazione del sistema \u00e8 stata nominata Mitsubishi Innovative Valve (fasatura e alzata) Electronic Control.\nLa prima autovettura ad utilizzare questa tecnologia era la Mitsubishi Mirage berlina e la gemella Mitsubishi Lancer berlina; mentre il motore convenzionale 4G92 erogava 145 CV a 7.000 giri/minuto, lo stesso motore equipaggiato con la tecnologia MIVEC poteva raggiungere i 175 CV a 7.500 giri/minuti. Successivamente la tecnologia \u00e8 stata applicata sulla Mitsubishi FTO del 1994, il cui la versione top di gamma GPX montava il motore 6A12 da 1997\u00a0cm\u00b3 24 valvole DOHC V6 con potenza massima di 200 CV a 7.500 giri/minuto; la versione GR, il cui impianto propulsore identici, non \u00e8 stato dotato di tecnologia MIVEC, erogava 170 CV a 7.000 giri/minuto.\nSebbene inizialmente progettato per ottimizzare le prestazioni, il sistema \u00e8 stato successivamente sviluppato per migliorare l'economia e le emissioni, ed \u00e8 stato introdotto su tutta la gamma di veicoli Mitsubishi, dalla i kei auto a elevate prestazioni berlina Lancer Evolution.\nFunzione.\nCon l'adozione di aperture e dell'anticipo d'apertura ridotti per la valvola d'aspirazione, si pu\u00f2 ottimizzare le prestazioni ai bassi e medi regimi del motore, invece con un'adozione opposta di valori per le valvole d'aspirazione si ha un miglioramento della sola potenza ad alti regimi, il\nMIVEC \u00e8 un sistema che fornisce entrambi i benefici, tramite il controllo della valvola, il funzionamento di base del sistema MIVEC sta nel modificare i profili della camma, quindi delle prestazioni del motore in risposta ai comandi del guidatore.\nDescrizione.\nI due distinti profili delle camme sono utilizzati per fornire al motore due modalit\u00e0; a basso regime si ha un profilo delle camme ridotti e quindi ridotta alzata delle valvole e ridotta fasatura d'aspirazione, mentre l'altra modalit\u00e0 \u00e8 per gli alti regimi, dove si aggiunge una leva a T tra le camme e le valvole, consentendo d'eseguire l'azione di camme con profilo pi\u00f9 pronunciato.\nAi ridotti regimi, La leva a T galleggia liberamente, il che permette una ridotta alzata della valvola, mentre con il raggiungimento del motore di regimi elevati, si utilizza un'elevata pressione idraulica e pistoni idraulici, che fanno andare in contatti la leva a T contro il bilanciere, in modo che si aumenta la fasatura e alzata delle valvole.\nNei sistemi di ultima generazione (famiglia di motori 4B1), a camme d'aspirazione e scarico sono controllati continuamente e indipendentemente, ottimizzato per fornire quattro modalit\u00e0 operative:\nMIVEC MD.\nNei primi anni di sviluppare la sua tecnologia MIVEC, Mitsubishi ha introdotto anche una variante denominata MIVEC-MD (Modulated Displacement), una forma di spostamento variabile, sotto una condizione d'acceleratore e carico, il valvole d'aspirazione e scarico in due dei cilindri rimarr\u00e0 chiuso, e la riduzione delle perdite di pompaggio ha rivendicato un 10-20% di miglioramento. Modulated Displacement \u00e8 stata assunta circa nel 1996."}
{"id": "1598302", "revid": "1543377", "url": "https://it.wikipedia.org/wiki?curid=1598302", "title": "Visionari EP", "text": "Visionari EP \u00e8 il quarto EP del gruppo hip hop italiano The Lickerz, pubblicato nel 2007"}
{"id": "1598303", "revid": "298055", "url": "https://it.wikipedia.org/wiki?curid=1598303", "title": "Devil Mask", "text": ""}
{"id": "1598305", "revid": "1543377", "url": "https://it.wikipedia.org/wiki?curid=1598305", "title": "Film sull'Uomo Ragno", "text": "L'Uomo Ragno, personaggio dei fumetti Marvel Comics, \u00e8 stato trasposto come protagonista sul grande schermo in nove occasioni tra il 2002 e il 2021 (tra cui tre film d'animazione, il secondo e terzo programmati per il 2022 e 2023, e otto live action). Progetti concreti legati agli adattamenti cinematografici sul supereroe sono stati messi in cantiere sin dal 1985, ma il primo film \u00e8 uscito nelle sale cinematografiche solo 17 anni dopo, diretto da Sam Raimi e con Tobey Maguire nel ruolo del protagonista. Il film \"Spider-Man\" e i due successivi capitoli hanno dato vita ad una trilogia di grande successo, che ha ottenuto complessivamente circa 2,5 miliardi di dollari di incasso in tutto il mondo. Nel 2010 \u00e8 iniziata invece la produzione di un reboot della saga, con il film \"The Amazing Spider-Man\", uscito a luglio 2012, diretto da Marc Webb e interpretato da Andrew Garfield, che ritornano anche nel capitolo successivo, \"The Amazing Spider-Man 2 - Il potere di Electro\".\nErano previsti due spin-off della saga \"The Amazing Spider-Man\" sui Sinistri Sei e Venom, tuttavia nel febbraio 2015 viene annunciato un accordo tra la Sony Pictures e i Marvel Studios per produrre un nuovo reboot di Spider-Man ambientato nel Marvel Cinematic Universe: il personaggio \u00e8 apparso prima in ', e poi come protagonista di ', uscito nel luglio 2017, ', uscito nel luglio 2019 e, a dicembre 2021, ', che raggiunge il miliardo di dollari d'incasso in pochi giorni.\nA seguito di questo accordo la saga \"The Amazing Spider-Man\" viene cancellata, ma gli spin off sui Sinistri Sei e su Venom rimangono comunque in lavorazione. Nel marzo 2017 viene annunciato il film \"Venom\", uscito il 4 ottobre 2018 con Tom Hardy nel ruolo del protagonista Eddie Brock. Nell'ottobre 2021 esce un sequel, \"Venom - La furia di Carnage\", mentre un terzo capitolo della saga \u00e8 in lavorazione.\nSviluppo.\nI primi live action.\nA 15 anni dalla creazione del personaggio, nel 1977 il network televisivo CBS decise di produrre la serie televisiva in live action \"The Amazing Spider-Man\", con Nicholas Hammond nel ruolo del protagonista. La serie TV ebbe successo ma la carenza di personaggi presi dalle storie originali, la mancanza di criminali con superpoteri, gli effetti speciali poco mirabolanti e i costi di produzione che divennero troppo alti, si ferm\u00f2 dopo 15 episodi, raccolti in due stagioni. Dal 1980 al 1990 venne accarezzata (ma mai messa in cantiere) l'idea di far incontrare il personaggio con altre leggende della Marvel, compresi gli interpreti de \"L'incredibile Hulk\", ovvero Bill Bixby (David Bruce Banner) e Lou Ferrigno (Hulk). Degli episodi prodotti, alcuni vennero adattati nei film per la televisione \"L'Uomo Ragno\" (1977), \"L'Uomo Ragno colpisce ancora\" (1978) e \"L'Uomo Ragno sfida il Drago\" (1979).\nI diritti in mano a Cannon Films.\nLa pessima performance di \"Superman III\" blocc\u00f2 temporaneamente la produzione di ulteriori adattamenti di fumetti supereroistici. Nel 1985, Roger Corman propose a Hollywood di adattare il fumetto Marvel Comics \"Spider-Man\": l'idea non venne accettata e il progetto scadette subito.\nSempre nel 1985, i due vertici della Cannon Films, i cugini Menahem Golan e Yoram Globus, acquisirono i diritti cinematografici di Spider-Man a tempo determinato per circa 250.000 $. Nel caso il progetto non si fosse sviluppato ulteriormente, i diritti sarebbero dovuti tornare come da contratto alla Marvel Comics nel 1990. Golan e Globus proposero come regista Tobe Hooper ed assegnarono a Leslie Stevens la stesura di una sceneggiatura che rispecchiasse la loro visione dell'Uomo Ragno. La storia avrebbe trattato la trasformazione del giornalista dilettante Peter Parker, a seguito di un bombardamento di radiazioni, in un mostruoso uomo-tarantola con l'animo buono.\nRitenendo avessero frainteso il personaggio, la Marvel Comics scart\u00f2 la proposta, ma continu\u00f2 a premere su un possibile adattamento: la Cannon assunse allora due nuovi sceneggiatori, Ted Newsom e John D. Brancato, incaricati di scrivere una storia originale. Nella nuova sceneggiatura veniva introdotto il personaggio del Dottor Octopus, originariamente maestro e mentore di Parker, come antagonista. Vennero assoldati il regista Joseph Zito e lo sceneggiatore Barney Cohen. Per il nuovo progetto fu stanziato un budget tra i 15 e i 20 milioni di dollari.\nPrima dell'inizio del \"casting\", Zito propose di utilizzare lo stuntman Scott Leva per il ruolo di Spider-Man; si fece anche il nome di Tom Cruise. Per il ruolo di Dottor Octopus entr\u00f2 in negoziato Bob Hoskins, mentre il creatore di Spider-Man, Stan Lee, si propose per il ruolo di J. Jonah Jameson. Le attrici Lauren Bacall e Katharine Hepburn furono invece candidate per impersonare zia May. Peter Cushing e Adolph Caesar furono considerati per altri ruoli.\nTuttavia, il progetto sub\u00ec un ridimensionamento, poich\u00e9 la Cannon finanzi\u00f2 in quel periodo film costosi ma di scarso successo come \"Superman IV\" e \"I dominatori dell'universo\". Quando la spesa preventiva venne abbassata a 10 milioni, Joseph Zito si tir\u00f2 fuori dal progetto, ritenendo la cifra sin troppo esigua: la Cannon assunse allora un gruppo di sceneggiatori, tra cui Shepard Goldman, Don Michael Paul, Ethan Wiley e Albert Pyun (scelto anche come regista), per riscrivere in parte il copione adattandolo ad un film pi\u00f9 \"low-budget\". A detta di Scott Leva, che, pur non essendo mai stato confermato nel ruolo, comparve in un gran numero di materiale promozionale nei panni di Spider-Man, le continue riscritture non giovarono al progetto, la cui qualit\u00e0 della sceneggiatura pass\u00f2 da \"buona, con solo qualche dettaglio da sistemare\" a \"insalvabile\".\nNel 1988 si fece anche il nome di Ruggero Deodato come possibile regista. Il film fu tuttavia messo in stallo, quando la Cannon Films entr\u00f2 in una crisi finanziaria.\nNel 1989, lo studio di produzione Path\u00e9 acquis\u00ec la Cannon. Con lo scioglimento della \"major\", Globus e Golan si separarono: il primo rimase con la Path\u00e9, mentre il secondo gli prefer\u00ec la 21st Century Film Corporation; Golan propose a questa di distribuire il film su Spider-Man nel 1992, ed estese il contratto con la Marvel Comics fino a quell'anno. Golan recuper\u00f2 la sceneggiatura originale del 1985, eliminando i tagli decretati dalla defunta Cannon, e la propose alla 21st, che accett\u00f2, fissando per la fine del 1989 l'inizio della produzione. Stephen Herek venne contattato per dirigere il film, mentre ulteriori riscritture vennero da Frank LaLoggia e Neil Ruttenberg.\nIl progetto di James Cameron.\nNel 1991, James Cameron stil\u00f2 47 pagine di una sceneggiatura alternativa a quella proposta per \"Spider-Man\". Cameron, infatti, era un grande appassionato del personaggio e da tempo desiderava di realizzare una pellicola incentrata su di lui. Present\u00f2 dunque il proprio lavoro alla Carolco Pictures, che deteneva i diritti del personaggio, la quale rimase molto colpita dal suo lavoro e decise di finanziare la pellicola. Anche Stan Lee, creatore dell'Uomo Ragno, diede la sua pi\u00f9 totale benedizione al progetto, definendo il progetto \u00abfresco e originale\u00bb. Cameron scelse di raccontare un film di origini, spiegando come mai Peter Parker aveva sviluppato i suoi poteri e come era diventato Spider-Man, ma apport\u00f2 alcune modifiche alla storia originale, in particolare scelse di far s\u00ec che l'eroe mutasse \"biologicamente\" in modo da sparare le ragnatele dai polsi. Per il regista, infatti, era inconcepibile che un adolescente, sia pur geniale, avesse potuto inventare e costruire da solo dei lanciaragnatele. Cameron modific\u00f2 anche le origini dei due antagonisti, ovvero Electro e l'Uomo Sabbia. Il primo non si chiamava Max Dillon come nei fumetti, ma Carlton Strand: si trattava di un corrotto capitalista megalomane che aveva ottenuto il potere di manipolare l'elettricit\u00e0 in seguito ad un incidente. Il suo scagnozzo, ovvero l'Uomo Sabbia (ribattezzato da Cameron con il semplice nome di Boyd), era relativamente simile nel comportamento e nei poteri alla sua controparte fumettistica. Lo scontro finale tra Spider-Man e i due antagonisti venne collocato in cima alle Torri Gemelle e, nella scena finale, l'eroe uccideva Electro e svelava a Mary Jane la sua \"identit\u00e0 segreta\".\nPer la parte di Peter Parker, Cameron avvicin\u00f2 al progetto un giovanissimo e non famosissimo Leonardo DiCaprio. \u00abIl progetto non era pronto a partire, ma c\u2019era una sceneggiatura\u00bb comment\u00f2 l'attore - \u00abSo che James era pi\u00f9 che deciso a dirigerlo a un certo punto, ma le discussioni non sono andate molto avanti\u00bb. Il progetto, infatti, si aren\u00f2 quando, nel 1995, la Carolco entr\u00f2 in bancarotta per problemi economici e giudiziari. Dopo aver provato, inutilmente, a convincere la 20th Century Fox, ad acquisire i diritti su Spider-Man, Cameron abbandon\u00f2 definitivamente il progetto. Successivamente, i diritti finirono alla Sony mentre Cameron ormai aveva iniziato a lavorare a \"Titanic\". Il film di \"Spider-Man\" di Sam Raimi, che uscir\u00e0 nel 2002, manterr\u00e0 molti elementi proposti proprio nel trattamento di Cameron, come la \"mutazione biologica\" degli spara-ragnatele. Tuttavia nei crediti del film di Raimi non venne citato Cameron, cosa che non piacque molto al regista.\nLa trilogia diretta da Sam Raimi.\nA distanza di un anno, la Columbia Pictures, un'associata della Sony Pictures Entertainment, compr\u00f2 i diritti cinematografici al prezzo di 7.000.000 \u20ac . Nel 2000, lo studio di produzione, acquis\u00ec inoltre tutte le sceneggiature proposte per adattare il fumetto. I primi candidati alla regia furono Ruggero Deodato, Roland Emmerich, Tim Burton, Chris Columbus e David Fincher; quest'ultimo declin\u00f2 l'offerta in quanto voleva adattare il fumetto \"The Night Gwen Stacy Died\", contrariamente alla volont\u00e0 dello studio di produzione che voleva un film sulle origini del personaggio.\n\"Spider-Man\" (2002).\nDopo una serie di progetti mai andati in porto per anni per una trasposizione cinematografica del personaggio, la casa di produzione Sony Pictures Entertainment affid\u00f2 la produzione di \"Spider-Man\", uscito nel 2002, al regista Sam Raimi e allo sceneggiatore David Koepp. La parte di Peter Parker fu affidata al giovane Tobey Maguire, e per il ruolo del suo avversario Goblin fu ingaggiato Willem Dafoe. Accanto ai due vi sono Kirsten Dunst come Mary Jane Watson, di cui Parker \u00e8 innamorato, mentre James Franco \u00e8 Harry Osborn, miglior amico del ragazzo.\nNella pellicola si assiste all'origine del personaggio, con l'impacciato Parker morso da un ragno geneticamente potenziato. Il ragazzo vede lo zio morire quando, grazie alle sue nuove abilit\u00e0, avrebbe potuto salvarlo: questo lo porta a prendere la decisione di combattere la criminalit\u00e0 nelle vesti dell'Uomo Ragno, sotto la cui identit\u00e0 dovr\u00e0 affrontare il Goblin, sotto la cui maschera si nasconde l'industriale Norman Osborn, vittima di un esperimento che ne ha modificato la personalit\u00e0.\n\"Spider-Man 2\" (2004).\n\"Spider-Man\" si rivel\u00f2 un record al botteghino, ottenendo pi\u00f9 di 800 milioni di dollari in tutto il mondo e diventando uno dei film pi\u00f9 visti del 2002. Segu\u00ec un sequel, \"Spider-Man 2\", diretto sempre da Raimi e interpretato da Maguire. Il lungometraggio vede il protagonista affrontare lo scienziato Otto Octavius (Alfred Molina), diventato il supercriminale Dottor Octopus. Uscito nel giugno 2004, ha ottenuto ottime recensioni da parte di critici quali Roger Ebert, e riceve il premio Oscar per i migliori effetti speciali.\n\"Spider-Man 3\" (2007).\nNel 2007 Raimi diresse il terzo capitolo della trilogia, \"Spider-Man 3\", dove Peter Parker si trovava ad affrontare l'Uomo Sabbia e il simbionte alieno Venom. Il film ottenne un incasso maggiore dei precedenti, ma ricevette critiche a volte contrastanti. Per le scene di violenza presenti venne classificato com PG-13 da MPAA e 12 da BBFC. Ci\u00f2 nonostante, mentre da un lato si prospettava un quarto capitolo della saga, dall'altra Avi Arad inizi\u00f2 a parlare della possibilit\u00e0 di girare uno \"spin-off\" dedicato al solo Venom.\nQuarto film cancellato.\nAncora prima che iniziasse la produzione di \"Spider-Man 3\", Kevin Feige e Avi Arad progettavano sviluppi ulteriori della saga. Nonostante nel gennaio 2007 David Koepp venisse incaricato di scrivere la sceneggiatura dalla Columbia, Raimi dichiar\u00f2 di essere pi\u00f9 interessato alla trasposizione di \"Lo Hobbit\" che ad un nuovo film sull'Uomo Ragno, malgrado preventivasse comunque un'ulteriore trilogia. A complicare la realizzazione intervenne anche il diniego da parte di alcuni attori a tornare, tra cui Tobey Maguire e Kirsten Dunst, la quale specific\u00f2 che non avrebbe partecipato al film se non fossero tornati anche Maguire e Raimi. Nel 2007, \"Spider-Man 4\" entr\u00f2 in sviluppo, con Raimi alla regia e Maguire, Dunst e altri membri del cast pronti a riprendere i loro ruoli. Sia un quarto che un quinto film furono pianificati e fu presa in considerazione l'idea di girarli contemporaneamente. Tuttavia, lo stesso Raimi nel marzo del 2009 diffuse la notizia che solo il quarto film era in fase di sviluppo e che, se ci fossero stati un quinto e un sesto film, questi ultimi sarebbero stati in realt\u00e0 una continuazione del loro predecessore. Inizialmente, la Sony Pictures contatt\u00f2 nuovamente David Koepp, che aveva gi\u00e0 sceneggiato il primo film di Spider-Man. Ma nel luglio 2007 fallirono i negoziati tra Columbia e Koepp, cosicch\u00e9 lo studio fu costretto a mettersi alla ricerca di un nuovo sceneggiatore. James Vanderbilt fu assunto nell'ottobre del 2007 per scrivere la sceneggiatura. In seguito la sceneggiatura fu affidata al commediografo, vincitore del premio Pulitzer, David Lindsay-Abaire e poi ulteriormente riscritta da Gary Ross nell'ottobre del 2009. Sony ingaggi\u00f2 poi Vanderbilt per scrivere lo script per Spider-Man 5 e Spider-Man 6.\nNel 2007, Raimi espresse interesse nel ritrarre la trasformazione del dottor Curt Connors nel suo feroce alter ego, Lizard; l'attore Dylan Baker e il produttore Grant Curtis erano entusiasti dell'idea. Raimi discusse anche con Bruce Campbell allo scopo di proporgli un ruolo pi\u00f9 significativo, anzich\u00e9 il consueto \"cameo\". Nel dicembre del 2009 venne riportata la notizia che John Malkovich era in trattative per interpretare l'Avvoltoio e che Anne Hathaway avrebbe interpretato invece Felicia Hardy, anche se non avrebbe vestito i panni della Gatta Nera, come nei fumetti; infatti Felicia era destinata a diventare una nuova figura dai superpoteri chiamata Vulturess.\nCi furono disaccordi tra Raimi e Sony, perch\u00e9 la casa di produzione spinse per poter far uscire il film il 6 maggio 2011, come previsto. La Sony Pictures annunci\u00f2 nel gennaio del 2010 che la produzione di Spider-Man 4 era stata chiusa a causa del ritiro di Raimi dal progetto. Raimi disse che la sua partecipazione al film si concluse a causa del dubbio che la major aveva nei suoi riguardi, sia di poter rispettare la scadenza prevista per l'uscita sia di dare il giusto apporto creativo al film.\nNonostante ci\u00f2, i produttori spiegarono che la serie sarebbe andata avanti anche senza la presenza di Maguire; commentando ci\u00f2, Raimi, si disse esterrefatto dalle scelte operate dalla casa di produzione e dalla loro ingerenza.\nNel 2010 si inizi\u00f2 a parlare di una nuova versione dei nemici in \"Spider-Man 4\": Dylan Baker sarebbe rimasto nel ruolo di Lizard, Robert Knepper avrebbe interpretato Carnage e Eliza Dushku sarebbe apparsa nei panni di Gatta Nera. Si pensava anche alla possibilit\u00e0 di scritturare John Malkovich come Avvoltoio. Ci furono anche voci sulla presenza degli antagonisti Kraven in un eventuale \"Spider-Man 6\", su proposta dal produttore Grant Curris, Avvoltoio, Electro e Sinistri Sei su indicazione dello stesso Raimi. John Malkovich e Anne Hathaway vennero dati per ingaggiati come Avvoltoio e Gatta Nera.\nI due film diretti da Marc Webb.\n\"The Amazing Spider-Man\" (2012).\n\"The Amazing Spider-Man\" \u00e8 un film realizzato con tecnologia 3-D, uscito nel 3 luglio 2012, con Marc Webb alla regia e Andrew Garfield nel ruolo del protagonista. \u00c8 basato maggiormente sulla versione classica del personaggio e vede Lizard come antagonista, oltre all'introduzione di Gwen Stacy.\n\"The Amazing Spider-Man 2 - Il potere di Electro\" (2014).\nIl 23 aprile 2014 \u00e8 uscito il sequel, \"The Amazing Spider-Man 2 - Il potere di Electro\", sempre diretto da Webb, che introduce i personaggi di Harry Osborn/Goblin, Electro, Rhino e Norman Osborn.\nIl 13 dicembre 2013 la Sony annunci\u00f2 due spin-off, poi cancellati, incentrati su Venom e i Sinistri Sei, che sarebbero dovuti derivare proprio da questo riavvio della saga. Infatti ancora prima dell'uscita di \"The Amazing Spider-Man 2\", la Sony aveva reso pubblici i suoi piani per il futuro della saga, avremmo visto \"The Amazing Spider-Man 3\", il 10 giugno del 2016 \"The Amazing Spider-Man 4\", il 4 maggio del 2018, gi\u00e0 nel 2015 la Sony fece slittare \"The Amazing Spider-Man 3\" al 2018, per poi cancellarlo a favore di un reboot con protagonista Tom Holland.\nLa trilogia diretta da Jon Watts e entrata nel Marvel Cinematic Universe.\nNel dicembre 2014, in seguito alla diffusione di documenti riservati della Sony Pictures, venne rivelato che la Sony e i Marvel Studios avevano discusso della possibilit\u00e0 di inserire Spider-Man nel film del Marvel Cinematic Universe \"\" e di conseguenza i diritti cinematografici di Spider-Man divennero condivisi tra Marvel Studios e Sony. Tuttavia le conversazioni non andarono a buon fine, e la Sony pens\u00f2 di chiamare Sam Raimi per dirigere una nuova trilogia di film.\nTuttavia, il 9 febbraio 2015 Sony Pictures e Marvel Studios hanno annunciato che Spider-Man sarebbe entrato a far parte del Marvel Cinematic Universe; il personaggio sarebbe apparso in un film del Marvel Cinematic Universe e in un film co-prodotto dal presidente dei Marvel Studios Kevin Feige e Amy Pascal e distribuito da Sony. La Sony continuer\u00e0 a detenere i diritti del personaggio, il controllo finanziario, distributivo e creativo dei film di Spider-Man. La data di uscita del primo film venne fissata al 7 luglio 2017.\n\"Spider-Man: Homecoming\" (2017).\nIl film venne annunciato nel febbraio 2015 ed \u00e8 uscito il 7 luglio 2017 negli Stati Uniti. Il film \u00e8 diretto da Jon Watts da una sceneggiatura di John Francis Daley &amp; Jonathan M. Goldstein, Watts &amp; Christopher Ford e Chris McKenna &amp; Erik Sommers. Holland, Tomei e Downey Jr. riprendono i rispettivi ruoli di Peter Parker alias Spider-Man, May Parker e Tony Stark alias Iron Man da \"\"; Michael Keaton interpreta Adrian Toomes alias Avvoltoio. Le riprese cominciarono nel giugno 2016 ai Pinewood Studios di Atlanta e terminarono a inizio ottobre 2016 a New York.\n\"Spider-Man: Far from Home\" (2019).\nNel dicembre 2016 la Sony annuncia il sequel di ', previsto per il 5 luglio 2019. Il 24 giugno 2018 Tom Holland rivela che il film avr\u00e0 il titolo di ', nello stesso periodo Jake Gyllenhaal si unisce al cast per impersonare Quentin Beck / Mysterio. Co-star del film il Nick Fury di Samuel L. Jackson. Il film, con un incasso globale di oltre 1 miliardo e centotrenta milioni di dollari a fronte di un budget di produzione di $160 milioni, si rivela un grande successo.\n\"Spider-Man: No Way Home\" (2021).\nNell'agosto 2019 i Marvel Studios e Sony ruppero il loro contratto per il personaggio cancellandolo dal Marvel Cinematic Universe. Tuttavia, nel settembre 2019, Marvel e Sony trovano un nuovo accordo e il presidente dei Marvel Studios Kevin Feige annuncia la produzione del terzo film di Spider-Man della saga di Jon Watts. Nel febbraio del 2021 viene annunciato il titolo del terzo film: \"\". La pellicola, oltre a Tom Holland, vede la partecipazione di Andrew Garfield e Tobey Maguire; assistiamo quindi a una riunione storica tra tre Peter Parker, provenienti da Multiversi differenti, per combattere una minaccia in comune. Questo ha creato interessanti connessioni tra i personaggi, che ovviamente si somigliano molto pur nella loro diversit\u00e0. Il film vede il ritorno anche di storici villain come il Goblin, interpretato da Willem Dafoe, il Dottor Octopus, interpretato da Alfred Molina, Electro, interpretato da Jamie Foxx, Uomo Sabbia e Lizard.\nPartecipazione in altri film del MCU.\nLa primissima apparizione di Peter Parker nel Marvel Cinematic Universe la possiamo attribuire a \"Iron Man 2\". In una scena del film, infatti, Tony Stark salva un bambino che indossa una maschera di Iron Man da uno dei droni di Justin Hammer. Nel giugno 2017 Tom Holland rivel\u00f2 che attraverso un'operazione di retcon la Marvel aveva canonizzato una popolare teoria dei fan e stabilito che il bambino fosse Peter Parker.\n\"Captain America: Civil War\" (2016).\nDopo l'annuncio dell'accordo tra Sony e Marvel Studios venne riportato da pi\u00f9 testate giornalistiche che Spider-Man sarebbe stato introdotto in \"\". Entro la fine di maggio 2015 Asa Butterfield, Tom Holland, Judah Lewis, Matthew Lintz, Charlie Plummer e Charlie Rowe fecero dei provini per il ruolo di Spider-Man insieme a Robert Downey Jr., interprete di Iron Man, per testare la chimica tra gli attori. I sei attori vennero scelti da una rosa di oltre 1500 candidati e fecero un provino di fronte a Feige, Pascal e ai Russo. A giugno Feige e Pascal restrinsero la rosa degli attori a Holland e Rowe. Entrambi fecero un nuovo provino insieme a Downey Jr., mentre Holland fece un provino anche con Chris Evans, interprete di Captain America, ed emerse come favorito. Il 23 giugno 2015 i Marvel Studios e Sony Pictures annunciarono Holland come nuovo interprete di Spider-Man.\n\"Avengers: Infinity War\" (2018).\nNel febbraio 2017 \u00e8 stato confermato che Tom Holland avrebbe ripreso il ruolo di Peter Parker alias Spider-Man in '. Nel film, sequel di ', vediamo gli Avengers e i Guardiani della Galassia allearsi per combattere Thanos, intenzionato a dimezzare le forme di vita dell'universo con il potere delle Gemme dell'Infinito.\n\"Avengers: Endgame\" (2019).\nSpider-Man, interpretato da Tom Holland, riappare nella saga degli Avengers nel film ', uscito nel 2019. Il film, seguito di ' e ventiduesimo del Marvel Cinematic Universe, \u00e8 la penultima pellicola della cosiddetta Fase Tre, prima di \"\" che conclude la \"Saga dell'Infinito\".\nFilm d'animazione.\n\"Spider-Man - Un nuovo universo\" (2018).\nNell'aprile 2015, la Sony annunci\u00f2 che Phil Lord e Chris Miller stavano scrivendo e producendo un film d'animazione dell'Uomo Ragno dal titolo \"Spider-Man - Un nuovo universo\", in fase di sviluppo presso la Sony Pictures Animation. Originariamente programmato per essere distribuito il 21 dicembre 2018, Sony annunci\u00f2 il 26 aprile 2017 che il film sarebbe uscito una settimana prima, il 14 dicembre 2018. La presidente della Sony Pictures Animation, Kristine Belson, svel\u00f2 il logo del film, con il titolo provvisorio Animated Spider-Man, al CinemaCon 2016, dichiarando che \"concettualmente e visivamente [il film] aprir\u00e0 nuove strade al genere dei supereroi\". Il 20 giugno 2016, The Hollywood Reporter ha riferito che il film verr\u00e0 diretto da Bob Persichetti, Peter Ramsey e Rodney Rothman. Il protagonista del film \u00e8 Miles Morales, lo Spider-Man dell'universo Ultimate.\nProdotti derivati.\nDanny Elfman compose i temi principali della colonna sonora dei film di Sam Raimi, e il brano \"Hero\", scritto ed interpretato da Chad Kroeger e presente nell'album \"Music from and Inspired by Spider-Man\", raggiunse alti piazzamenti nelle classifiche mondiali.\nI tre capitoli realizzati da Raimi vennero concretizzati inoltre da altrettanti adattamenti videoludici, \"Spider-Man\", \"Spider-Man 2\" e \"Spider-Man 3\". Lo stesso tipo di carattere usato per i titoli dei film venne inoltre impiegato nel font della console PlayStation 3.\nHasbro si occup\u00f2 invece di realizzare giocattoli ed action figure legati a tali film, e tra il 2002 e il 2004 vennero realizzati alcuni set LEGO ispirati ai primi due film."}
{"id": "1598306", "revid": "919135", "url": "https://it.wikipedia.org/wiki?curid=1598306", "title": "Circumraggio", "text": "In geometria, il circumraggio \u00e8 il raggio del circumcerchio di un triangolo, pari alla distanza che separa il \"circocentro\" da uno qualsiasi dei suoi vertici.\nPi\u00f9 in generale tale nome pu\u00f2 designare anche il raggio della circonferenza circoscritta a un poligono ciclico qualsiasi, o della sfera circoscritta ad alcuni poliedri.\nNel triangolo.\nLa lunghezza del circumraggio \u00e8 data dalla seguente relazione:\ndove formula_2 sono i lati del triangolo e formula_3 \u00e8 la sua area, che pu\u00f2 essere calcolata con la formula di Erone.\nDimostrazione.\nSia formula_4 l'altezza relativa ad formula_5 e \nSi ricordi inoltre che\nSia formula_10 il diametro della circonferenza circoscritta al triangolo formula_11 passante per formula_12. I triangoli formula_13 e formula_14 sono simili quindi vale la relazione\nossia\ne dividendo per 2 ambo i membri segue la tesi.\nEsempi.\nNel triangolo rettangolo, essendo il circocentro il punto medio dell'ipotenusa formula_17, il circumraggio \u00e8 uguale alla met\u00e0 di questa\nNel triangolo equilatero si ha formula_19\nRelazioni con l'inraggio.\nIl circumraggio \u00e8 in stretta relazione con l'inraggio formula_20, il raggio della circonferenza inscritta, e con formula_21 il semiperimetro: \nInoltre utilizzando il teorema dei seni si ha:\nNei poligoni in generale.\nNei quadrilateri ciclici in generale la formula \u00e8\ninvece per un poligono regolare di formula_25 lati di lunghezza formula_26 \u00e8 \nqui formula_28 denota la funzione cosecante."}
{"id": "1598307", "revid": "57342", "url": "https://it.wikipedia.org/wiki?curid=1598307", "title": "Roberta Garzia", "text": "Biografia.\nInizia come attrice teatrale nel 1992. Diventa un volto noto della televisione grazie all'interpretazione di Gaia De Bernardi nella sitcom \"Camera Caf\u00e9\". In televisione ha preso parte a fiction tv come \"I Cesaroni\", \"Carabinieri 7\", \"Distretto di Polizia 7\", \"Don Matteo 6\" e \"Un medico in famiglia 3\" (come ospite in un episodio). \u00c8 stata presente anche in alcuni spot pubblicitari.\nNel 2011 ha condotto insieme a Gip \"Virus\", un programma a met\u00e0 tra l'informazione cinematografica e la sitcom, scritta da Francesco Cinquemani e in onda su Rai Movie. Nel 2012 partecipa al Roma Fiction Fest con la puntata pilota di \"The Place\", genere mistery, regia di Francesco Cinquemani. Partecipa poi come concorrente alla trasmissione \"Pechino Express - Ai confini dell'Asia\", nel 2014 insieme ad Eva Grimaldi."}
{"id": "1598308", "revid": "120751974", "url": "https://it.wikipedia.org/wiki?curid=1598308", "title": "Odoardo Focherini", "text": "Il 10 maggio 2012 papa Benedetto XVI ha firmato il decreto che ne riconosce il martirio \"in odium fidei\". Tale riconoscimento ha aperto la strada alla beatificazione di Focherini, celebrata a Carpi il 15 giugno 2013.\nBiografia.\nOdoardo Focherini nacque a Carpi (Modena) da genitori di origine trentina (di Celentino). Il padre Tobia apr\u00ec nella citt\u00e0 emiliana un negozio di ferramenta e il giovane Odoardo frequent\u00f2 le scuole elementari e tecniche. \nDi fondamentale importanza per la formazione di Odoardo Focherini fu il suo rapporto con due figure di spicco del mondo cattolico della bassa pianura modenese: don Armando Benatti, fondatore dell'Opera Realina, e don Zeno Saltini, fondatore dell'Opera Piccoli Apostoli in seguito divenuta Nomadelfia.\nNel 1924, sotto la guida di Zeno Saltini (non ancora sacerdote), si fece promotore de \"L'Aspirante\", un giornalino per ragazzi che diverr\u00e0 strumento di collegamento regionale e poi nazionale per i ragazzi dell'Azione Cattolica in Italia e sul quale pubblic\u00f2 i suoi primi articoli.\nNel 1926 fond\u00f2 lo scautismo a Carpi e ne divenne responsabile a livello diocesano.\nIl 9 luglio 1930 spos\u00f2 Maria Marchesi (1909-1989), dalla quale ebbe sette figli tra il 1931 e il 1943.\nNel 1934 venne assunto dalla Cattolica Assicurazioni di Verona come agente presso l'agenzia di Modena; divenne poi ispettore della compagnia assicurativa e svolse il suo incarico nelle zone di Modena, Bologna, Verona, fino a Pordenone.\nImpegno ecclesiale.\nNel frattempo Focherini prosegu\u00ec la sua opera all'interno dell'Azione Cattolica. Nel 1928 entr\u00f2 nella giunta diocesana dell'Azione Cattolica di Carpi come presidente della Federazione Giovanile Maschile.\nNel 1934 venne eletto presidente della \"sezione uomini\" e due anni dopo, nel 1936, divenne presidente dell'Azione Cattolica Diocesana. L'anno seguente, Pio XI lo nomin\u00f2 cavaliere di san Silvestro.\nTra il 1930 e il 1942 Odoardo Focherini fu regista e cronista di importanti avvenimenti diocesani, quali i congressi eucaristici, che segnarono profondamente la vita religiosa e sociale della zona.\nNel 1939 assunse l'incarico di consigliere mandatario (una sorta di amministratore delegato) de \"L'Avvenire d'Italia\", uno dei principali quotidiani cattolici in Italia con sede a Bologna.\nImpegno a favore dei perseguitati.\nGi\u00e0 dal 1938, secondo testimonianze di ebrei della Comunit\u00e0 ebraica modenese, Focherini si attiva per agevolare la fuga di perseguitati verso la Spagna e l'America Latina. Nel 1942 inizi\u00f2 l'attivit\u00e0 di Odoardo in soccorso degli ebrei. L'arcivescovo di Genova, cardinale Pietro Boetto, che gi\u00e0 operava a stretto contatto con la Delegazione per l'Assistenza degli Emigranti Ebrei (DELASEM), agenzia ebraica di assistenza ai rifugiati, port\u00f2 all'attenzione del direttore dell'\"Avvenire d'Italia\" di allora, Raimondo Manzini, il caso di alcuni ebrei polacchi, giunti a Genova con un treno di feriti. Manzini, come faceva spesso nelle vicende pi\u00f9 delicate, a sua volta affid\u00f2 l'incarico a Focherini.\nDopo l'8 settembre 1943 e la conseguente occupazione tedesca della penisola, l'impegno di Focherini a favore degli ebrei si fece pi\u00f9 intenso e rischioso: inizi\u00f2 a prendere contatti con persone di fiducia e a tessere quella tela di aiuti organizzativi che gli servirono per procurarsi carte d'identit\u00e0 in bianco, compilarle con dati falsi, consegnarle ai perseguitati ed accompagnarli fino al confine con la Svizzera. Trovato un fidato amico e compagno in don Dante Sala (parroco di San Martino Spino, frazione del comune di Mirandola) Focherini riusc\u00ec a mettere in piedi un'efficace organizzazione clandestina, capace di condurre in salvo oltre cento ebrei (uomini, donne, anziani e bambini) che a lui si affidarono. Odoardo e don Sala erano sempre in perfetto accordo quando si dovevano salvare gli ebrei e facevano di tutto per condurre a buon fine questa missione: per tali sue azioni Odoardo Focherini \u00e8 considerato un eroe da tutti i carpigiani.\nL'arresto e l'internamento.\nL'11 marzo 1944 Odoardo Focherini organizz\u00f2 la fuga dal campo di concentramento di Fossoli (lager di transito a pochi chilometri da Carpi) del medico ebreo Enrico Donati con la scusa di un'operazione chirurgica urgente. Giunto presso l'ospedale di Carpi Focherini fu arrestato dai fascisti della cittadina. Fu inizialmente detenuto nel carcere di San Giovanni in Monte a Bologna dal 13 marzo fino al 5 luglio. Di l\u00ec venne trasferito al campo di concentramento di Fossoli. Il 5 agosto fu trasportato al campo di Gries (Bolzano); da Gries venne deportato in Germania dove arriva il 7 settembre, nel campo di concentramento di Flossenb\u00fcrg con il cosiddetto Trasporto 81 e poi nel sottocampo di Hersbruck (non lontano da Norimberga), dove trov\u00f2 la morte il 27 dicembre 1944 a causa di una setticemia conseguente ad una ferita alla gamba. In questi momenti ebbe il conforto dell'amico Teresio Olivelli, il quale morir\u00e0 anche lui il mese successivo per le percosse ricevute da una guardia.\nDi questi terribili mesi di prigionia fra il carcere e i lager rimane come testimonianza preziosissima il \"corpus\" delle 166 lettere (pubblicato per la prima volta nel 1994) che Focherini, clandestinamente e non, riusc\u00ec a far pervenire alla moglie Maria, ai genitori e agli amici. Nel suo testamento Odoardo scrisse di morire \"offrendo la mia vita in olocausto per la mia Diocesi e per l'Azione Cattolica\".\nOnorificenze e riconoscimenti.\nI primi riconoscimenti vengono nel dopoguerra dall'Unione delle Comunit\u00e0 Israelitiche italiane, che nel 1955 gli assegn\u00f2 la Medaglia d'oro alla memoria per aver salvato tante vite innocenti, \"prodigandosi attivamente ed instancabilmente per un lungo periodo a favore degli Ebrei, particolarmente per salvare quelli ricercati\".\nNel 1969 il suo nome \u00e8 stato iscritto, insieme a quello dell'amico don Dante Sala, nell'Albo dei Giusti tra le Nazioni a Yad Vashem e una targa lungo il Viale dei Giusti ne testimonia il sacrificio a favore degli ebrei perseguitati.\nIl 25 aprile 2007, in una solenne cerimonia all'Altare della Patria di Roma, il Presidente della Repubblica Giorgio Napolitano ha consegnato la Medaglia d'oro al Merito civile alla memoria di Odoardo Focherini.\nNel 2012 la Soprintendenza Regionale dell'Emilia-Romagna ha riconosciuto il valore storico dell'Archivio della Memoria di Odoardo Focherini, un fondo nato (e accresciuto nel tempo) grazie alla famiglia Focherini (in particolare la primogenita Olga), che raccoglie le lettere paterne e materne, la rassegna stampa su Focherini, i carteggi con ebrei salvati ed gli ex deportati, istituzioni ed enti pubblici e privati che si occupano di memoria, fonti bibliografiche, audioregistrazioni, video, foto, libri (circa 400 volumi sull'argomento).\nSono intitolate a lui quattro strade nei comuni modenesi di Carpi, Mirandola, San Possidonio e Formigine, una scuola primaria a Rumo (Val di Non, TN) e una scuola secondaria di primo grado a Carpi. Nel 2018 vengono intitolate a Odoardo Focherini e alla moglie Maria Marchesi due nuove strutture: la Casa di Residenza per Anziani ad Appalto di Soliera (MO), gestita dalla Cooperativa Gulliver, e la Cittadella della Carit\u00e0 di Carpi, concepita per ospitare la Caritas diocesana e il Consultorio diocesano, oltre ad alcuni spazi dedicati ai padri separati in condizioni di difficolt\u00e0 economica.\nIl 16 gennaio 2019 \u00e8 stata inaugurata una pietra d'inciampo in suo onore a Mirandola, davanti alla sua casa al civico 58 di piazza della Costituente.\nCulto.\nNel 1996 la diocesi di Carpi ha avviato la causa di beatificazione, passata a Roma nel 1998.\nIl 10 maggio 2012 papa Benedetto XVI ha firmato il decreto di martirio e il 15 giugno 2013 si \u00e8 svolta a Carpi la cerimonia di beatificazione presieduta dal cardinale Angelo Amato, prefetto della Congregazione per le Cause dei Santi. Odoardo Focherini \u00e8 il primo giornalista italiano a salire agli Altari.\nOltre che nella diocesi carpigiana, Odoardo \u00e8 venerato in Trentino. La famiglia Focherini era infatti originaria di Celentino di Peio, in Val di Sole, mentre quella della moglie di Odoardo, Maria Marchesi, proveniva dalla Val di Non, in localit\u00e0 Rumo. Focherini fu sempre animato da un profondo amore per questi monti.\nNella chiesetta in cima al Monte Vioz, nel gruppo Ortles-Cevedale, si commemora Odoardo con una lapide sulla parete esterna ed un'immagine del beato all'interno della cappella. Una reliquia \"ex indumentis\" del beato \u00e8 stata donata ad ogni parrocchia della diocesi di Carpi e alla parrocchia di Celentino. Anche l'Unit\u00e0 pastorale val di Pejo \u00e8 intitolata al beato dal 2018.\nA Carpi \u00e8 stata intitolata a lui e alla moglie una cappella adiacente alla nuova sede della Caritas diocesana.\nLa sua memoria \u00e8 ricordata annualmente il 6 giugno, data della sua nascita, nel calendario proprio delle diocesi di Carpi e di Trento."}
{"id": "1598309", "revid": "125633922", "url": "https://it.wikipedia.org/wiki?curid=1598309", "title": "Zettai karen children", "text": " \u00e8 una serie manga sh\u014dnen giapponese creata da Takashi Shiina. In Giappone ne \u00e8 uscito il capitolo pilota nel volume 7/25 della rivista \"Sh\u014dnen Sunday Super\" di Shogakukan pubblicato il 25 giugno 2003 per poi essere serializzato con cadenza settimanale a partire dal volume 7/27 della rivista Weekly Sh\u014dnen Sunday pubblicato il 13 luglio 2005. L'inizio dell'arco narrativo finale della serie \u00e8 fissato per l'estate del 2014. Nel 2008 il manga \u00e8 stato trasportato in un anime televisivo di 51 episodi, un OAV nel 2010 dal titolo \"Zettai karen children OVA - Aitazousei! Ubawareta mirai?\" e una seconda serie di 12 episodi nel 2013 dal titolo \"Courtesy of Zettai karen children: The Unlimited - Hy\u014dbu Ky\u014dsuke\".\nTrama.\nNel futuro, gli ESPer (nome derivato da ESP, \"extra-sensory perception\", percezione extrasensoriale), ossia le persone dotate di poteri sovrannaturali, sono aumentate enormemente al punto da essere presenti in tutti i settori della societ\u00e0, come l'esercito, l'economia, la politica e la pubblica amministrazione. Sono per\u00f2 aumentati anche i crimini commessi da ESPer cos\u00ec come gli atti discriminatori da loro effettuati o subiti. Allo scopo di porre rimedio a queste e ad altre situazioni di carattere generico, a cui le normali forze di pubblica sicurezza non sono in grado di porre rimedio, \u00e8 stata istituita un'organizzazione denominata \"B.A.B.E.L.\" (\"Base of Backing ESP Laboratory\", Base dei Laboratori per il Sostegno dei Poteri Sovrannaturali), che vede tra i suoi membri attivi tre degli ESPer pi\u00f9 potenti dell'intero Giappone, il team The Children. Il problema per\u00f2 \u00e8 che sono tutte e tre ragazze dell'et\u00e0 di dieci anni che si comportano in modo spesso discutibile al punto che neppure il team di preveggenti di alto livello di B.A.B.E.L. \u00e8 in grado di stabilire con chiarezza in futuro \"The Children\" diventaranno degli \"angeli\" o dei \"demoni\", ossia se faranno parte o meno dei criminali che B.A.B.E.L. si \u00e8 posta l'obiettivo di contrastare.\nAllo scopo quindi di crescere adeguatamente ed educare \"The Children\" in modo da renderle degli \"angeli\", B.A.B.E.L. pone il team sotto la supervisione straordinaria, vale a dire 24 ore su 24 e 7 giorni su 7, del giovane Koichi Minamoto.\nTerminologia.\nESP.\nNell'universo della serie manga e anime \"Zettai karen children\", gli ESPer sono individui (siano essi persone o animali) dotati di facolt\u00e0 extrasensoriali in grado di violare le leggi della fisica.\nLivelli.\nGli ESPer sono catalogati per livelli. Ogni livello non \u00e8 caratterizzato da una grandezza espressa in un'unit\u00e0 di misura bens\u00ec, analogamente alla Scala Mercalli, dagli effetti provocati su cose o persone quando l'ESPer si trova in stato di massima concentrazione.\nSebbene per definizione le differenze tra ESPer di livello 6 e 7 appaiano molto labili, \u00e8 dimostrato che in base al potere di cui si dispone l'appartenenza al livello 7 pu\u00f2 essere estremamente determinante. L'esempio pi\u00f9 evidente \u00e8 fornito dai preveggenti, di cui B.A.B.E.L. fa largo uso: pi\u00f9 \u00e8 alto il livello di un preveggente, pi\u00f9 questi sar\u00e0 in grado di prevedere fatti che si verificheranno in luoghi e tempi pi\u00f9 lontani, ed oltretutto con maggiore probabilit\u00e0 che questi si verifichino. Ebbene, \u00e8 statisticamente dimostrato che \u00e8 impossibile prevenire il verificarsi di eventi previsti da un preveggente di livello 7.\nTipologie.\nA prescindere dal livello, gli ESPer sono anche catalogati rispetto al numero di poteri di cui sono dotati e al modo in cui li utilizzano.\nNormali.\nSono definiti gli individui privi di facolt\u00e0 extrasensoriali.\nManga.\nIl manga di \"Zettai karen children\" \u00e8 pubblicato in Giappone dal 2005 da Shogakukan e serializzato sulla rivista settimanale Weekly Sh\u014dnen Sunday. \u00c8 edito anche in vari paesi asiatici come la Cina e l'Indonesia. Al di fuori del continente asiatico \u00e8 pubblicato in Francia a cura dell'editore Kana da marzo 2012.\nPur essendo un'unica serie \u00e8 comunemente suddivisa in tre archi narrativi, ognuno corrispondente al grado della scuola frequentata dalle children: il primo rappresentato dalla scuola elementare (volumi da 1 a 15), il secondo dalla scuola media (volumi dal 16 al 39) e il terzo dalla scuola superiore (dal 40 in poi). Queste tre fasi sono separate tra loro da un leggero salto temporale.\nStile narrativo.\nIl manga \u00e8 strutturato in archi narrativi formati da almeno due capitoli. I capitoli di un singolo arco hanno tutti lo stesso titolo e si differenziano solo per la numerazione posta a coda di esso.\nCol passare dei volumi si assiste ad una sempre minore presenza di archi puramente autoconclusivi, dapprima preponderanti, a favore di quelli che hanno invece collegamenti inscindibili con la precedente e influenze dirette sulla successiva.\nStile grafico.\nIl disegno del manga di \"Zettai karen children\" ha sub\u00ecto una significativa metamorfosi nel corso degli anni.\nInfatti pur se fin dai primi volumi le scelte adottate per le corporature e il character design rimangono pressoch\u00e9 fedeli allo stile che ha contraddistinto le opere precedenti dell'autore, in special modo la sua opera pi\u00f9 famosa Ghost Sweeper Mikami, vi \u00e8 una differenza notevole nell'uso dei retini, nella calibrazione degli effetti per i quali infatti si \u00e8 passati dalla semplice inchiostratura all'uso appunto dei retini in combinazione con computer grafica, e nella creazione degli sfondi, questi spesso appena tratteggiati se non addirittura omessi.\nCol passare dei volumi \u00e8 invece il character design, dei protagonisti in special modo, a subire un'evoluzione paragonabile a quella riscontrabile in Oh, Mia Dea! al punto che lo stesso personaggio, pur non essendo invecchiato, \u00e8 reso irriconoscibile rispetto a come era disegnato nei primi sette volumi.\nCitazioni e cameo.\nUn'altra componente della serie \u00e8 rappresentata dai riferimenti in genere, quindi citazioni e cameo, sia grafici che testuali. Essi fanno riferimento, oltre che ad altri anime e manga, anche a luoghi e personaggi storici o del mondo della musica o dello spettacolo. Indipendentemente dalla loro origine queste citazioni sono state pi\u00f9 o meno velatamente autocensurate o rimaneggiate dall'autore.\nInoltre compaiono, in prima persona o sotto forma di immedesimazione da parte di un personaggio della serie, i seguenti personaggi:\nEdizione giapponese.\nArtwork.\nI volumi sono provvisti di sovracoperta.\nQuesta \u00e8 composta da:\nContenuti.\nOgni volume presenta al suo interno\nBonus ed edizioni alternative.\nPer alcuni volumi della serie \u00e8 stata pubblicata una versione alternativa a tiratura limitata.\nRiscontro di pubblico.\nPer i primi volumi l'accoglienza del pubblico nei confronti della serie \u00e8 stata tiepida, al punto da farle rischiare la chiusura anticipata. Successivamente, con il crescente successo tra i lettori (giunto anche grazie al cambio dello stile grafico e della struttura narrativa) e l'esposizione conferitale dalla messa in onda dell'anime su TV Tokyo dall'aprile 2008 al marzo 2009, le vendite hanno raggiunto il livello massimo: edizioni limitate comprese, ogni volume pubblicato in contemporanea e fino a 12 mesi dalla fine della trasmissione della serie TV \u00e8 entrato nella Top 10 della classifica settimanale stilata da Oricon fin dalla prima settimana di uscita. Un caso emblematico \u00e8 rappresentato dal volume 21: la sua edizione limitata, avente allegato la preview in DVD del primo e finora unico OVA prodotto per la serie, ha finito per vendere ben pi\u00f9 dell'OVA stesso. Pur nel periodo di massimo successo comunque la serie non diverr\u00e0 mai un fenomeno di costume o un titolo particolarmente noto a livello internazionale complice anche l'allora mancata esportazione di tutti i media ad esso collegati al di fuori del continente asiatico e la scarsa copertura dell'anime da parte dei blog specializzati.\nDalla primavera del 2010 le vendite inizieranno a calare per poi assestarsi sulle 90000 copie a volume, pur se la presenza di edizioni limitate fuori classifica non consentono di fare una stima delle vendite effettive; in questo periodo inoltre la serie perder\u00e0 anche lo slot ad essa dedicata nella home page del Weekly Sh\u014dnen Sunday in favore di Rinne e The World God Only Knows..\nNegli anni successivi il calo di vendite sar\u00e0 tale da far registrare, alla pubblicazione del trentesimo volume, un dimezzamento dei lettori rispetto al suo volume pi\u00f9 venduto (ovvero il sedicesimo, nonch\u00e9 il primo dell'arco dedicato alla scuola media), pubblicato questo al termine della messa in onda della prima serie TV.La messa in onda della serie anime spin-off \"Courtesy of Zettai karen children - THE UNLIMITED Hy\u014dbu Ky\u014dsuke\", risalente a gennaio 2013, non ha contribuito ad invertire la tendenza.\nL'uscita del volume di apertura dell'arco narrativo del Liceo, annunciato come l'ultimo della serie, vede le vendite stabilizzarsi ad un livello inferiore a quello del periodo precedente alla produzione della prima serie TV.\nSeguono i dati di vendita dei volumi nelle prime due settimane di pubblicazione:\nAnime.\nSerie TV.\n\"Zettai karen children\".\nLa prima serie animata lunga, composta da 51 episodi e prodotta da SynergySP, \u00e8 stata trasmessa su TV Tokyo dal 6 aprile 2008 al 29 marzo 2009 e in webcast a partire dal 26 marzo 2010.Oltre che in varie nazioni asiatiche, la serie \u00e8 stata licenziata da Sentai Filmworks per il nord America con il titolo \"Psychic Squad\".\nCensure.\nLa versione per le TV presenta delle censure all'animazione, effettuate queste tramite l'uso di immagini sovrapposte ed oscuramenti. Nella maggior parte dei casi si tratta di scene in cui \u00e8 presente del fanservice. La versione venduta in DVD non presenta censure.\nDifferenze rispetto al manga.\nI fatti narrati nella prima serie anime sono basati sui primi 15 volumi del manga, oltre che del primo capitolo del volume 16 ad esclusione per\u00f2 del capitolo pilota della serie, incluso nel volume 1.\nLa serie TV si discosta dalla controparte cartacea in questi aspetti:\nColonna sonora.\nGran parte della colonna sonora dell'anime, comprese le sigle inziali e finali \"Over the Future\" e \"My Wings\", sono ad opera delle Karen's Girl (), gruppo idol formato per l'occasione dall'agenzia di talenti Amuse. Il gruppo, composto da Suzuka Nakamoto, Ayami Mut\u014d e Yuika Shima, rimase attivo per tutta la durata dell'anime, pubblicando altres\u00ec un album dal titolo \"Fly to the Future\", sotto l'etichetta Geneon. Con la fine della serie, anche il gruppo fu sciolto: Nakamoto e Mut\u014d entrarono cos\u00ec a far parte delle Sakura Gakuin, mentre Shima si un\u00ec alle Maboroshi Love.\nRiscontro di pubblico.\nSeguono i dati di vendita dei DVD della serie.\n\"Courtesy of Zettai karen children: The Unlimited - Hy\u014dbu Ky\u014dsuke\".\nTramite la fascetta allegata al 30\u00b0 volume della serie, pubblicato a maggio 2012, viene annunciato l'inizio del lavori per un progetto legato alla serie, i cui dettagli verranno svelati nelle successive uscite della rivista Weekly Sh\u014dnen Sunday e in occasione della pubblicazione dei volumi successivi del manga.. Un mese prima della pubblicazione dello stesso, nel numero 32/2012 di \"Weekly Sh\u014dnen Sunday\" viene annunciata la produzione di un anime, senza per\u00f2 fornire ulteriori dettagli sul piano dell'opera. Questo nuovo anime fa parte di un totale di 7 progetti legati alla serie in occasione del settimo anno di serializzazione.\nNel numero 47/2012 della rivista \"Weekly Sh\u014dnen Sunday\" viene dunque annunciato che il nuovo progetto anime \u00e8 uno spin-off incentrato sulla figura di Hy\u014dbu Ky\u014dsuke ed \u00e8 stato trasmesso dall'emittente TV Tokyo a partire dal 7 gennaio 2013..\nPur trattando una storyline inedita rispetto al manga, questa serie non influisce sulla continuity della trama principale e mantiene inalterate le caratteristiche di personaggi ed ambientazioni preesistenti. Alcuni episodi inoltre riproducono parte del manga stesso, pur se in chiave pi\u00f9 seria.\nRiscontro di pubblico.\nNessuna delle 6 uscite pubblicate in formato Blu-Ray ha mai raggiunto vendite tali da poter essere citate in alcuna classifica.Quelli che seguono sono i dati di vendita dell'edizione limitata dei DVD della serie.\nVersione home video.\nGli episodi pubblicati su supporti blu-ray e dvd presentano numerose differenze rispetto a quelli trasmessi in televisione. Nella totalit\u00e0 dei casi si tratta di scene ridisegnate e prospettive corrette.\nOAV.\nZettai karen children OVA - Aitazousei! Ubawareta mirai?\nPer il 16 luglio 2010 \u00e8 stata pianificata la pubblicazione di un OAV basato sulla parte di storia denominata \"scuola media inferiore\", la cui trama \u00e8 stata per\u00f2 totalmente inedita rispetto al manga. Ulteriori dettagli sull'OAV sono stati resi noti nell'uscita n\u00b017/2010 di Weekly Sh\u014dnen Sunday pubblicato il 24 marzo 2010..\nL'episodio \u00e8 stato distribuito in quattro diverse edizioni:\nUn DVD contenente trailer e materiale bonus riguardanti l'OAV, oltre che illustrazioni, poster e cartoline ad opera di Takashi Shiina, verranno allegati all'edizione limitata del volume 21 del manga, la cui pubblicazione \u00e8 prevista per il 16 aprile 2010\nNel corso dell'episodio viene detto esplicitamente che verr\u00e0 presa in considerazione la produzione della seconda serie TV in caso che le vendite dell'OVA raggiungano quota 20000.\nRiscontro di pubblico.\nNella prima settimana di pubblicazione, l'edizione limitata in DVD ha venduto 2360 copie (classifica Oricon), mentre quella limitata in Blu-Ray si \u00e8 piazzata all'ottavo posto della classifica Phile-web degli anime pi\u00f9 venduti della settimana.\nI download illegali tramite canali BitTorrent ammontavano, nella prima settimana, a pi\u00f9 di 17000.Nell'arco di due settimane, tra DVD e Blu-Ray, le copie vendute ammontarono a 5546 copie.A pi\u00f9 di un anno dalla pubblicazione, copie dell'edizione limitata di entrambi i formati risultano ancora disponibili.\nQuanto ai pareri suscitati da chi ne preso visione, l'OAV ha raccolto opinioni positive per quel che concerne l'aspetto tecnico, mentre dal punto di vista della trama ha raccolto pareri contrastanti ed \u00e8 stato ritenuto di difficile comprensione per chi non \u00e8 andato oltre alla serie TV e non ha preso visione del manga.\nAltri media.\nVideogiochi.\nUn video game per the Nintendo DS prodotto da Konami ed intitolato \u00e8 stato messo in vendita a partire dal 4 settembre 2008.\nKaoru Akashi appare come personaggio selezionabile nel picchiaduro prodotto da Konami e pubblicato il 26 marzo 2009 intitolato , destinato alla piattaforma PlayStation Portable. Aoi, Shiho, Minamoto, Fujiko e Hy\u014dbu appaiono invece nei filmati di supporto alle fasi di gioco.\nCD.\nSono stati prodotti svariati cd legati alla serie, tra cui drama cd, character cd, dj cd ed infine singoli e compilation, questi ultimi contenenti brani utilizzati nella prima serie anime. Le illustrazione delle copertine di ciascun CD sono realizzate appositamente per l'occasione talvolta secondo lo stile dell'anime oppure dall'autore del manga..\nAltri libri.\nLight novel illustrata dal disegnatore del manga originale Takashi Shiina e scritta da Gakuto Mikumo, noto per Asura Cryin' e Dantalian no Shoka.\nGuidebook contenente schede dei personaggi, illustrazioni a colori, bozza di un capitolo pilota mai apparso in volume, intervista all'autore con bibliografia e un capitolo celebrativo di Ghost Sweeper Mikami pubblicato in occasione della messa in vendita del box DVD della serie anime\nMerchandise.\nGioco di carte.\nKonami ha prodotto un gioco di carte ispirato alla serie. Ciascuna carta presenta l'immagine di un personaggio tratta dell'anime o dal manga; in quest'ultimo caso le immagini sono state colorate per l'occasione e talvolta modificate allo scopo di nascondere l'eventuale biancheria intima mostrata dal personaggio in questione. Sono presenti anche illustrazioni inedite ad opera dell'autore del manga."}
{"id": "1598310", "revid": "1833487", "url": "https://it.wikipedia.org/wiki?curid=1598310", "title": "30 febbraio", "text": "Il 30 febbraio \u00e8 un giorno che non \u00e8 presente nel calendario gregoriano, infatti febbraio contiene 28 o 29 giorni. \nTuttavia, per alcune volte nella storia di determinate nazioni, tale mese ebbe un trentesimo giorno.\nCaso svedese.\nL'Impero svedese (che all'epoca comprendeva anche la Finlandia) decise nel 1699 di passare dal calendario giuliano al calendario gregoriano; tra i due calendari vi era all'epoca una differenza di 10 giorni (il calendario gregoriano era in anticipo su quello giuliano).\nPer recuperare questi 10 giorni, si decise di eliminare tutti gli anni bisestili dal 1700 al 1740.\nIn questo modo si sarebbe recuperato un giorno ogni 4 anni; dal 1\u00ba marzo 1740 il calendario svedese avrebbe coinciso con quello gregoriano (secondo altre fonti, si sarebbe invece eliminato un giorno da \"tutti\" gli anni dal 1700 al 1710).\nQuindi venne eliminato il 29 febbraio 1700; ma negli anni successivi si dimentic\u00f2 di applicare il piano, anche perch\u00e9 il re Carlo XII, che l'aveva voluto, era impegnato nella guerra con l'Impero russo. Cos\u00ec sia il 1704 sia il 1708 furono bisestili.\nRiconosciuto l'errore, si prese quindi la decisione di tralasciare questo piano che causava soltanto molta confusione e di tornare al calendario giuliano. Per recuperare il giorno saltato nel 1700 si stabil\u00ec quindi che nel 1712 venisse aggiunto a febbraio un \"secondo\" giorno, oltre a quello dovuto perch\u00e9 quell'anno era bisestile. Cos\u00ec, nel calendario svedese del 1712, febbraio ebbe 30 giorni; questo 30 febbraio 1712 \"svedese\" corrisponde all'11 marzo 1712 del calendario gregoriano (e al 29 febbraio del calendario giuliano).\nLa Svezia pass\u00f2 infine definitivamente al calendario gregoriano nel 1753, saltando i giorni dal 18 al 28 febbraio.\nCaso sovietico.\nIl 1\u00ba ottobre 1929 l'Unione Sovietica inizi\u00f2 ad utilizzare il Calendario rivoluzionario sovietico, ideato alcuni anni prima (e molto simile al Calendario rivoluzionario francese, nonch\u00e9 a quello copto), nel quale ogni mese aveva 30 giorni ed i rimanenti 5 giorni (6 negli anni bisestili) erano festivit\u00e0 senza mese. Quindi nel 1930 e nel 1931 ci fu un 30 febbraio, ma nel 1932 i mesi ripresero la loro originale lunghezza.\nSpeculazioni sul calendario giuliano.\nNel 1235 lo studioso Sacrobosco pubblic\u00f2 nel libro \"De Anni Ratione\", la tesi secondo cui l'imperatore Augusto aveva sottratto un giorno a febbraio per spostarlo ad agosto (mese che portava il suo nome), per eguagliare i 31 giorni del mese di luglio (cos\u00ec chiamato in onore del suo predecessore Giulio Cesare).\nSebbene il fatto che agosto sia stato denominato in onore dell'imperatore sia confermato storicamente, non lo \u00e8 invece la speculazione sulla sottrazione dell'ultimo giorno di febbraio.\nNella sua speculazione Sacrobosco sostiene che a quell'epoca il mese di febbraio aveva 29 giorni, e pertanto gli anni bisestili tra il 45 a.C. (anno di entrata in vigore del calendario giuliano) e l'8 d.C (anno di cambio del nome del mese \"sextilis\" in \"agosto\") contavano un 30 febbraio nel loro calendario. Tuttavia non vi sono evidenze storiche al riguardo."}
{"id": "1598311", "revid": "125994807", "url": "https://it.wikipedia.org/wiki?curid=1598311", "title": "Carmelo Bagnato", "text": "Carriera.\n Ha giocato in Serie A con e . Ha vestito anche le maglie di , Bari, e . In seguito ha gestito una scuola calcio a Scalea, l'ACS, dove ha allenato formazioni Giovanissimi e Allievi. Nella stagione 1995-1996 ha allenato in Serie C1 il , subentrando a Giovanni Simonelli, senza riuscire a evitare la retrocessione dei bianconeri. L'anno dopo \u00e8 ancora in Serie C1, con la . A Scalea sar\u00e0 l'allenatore della squadra cittadina nel campionato di Eccellenza 2006-2007. Successivamente \u00e8 diventato l'allenatore del Pierantonio, in Serie D. Ha fondato, nella stagione 2014-2015, una scuola calcio dall'omonimo nome."}
{"id": "1598314", "revid": "1305772", "url": "https://it.wikipedia.org/wiki?curid=1598314", "title": "PC Calcio 7", "text": "PC Calcio 7 \u00e8 un videogioco sportivo manageriale per PC, in cui il giocatore \u00e8 chiamato alla direzione di una squadra di calcio, dal punto di vista sia tecnico-calcistico sia economico-dirigenziale. \"PC Calcio 7\" \u00e8 la settima edizione della serie \"PC Calcio\", prodotto dalla casa spagnola Dinamic Multimedia e distribuito in edicola da Planeta DeAgostini. \"PC Calcio 7\" \u00e8 uscito nella stagione 98-99.\n\u00c8 stato giudicato da molte riviste specializzate il gioco pi\u00f9 riuscito, non solo della serie ma anche del genere.\nModalit\u00e0 di gioco.\nIl gioco prevede di poter impersonare diversi ruoli. \u00c8 possibile scegliere tra l'altro se essere allenatore, presidente o entrambi i ruoli (vedi la sezione \"ruoli\"). Lo scopo del gioco \u00e8 quello di guidare una squadra di calcio a scelta curando tutti gli aspetti che questo comporta (allenamento, calciomercato ecc.). Oltre quindi a occuparsi di tutti gli aspetti \"diplomatici\" (ovvero dirigenziali) l'obiettivo principe sar\u00e0 ovviamente ottenere i successi sul campo. Quindi vincere campionati, coppe, ottenere promozioni e vincere manifestazioni varie.\nOpzioni.\nUna volta avviato il gioco bisogna scegliere le opzioni necessarie per la modalit\u00e0 di gioco che si vuole effettuare. PC Calcio 7 permette di scegliere, oltre al ruolo da interpretare, anche se assumersi o meno le rispettive responsabilit\u00e0 che il ruolo comporta. Tra le responsabilit\u00e0 che si pu\u00f2 scegliere se assumersi o no ci sono: se avvalersi dell'aiuto del tuo staff per quanto riguarda la gestione dei contratti, di alcune pratiche dirigenziali ecc., se optare per le convocazioni nazionali (durante il gioco i giocatori della tua squadra potranno essere convocati nella propria nazionale, venendoti a mancare per i match della tua squadra di club), se consentire oppure no, la \"costruzione modulare dello stadio\" (questa opzione consente, avviato il gioco, di poter modificare in maniera sostanziale la struttura dello stadio, quindi sar\u00e0 possibile aumentarne la capienza, aggiungere e allargare le tribune ecc.), scegliere se avere i \"collaboratori iniziali\", che ti verranno assegnati in maniera predefinita o scegliere di selezionare singolarmente ogni parte del tuo staff, scegliere se impostare l'\"Et\u00e0 giocatore\" oppure no.\nNel primo caso i giocatori col passare del tempo cresceranno, questo influir\u00e0 sulle sue statistiche, questo vuol dire che un giocatore giovane con parametri scarsi col tempo aumenter\u00e0 i suoi parametri fino a raggiungere le sue massime potenzialit\u00e0 (il parametro massimo \u00e8 95). Arrivato alla massima maturit\u00e0 il giocatore, col passare del tempo e l'aumentare dell'et\u00e0, comincer\u00e0 il declino dei suoi parametri fino a quando il giocatore non esprimer\u00e0 il desiderio di abbandonare il calcio giocato e si ritirer\u00e0. Se l'opzione non sar\u00e0 spuntata i giocatori non invecchieranno. Questo influir\u00e0 sul gioco perch\u00e9 i parametri resteranno sempre invariati, i giocatori non si ritireranno mai e i nuovi talenti e le giovanili non saranno disponibili. Inoltre il gioco prevede di scegliere la valuta, sono disponibili sia la Lira sia l'Euro.\nRuoli.\nPC Calcio 7 mette a disposizione diversi ruoli che il giocatore pu\u00f2 interpretare. I ruoli disponibili sono: l'allenatore, allenatore con alcuni compiti dirigenziali, direttore generale o team manager, presidente o totale. L'allenatore \u00e8 il ruolo pi\u00f9 semplice che il gioco consente. I compiti dell'allenatore sono quelli comuni ad un allenatore, ovvero scegliere la formazione, l'impostazione tattica, il modulo di gioco, curare l'allenamento generale o in maniera singola (anche se c'\u00e8 un limite massimo di giocatori allenabili) ecc. L'allenatore con alcuni compiti dirigenziali svolge tutto quello che l'allenatore ma con alcuni compiti aggiuntivi. Tra questi ci sono la gestione dei contratti (sarai tu ad occuparvi di acquisti, cessioni, rinnovi), i prezzi del biglietto dello stadio ecc. Il Direttore generale o team manager svolge quasi tutte attivit\u00e0 dirigenziali e in pi\u00f9 i compiti dell'allenatore. Il Presidente svolge tutti i compiti dirigenziali e tecnico-calcistici. Il ruolo Totale consente di gestire praticamente tutto. Inoltre \u00e8 possibile scegliere il ruolo di Pro-manager. Scegliendo questo ruolo ti verr\u00e0 affidata una squadra semi-sconosciuta di Serie C e il tuo compito sar\u00e0 quello di ottenere la promozione alle serie superiori fino ad arrivare ai vertici mondiali, vincendo tutto.\nStaff.\nCome ogni squadra, avrai a disposizione uno staff che ti aiuter\u00e0 nello svolgimento dei tuoi compiti. Essendo tu il presidente o l'allenatore, ad esempio, \u00e8 chiaro che non puoi occuparti di tutto al 100%. Essendo una societ\u00e0 avrai quindi uno staff composto da 9 persone a cui \u00e8 affidato un singolo compito finalizzato alla realizzazione del tuo \"progetto squadra-societ\u00e0\". Potrai sceglierli tu singolarmente o lasciare che sia il gioco a farlo in maniera predefinita (vedi la sotto sezione \"opzioni\"). Lo staff \u00e8 composto da:\nAllenatore in seconda.\nL'allenatore in seconda \u00e8 il vice-allenatore: praticamente svolge i compiti che di norma attribuiti ad un allenatore vero e proprio ed essendo il tuo vice ti aiuter\u00e0 in ogni compito che svolgerai. Tra i suoi compiti ci sono prendersi cura della squadra e di ogni singolo giocatore e curare gli aspetti tecnico-tattici. Questo vuol dire che si occuper\u00e0 dell'allenamento (e possibile allenare sia in maniera collettiva, ma fino ad un massimo di 30 unit\u00e0, sia in maniera specifica ogni singolo giocatore) e ti terr\u00e0 costantemente informato sulla condizione dei tuoi giocatori. Ti informer\u00e0 se un giocatore \u00e8 in uno stato di forma buona, consigliandoti di schierarlo per il prossimo match, o se, al contrario, \u00e8 in forma scadente, in questo caso ti consiglier\u00e0 di allenarlo in maniera specifica e pi\u00f9 consistente.\nEgli ti segnala se un giocatore \u00e8 carente in qualche attitudine (tiro, resistenza, controllo della palla, dribbling ecc.) e ti proporr\u00e0 di farlo allenare in quella determinata dote mancante fino a quando non raggiunger\u00e0 un livello pi\u00f9 o meno buono. \u00c8 suo compito ricordarti se c'\u00e8 un giocatore infortunato, squalificato, o quant'altro, che non puoi schierare nella formazione (ti avviser\u00e0 con un messaggio come questo \"La formazione non \u00e8 corretta\"). Ti segnala se un giocatore non partecipa agli allenamenti (ad esempio se hai pi\u00f9 di 25 giocatori e puoi allenarlo) o se \u00e8 reduce da un infortunio e ha bisogno di un programma di allenamento adatto. Ti consiglia la formazione tipo ideale, l'impostazione tattica, ti consiglia di vedere la formazione rivale (vedi la sezione \"vedere rivale\"), di fornisce alcuni accorgimenti tattici da attuare (le marcature, il fuorigioco, il contropiede, il catenaccio, il tipo di gioco da attuare in relazione all'avversario ecc.).\nOvviamente sarai sempre e solo tu ad avere l'ultima parola su ogni questione. Potrai seguire i consigli del tuo vice (nella maggioranza dei casi \u00e8 molto utile) o decidere di agire a tuo volere. Infine ti dar\u00e0 informazioni varie sui tuoi giocatori e sulla tua squadra (composizione della formazione titolare, delle riserve, dei giocatori non convocati, calciatori addetto a calciare i rigori, le punizioni, le rimesse laterali, i calci d'angolo, chi \u00e8 il capitano della squadra, chi ha un'assicurazione ecc.).\nMedico societario.\nIl medico societario, cio\u00e8 della societ\u00e0, svolge praticamente tutti i compiti che competono ad un medico. Il suo compito principale sar\u00e0 quindi prendersi cura del benessere della squadra. Dovr\u00e0 insomma curare gli infortuni dei tuoi giocatori. Ti informer\u00e0 su eventuali infortuni accorso a qualche tuo giocatore e sulla sua tipologia, cio\u00e8 se si tratta ad esempio di lesione (muscolare, ossea, tendinea ecc.), infortunio vario (ad es:. mal di testa, di stomaco, influenza, problema agli occhi, ecc.), semplice affaticamento muscolare o quant'altro rientri nella categoria \"infortuni\" (ad es:. strappi muscolari, stiramenti, ecc.). Ti informer\u00e0 sul periodo di stop che interesser\u00e0 il tuo giocatore, sulla metodologia di cura che intende usare. In alcuni casi (di solito quelli pi\u00f9 gravi) ti consiglier\u00e0 di accettare trattamenti specifici per ridurre i tempi d'infortunio. Ti segnaler\u00e0, inoltre, quando un giocatore si sar\u00e0 rimesso da un infortunio. \nInfine in casi di infortuni frequenti ad un determinato giocatore, ti consiglier\u00e0 di stipulare un'assicurazione sugli infortuni. Naturalmente potrai assicurare qualsiasi giocatore in qualsiasi momento. In conclusione il medico ti sar\u00e0 utile per gestire un problema comune e inevitabile per chi fa dello sport, ovvero gli infortuni.\nPsicologo.\nLo psicologo \u00e8 una delle figure di minor rilievo del tuo staff. Infatti i suoi interventi saranno rari e avverranno solo in determinate circostanze. Il suo compito \u00e8 quello di curare l'aspetto psicologico, emotivo e psichico-mentale dei tuoi giocatori. \u00c8 ormai noto che per poter vincere sempre sul campo e diventare uno \"squadrone\" imbattibile non servono doti tecnico-tattiche e fisico-atletiche. E anche una questione di testa, di nervi saldi e tutta quella serie di qualit\u00e0 emotive (carisma, determinazione, spirito di squadra, voglia di vincere, convinzione ecc.). Egli quindi ti terr\u00e0 informato sul morale della tua squadra. Ovviamente pi\u00f9 saranno positive le tue prestazioni sul campo pi\u00f9 sar\u00e0 alto il morale della tua squadra, di conseguenza, pi\u00f9 saranno negative pi\u00f9 sar\u00e0 basso il morale dei tuoi giocatori. Se sar\u00e0 basso, egli ti consiglier\u00e0 di incentivare e motivare la tua squadra attraverso \"premi partita\" o \"premi obiettivo\". Se sar\u00e0 alto si congratuler\u00e0 con te e ti informer\u00e0 che tutto procede splendidamente. Non \u00e8 un elemento di spicco ma senz'altro sar\u00e0 utilissimo per raggiungere lo scopo per cui sei stato scelto.\nDirigenza.\nLa Dirigenza bench\u00e9 non ti sia molto d'aiuto e i suoi interventi siano pochissimi, \u00e8 il membro pi\u00f9 importante del tuo staff. Infatti bench\u00e9 tu possa essere il presidente e abbia il potere di fare qualsiasi cosa all'interno della squadra, la dirigenza ha un potere in molti casi maggiore al tuo: infatti \u00e8 l'unico membro del tuo staff che ha il potere di esonerarti. L'esonero pu\u00f2 avvenire in 2 casi: pessime condizioni economiche (se finiscono tutti i soldi che hai a disposizione) o per continue e pessime prestazioni sul campo (come retrocessioni o non raggiungimento di alcuni obiettivi). Oltre a questo la dirigenza svolge un ruolo di supervisore sul tuo operato. Si congratula con te per le vittorie, ti fa gli auguri alla vigilia di partite importanti (finali, big match ecc.) e ti assegna di stagione in stagione gli obiettivi da raggiungere.\nInoltre, se la tua squadra avr\u00e0 un organico eccessivamente grande, ti inviter\u00e0 a ridurlo sia per una questione di ordine all'interno dello spogliatoio (che potrebbe diventare ingestibile) sia per un fattore economico (troppe spese). Infine se la tua situazione economica dovesse essere critica, ti inviter\u00e0 a provvedere al pi\u00f9 presto per risanare il bilancio e ti avvertir\u00e0 per alcune settimane che il tuo incarico nella societ\u00e0 \u00e8 a rischio. Dopodich\u00e9 verrai esonerato (per ulteriori info vedi la sezione \"economia della squadra\"). In conclusione bisogna fare molto attenzione a questo importantissimo elemento, ne vale della tua \"sopravvivenza\" nel club.\nAllenatore giovanili.\nDopo aver selezionato un giovane giocatore da un'altra squadra il compito dell'allenatore delle giovanili \u00e8 quello di farlo crescere fino a segnalarti quando quest'ultimo \u00e8 pronto per entrare a far parte della rosa della prima squadra. Pu\u00f2 allenare un certo numero di giocatori a seconda di quanto \u00e8 qualificato."}
{"id": "1598315", "revid": "287204", "url": "https://it.wikipedia.org/wiki?curid=1598315", "title": "Wataru Takagi (personaggio)", "text": " \u00e8 un personaggio immaginario e principale della serie manga e anime \"Detective Conan\", creata da G\u014dsh\u014d Aoyama ed edita in Giappone dalla Shogakukan nello Sh\u014dnen Sunday e in Italia dalla Star Comics. Nel doppiaggio italiano dell'anime, il cognome \u00e8 pronunciato con la \"G dolce\", come quella della parola \"gioco\", mentre la pronuncia corretta \u00e8 con la \"G dura\", come quella della parola \"gatto\".\nBiografia.\nWataru Takagi \u00e8 un della prima squadra investigativa della polizia metropolitana di Tokyo, nonch\u00e9 il poliziotto che appare maggiormente nel manga dopo l'ispettore Megure. Il termine \"keiji\" indica i tre gradi pi\u00f9 bassi della polizia giapponese, ma il suo preciso grado nella polizia non \u00e8 chiaro, poich\u00e9 una volta Yumi Miyamoto si rivolge a lui come , il pi\u00f9 alto dei gradi cui ci si riferisce con \"keiji\", mentre in seguito Miwako Sato lo chiama , il grado immediatamente sotto, due volte nel manga e una nell'anime (\"sottufficiale\" nella versione italiana del manga in entrambi i casi, chiamato solo \"Takagi\" in quella dell'anime); quest'ultimo grado appare poi anche sulla sua tessera, sempre tradotto come \"sottufficiale\" nella versione italiana del manga e nell'anime appare anche sulla targhetta del teatro Kabuki quando Conan, con la voce di Kogoro, lo presenta come maschera nel suo spettacolo di deduzioni. Nella versione italiana del manga \u00e8 presente un errore nel file 10 del volume 36: Takagi dice che Sato, che \u00e8 \"keibu-ho\", \u00e8 una sua superiore, ma nella versione originale dice solo che per lui \u00e8 una senpai; nella versione italiana dell'anime (episodio 304, 329 secondo la numerazione italiana) \u00e8 stato tradotto pi\u00f9 precisamente con \"\u00e8 in servizio da pi\u00f9 tempo, \u00e8 lei che comanda nella squadra\".\nDi animo sensibile e sempre disponibile nei confronti di Conan Edogawa, Takagi \u00e8 innamorato di una sua collega con maggiore anzianit\u00e0 di servizio, l'agente Miwako Sato, per il cuore della quale si trova in competizione con tutta la prima squadra investigativa e soprattutto con l'ispettore Ninzaburo Shiratori.\nCreazione.\nLe comparse di Takagi sono molto frequenti, in quanto accompagna l'ispettore Megure in ogni caso. Mentre nel manga la prima apparizione risale al file 1 del volume 18, nell'anime viene introdotto molto prima: episodio 21, 22 secondo la numerazione italiana. Dal file 8 al file 10 del volume 21 (episodi 146-147 dell'anime, 156-157 secondo la numerazione italiana), Takagi e Sato hanno per la prima volta un ruolo importante nella storia, mentre prima si limitavano a semplici comparse. Dei due, solo Takagi \u00e8 comparso nell'anime ancora prima che comparisse nel manga e non \u00e8, infatti, chiaro se sia stato creato da G\u014dsh\u014d Aoyama. Per questo, ha preso il nome dal suo doppiatore, che prima della sua comparsa gi\u00e0 donava la voce ad un altro personaggio: Genta Kojima. Ci\u00f2 deriva da un errore durante il doppiaggio: il personaggio era inizialmente senza nome, ma registrando l'episodio 66 (68 secondo la numerazione italiana), Chaf\u016brin, doppiatore di Megure, nella scena in cui l'ispettore chiede a Takagi di controllare le macchie di sangue sul pavimento, improvvis\u00f2 chiamandolo \"Wataru Takagi\". \u00c8 inoltre presente in alcuni film d'animazione ed OAV della serie.\nRapporti.\nMiwako Sato.\nMiwako Sato compare per la prima volta nel volume 19, ma recita una parte marginale. Nel volume 21 il suo personaggio viene introdotto in maniera definitiva e subito sono chiariti i sentimenti che prova per lei Takagi. Il suo tentativo di conquistare la giovane donna \u00e8 per\u00f2 ostacolato dall'interessamento per lei di Ninzaburo Shiratori, un ispettore di polizia determinato a fidanzarsi con Sato. Dall'epilogo di questo caso \u00e8 per\u00f2 evidente come lei preferisca Takagi.\nIn seguito, il rapporto fra i due si evolve, dal momento che spesso si trovano ad indagare insieme. Takagi cerca anche di far ingelosire Sato, facendole credere di aver chiesto a Yumi di uscire con lui. In una particolare occasione, l'aiuto di Conan e del dottor Araide (che era in realt\u00e0 Vermouth travestita) si rivela essenziale per impedire un bacio fra Shiratori e Sato, incastrata dalla madre in un miai, un appuntamento prestabilito, caratteristico delle tradizioni giapponesi. Conan chiede infatti ad Araide di chiamarla senza farsi riconoscere, facendo credere alla donna che sia stato Takagi ad essere venuto in suo aiuto, il che avrebbe impedito il bacio secondo la scommessa fatta con Shiratori.\nSato, timorosa di perdere Takagi come il padre e il collega di cui si era innamorata, Jinpei Matsuda, cerca di respingere l'uomo, ma l'intervento di Takagi stesso, che le impedisce di uccidere il dinamitardo colpevole della morte di Matsuda, e le parole di costui, le fanno cambiare idea. Eccole di seguito:\nIl bacio fra i due \u00e8 per\u00f2 interrotto prontamente dall'ispettore Megure.\nLa relazione fra i due \u00e8 ormai chiara anche a loro stessi, tanto che si danno un appuntamento al luna park, rovinato dalla ricerca di uno spacciatore, anche se alla fine lei gli chiede di starle sempre vicino. In seguito, dopo un caso, i due stanno per baciarsi su un'auto, ma si interrompono perch\u00e9 Conan, Ran e Kogoro sono nei sedili posteriori: in Giappone \u00e8 maleducazione baciarsi in pubblico. Takagi riesce poi a donare a Sato un anello. Successivamente ci sar\u00e0 un \"quasi bacio\", in cui Takagi viene interrotto da Conan mentre cerca di baciare Sato, ma si dovr\u00e0 aspettare fino al volume 64 per avere il primo bacio della coppia.\nConan Edogawa.\nInsieme a Sato, Takagi \u00e8 l'agente che maggiormente tiene in considerazione i suggerimenti del protagonista e, in generale, di tutti i Detective Boys. Il suo contributo talvolta aiuta Conan nel risolvere i casi e, in un'occasione, Takagi fornisce al bambino informazioni importanti nell'economia della trama principale.\nTakagi arriva anche a sospettare che Conan non sia un normale bambino di prima elementare e, in un caso in cui \u00e8 in gioco la vita di entrambi, chiede al protagonista chi sia in realt\u00e0. Conan, per\u00f2, afferma che gli riveler\u00e0 la sua identit\u00e0 solo quando saranno morti.\nWataru Date.\nTakagi era molto legato a Wataru Date, suo istruttore in polizia, morto un anno prima rispetto alla storia principale. Insieme erano chiamati i , perch\u00e9 entrambi si chiamano Wataru, anche se i nomi sono scritti con ideogrammi diversi. Date ha lasciato a Takagi un'agendina nera, che lui porta sempre con s\u00e9. Takagi si accorge che il vero significato delle parole \"Ti affido questa\". pronunciate in punto di morte dandogli l'agenda. si riferivano al fatto che Date aveva in programma di recarsi a casa della sua fidanzata con i suoi genitori per fargliela conoscere e conoscere i genitori di lei. Takagi, invece, non la inform\u00f2 n\u00e9 di questo n\u00e9 che Date era morto in un incidente stradale, e quindi lei si suicid\u00f2, credendo di essere stata abbandonata."}
{"id": "1598317", "revid": "767487", "url": "https://it.wikipedia.org/wiki?curid=1598317", "title": "Rispetto (The Lickerz)", "text": "Rispetto \u00e8 il terzo EP del gruppo hip hop italiano The Lickerz, pubblicato nel 2006 dalla Vibrarecords.\nTracce.\n\"Tutte le tracce sono prodotte da Luda e rimate da Libo.\""}
{"id": "1598318", "revid": "767487", "url": "https://it.wikipedia.org/wiki?curid=1598318", "title": "Oscar e Lucinda", "text": "\"Oscar e Lucinda (Oscar and Lucinda)\" \u00e8 un film del 1997 diretto da Gillian Armstrong, tratto dal romanzo omonimo \"Oscar e Lucinda\" di Peter Carey.\nTrama.\nLucinda \u00e8 una giovane ereditiera con il vizio del gioco d\u2019azzardo che, dopo la morte dei genitori, acquista una fabbrica di vetro. Oscar \u00e8 uno studente di fede anglicana, anche lui molto abile ai tavoli da gioco. I due intrecceranno le proprie vite dopo essersi conosciuti a bordo di una nave diretta nel Nuovo Galles del Sud."}
{"id": "1598319", "revid": "712828", "url": "https://it.wikipedia.org/wiki?curid=1598319", "title": "Sacerdoti di Skypiea", "text": ""}
{"id": "1598320", "revid": "88740", "url": "https://it.wikipedia.org/wiki?curid=1598320", "title": "Marco Cimatti", "text": "Professionista dal 1934 al 1940, nel 1932 vinse la medaglia d'oro olimpica nell'inseguimento a squadre.\nCarriera.\nDa dilettante vinse la medaglia d'oro nell'inseguimento a squadre ai Giochi della X Olimpiade di Los Angeles nel 1932, insieme a Paolo Pedretti, Nino Borsari e Alberto Ghilardi; l'anno successivo partecip\u00f2 ai mondiali su strada.\nPassato professionista, si distinse principalmente come pistard e come velocista. Vinse quattro tappe al Giro d'Italia: tre nel 1937 (Rieti, Pescara e Como) e una nel 1938, a Torino, che gli consent\u00ec di vestire per un giorno la maglia rosa. Vinse anche il Giro dell'Emilia nel 1934, una tappa alla Parigi-Nizza nel 1937 e la Milano-Modena nel 1939. Nell'unica sua partecipazione alla Milano-Sanremo, nel 1937, sal\u00ec sul podio, ottenendo il terzo posto.\nParallelamente alla carriera di corridore, nel 1937 fond\u00f2 con la moglie l'omonima fabbrica di biciclette a cui fu legata una squadra professionistica alla fine degli quaranta. A partire dal 1950 inizi\u00f2 a produrre ciclomotori, divenendo ben presto un'affermata casa motociclistica, attiva sino al 1984, anno in cui entr\u00f2 in crisi e cess\u00f2 la produzione."}
{"id": "1598322", "revid": "45927", "url": "https://it.wikipedia.org/wiki?curid=1598322", "title": "Circoraggio", "text": ""}
{"id": "1598324", "revid": "1442080", "url": "https://it.wikipedia.org/wiki?curid=1598324", "title": "New Slang", "text": "New Slang \u00e8 il primo singolo tratto dal primo album del gruppo statunitense The Shins, intitolato \"Oh inverted world\" (2001) con l'etichetta discografica Sub Pop.\nNew Slang in TV.\nIl brano \u00e8 stato oggetto di utilizzo in vari telefilm e in un film antecedente ad essi.\nIl 7\", contenente una b-side, viene pubblicato nel novembre del 2001, insieme al video, diretto da Lance Bags.\n\u00c8 stata inserita nel \"\" ovvero: \"La nostra guida alle 500 maggiori canzoni dal punk al presente\", un libro musicale che parte da brani della 'rinascita' del punk fino ai giorni nostri."}
{"id": "1598327", "revid": "110157", "url": "https://it.wikipedia.org/wiki?curid=1598327", "title": "BCS (azienda)", "text": "La BCS S.p.A., acronimo di \"Bonetti, Castoldi, Speroni\", \u00e8 un'azienda italiana, con sede ad Abbiategrasso (MI), appartenente al gruppo omonimo specializzata nella progettazione e produzione di motocoltivatori, motofalciatrici, trattori e attrezzature per la fienagione.\nStoria.\nBCS nasce nel 1943 da una semplice intuizione del suo fondatore Luigi Castoldi, e in pochi anni diventa un'azienda solida e ben strutturata, fiore all'occhiello di quelle che sarebbero state le societ\u00e0 italiane di prestigio nel settore della meccanizzazione agricola post-bellica.\nLa sua prima attivit\u00e0 ruota attorno a una minuscola officina di Abbiategrasso, attiva cittadina nella valle del Ticino alle porte di Milano; il giovane ingegnere ha sotto gli occhi le interminabili giornate dei contadini costretti a coltivare con mezzi arcaici i fertili campi di quelle pianure. Da qui l'idea di progettare e costruire una motofalciatrice semovente dotata di un motore a scoppio di bassa potenza supportato da un telaio auto-portante dove sono ospitati anche la trasmissione ed il sistema di taglio: nasce cos\u00ec la MF 243, che rappresenta un'autentica rivoluzione nel panorama agricolo del tempo sia per la sua enorme capacit\u00e0 produttiva che per il concreto miglioramento della vita dei contadini non pi\u00f9 obbligati a faticose giornate di falciatura manuale.\nIl successo della motofalciatrice BCS fu sorprendente e convinse l'ingegnere Luigi a sviluppare una gamma completa di macchine agricole studiate nell'intento di ridurre il lavoro manuale a vantaggio di soluzioni meccaniche efficienti ed efficaci. Alle motofalciatrici seguirono quindi le mietilegatrici per il taglio e la raccolta in covoni dei cereali e, sul finire degli anni '60, la BCS entra nel campo della manutenzione del verde con la realizzazione dei primi motocoltivatori multifunzionali \u201cleggeri\u201d e di piccole dimensioni, per un mercato nel quale, fino ad allora, esistevano solo macchine costose e ingombranti.\nA partire dal 1970, per far fronte alla crescente richiesta di aumentare la produttivit\u00e0 in agricoltura, vennero introdotte le rotative a dischi per trattori."}
{"id": "1598328", "revid": "173617", "url": "https://it.wikipedia.org/wiki?curid=1598328", "title": "Forte Ostiense", "text": "Il Forte Ostiense \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. X Ostiense, nel territorio del Municipio Roma IX.\nStoria.\nFu costruito a partire dal 1882 e terminato nel 1884, su una superficie di 8,8 ha, al quarto km di via Ostiense, dalla quale prende il nome.\nAssegnato alla Polizia di Stato, \u00e8 attualmente la sede del Centro Psicotecnico, del Servizio Tecnico Logistico nonch\u00e9 di altri uffici dell\u2019Amministrazione.\nGli avvenimenti del 10 settembre 1943.\nIl Forte Ostiense \u00e8 stato teatro di uno dei primissimi eventi della Resistenza italiana all'occupazione tedesca del suolo nazionale durante la seconda guerra mondiale, per opera dei circa ottocento granatieri ivi asserragliati (capisaldi 5 e 6). Nella circostanza si prodigarono i religiosi e le religiose dell'Istituto Gaetano Giardino, che ospitava circa quattrocento bambini orfani di guerra e minorati psichici, sotto l'assistenza di trentacinque suore francescane.\nPoco dopo le ore 6.00 del 10 settembre 1943, un fuoco di fucileria proveniente dal vicino quartiere dell'EUR indic\u00f2 ai difensori del forte che i tedeschi avevano travolto le difese allestite dai Granatieri di Sardegna al Ponte della Magliana e si erano insediati nell'attuale Palazzo della Civilt\u00e0 Italiana, nel Palazzo degli Uffici dell'Esposizione e sui ripiani della basilica dei Santi Pietro e Paolo. I granatieri, pur rispondendo al fuoco con i loro fucili 91 ed alcune mitragliatrici, iniziarono a subire perdite e i primi feriti furono portati nell'infermeria dell'Istituto per essere assistiti dalle suore.\nAlle ore 7.00, da uno spiazzo del Palazzo della Civilt\u00e0 Italiana, un mortaio dei paracadutisti tedeschi cominci\u00f2 a scaricare cannonate contro il bastione del forte, provocando forti danni alle sue difese. Alcuni paracadutisti tedeschi superarono, quindi, l'odierna via Cristoforo Colombo e la via Ostiense e, con alcuni lanciafiamme, appiccarono il fuoco anche ad alcune strutture dell'istituto religioso.\nDon Pietro Occelli, direttore dell'istituto, si assunse il compito di dichiarare la resa del forte, innalzando un lenzuolo bianco sopra una pertica, mentre i combattimenti proseguivano nei paraggi. Nel frattempo, le suore provvedevano a fornire bluse, camicie e altri indumenti ai superstiti soldati del forte al fine di evitare loro la cattura.\nSuor Teresina di Sant'Anna, al secolo Cesarina D'Angelo, nativa di Amatrice, stava componendo il cadavere d'un granatiere nella cappella del Forte Ostiense, quando un soldato tedesco che passava l\u00ec accanto fu attratto dal brillare di una catenina d'oro al collo del caduto. Mentre il militare tentava di strappare l'oggetto, la religiosa afferr\u00f2 il crocifisso di metallo che si accingeva a collocare sul petto del caduto e colp\u00ec ripetutamente al viso il tedesco, subendone la furiosa reazione. In quell'istante altre persone si affacciarono nella cappella mettendo in fuga il soldato straniero, ma Suor Teresina, gi\u00e0 malata gravemente, morr\u00e0 otto mesi dopo (8 maggio 1944) per le violenze subite, in una clinica di via Trionfale."}
{"id": "1598329", "revid": "729019", "url": "https://it.wikipedia.org/wiki?curid=1598329", "title": "Forte Portuense", "text": "Il Forte Portuense \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. XI Portuense, nel territorio del Municipio Roma XI.\nStoria.\nFu costruito a partire dal 1877 e terminato nel 1881, su una superficie di 5,2 ha, al secondo km di via Portuense, dalla quale prende il nome.\nIl forte \u00e8 in concessione al comune di Roma e dal 1997 \u00e8 preso in cura da una associazione culturale."}
{"id": "1598330", "revid": "767487", "url": "https://it.wikipedia.org/wiki?curid=1598330", "title": "Alfred Santell", "text": "Si firmava anche Alfred A. Santell o Al Santell.\nBiografia.\nEx architetto (si era laureato alla Los Angeles University), cominci\u00f2 a lavorare nel 1914 come factotum negli studi cinematografici della Lubin Manufacturing Company ma ben presto pass\u00f2 dietro alla macchina da presa, dirigendo molti cortometraggi a uno o due rulli di Mack Sennett e Hal Roach. \nNella sua carriera diresse oltre sessanta film tra cui \"Sotto i ponti di New York\" (1936), presentato in concorso alla Mostra del cinema di Venezia del 1937.\nEra sposato con l'attrice Jane Keithley che mor\u00ec a soli 36 anni, lasciandolo vedovo. Santell si ritir\u00f2 dalla professione due anni dopo la morte della moglie, nel 1946, dopo aver diretto un paio di B-movie per la Republic Pictures.\nMor\u00ec il 19 giugno 1981 a Salinas, in California, all'et\u00e0 di 85 anni."}
{"id": "1598333", "revid": "45927", "url": "https://it.wikipedia.org/wiki?curid=1598333", "title": "Circocerchio", "text": ""}
{"id": "1598335", "revid": "767487", "url": "https://it.wikipedia.org/wiki?curid=1598335", "title": "Il postino di montagna", "text": "Il postino di montagna \u00e8 un cortometraggio di 10 minuti del 1951 diretto da Adolfo Baruffi e con testi di Dino Buzzati.\nAmbientato a Colle Santa Lucia (BL), racconta di una giornata di lavoro del postino di paese, descrivendo anche le attivit\u00e0 quotidiane del luogo.\nIl postino protagonista \u00e8 \"Angelo Lezuo\", che Buzzati pronuncia erroneamente \"Fesno\".\nL'affresco di Buzzati rimane una perla del genere documentaristico. La pellicola era andata perduta, ma dopo varie ricerche negli archivi \u00e8 stata ritrovata e restaurata dalla Cineteca di Milano."}
{"id": "1598337", "revid": "399", "url": "https://it.wikipedia.org/wiki?curid=1598337", "title": "Bart Simpson", "text": "Bartholomew JoJo Simpson, conosciuto semplicemente come Bart Simpson, \u00e8 un personaggio immaginario ed uno dei protagonisti della serie televisiva a cartoni animati statunitense \"I Simpson\". \u00c8 doppiato, nella versione originale, da Nancy Cartwright e il personaggio comparve per la prima volta nel cortometraggio \"Good night\" il 19 aprile 1987 all'interno del \"The Tracey Ullman Show\". Ha avuto diverse fidanzate tra cui Jessica Lovejoy, Jenny, Greta Wolfcastle, Gina Vendetti, Mary \"Sposa\" Spuckler e Nikki McKenna, quest'ultima \u00e8 ancora innamorata di Bart e ricambiata. Bart \u00e8 conosciuto anche con l'alterego del famoso criminale \"El Barto\" e del giustiziere mascherato, \"Bartman\".\nBart \u00e8 stato creato e disegnato dal fumettista Matt Groening mentre si trovava nell'atrio dell'ufficio di James L. Brooks; Groening era stato chiamato per fare dei cortometraggi basati su un altro suo fumetto, \"Life in Hell\", ma alla fine decise di creare un nuovo tipo di personaggi. Mentre gli altri componenti della famiglia Simpson hanno preso il proprio nome dai membri della famiglia di Groening, il nome di Bart \u00e8 stato scelto in quanto \u00e8 l'anagramma della parola \"brat\" (cio\u00e8 monello in inglese). Dopo che i cortometraggi sono stati mandati in onda per tre anni nel \"The Tracey Ullman Show\", la famiglia Simpson fece il suo debutto come serie il 17 dicembre 1989 sulla rete televisiva Fox.\nBart ha 10 anni, \u00e8 nato il 23 febbraio ed \u00e8 il primogenito e unico figlio maschio di Homer e Marge e ha due sorelle, Lisa e Maggie. I tratti pi\u00f9 evidenti del suo carattere sono la vivacit\u00e0, l'essere ribelle e la mancanza di rispetto per le autorit\u00e0. Il personaggio \u00e8 apparso in altri ambiti legati ai Simpson, come l'omonimo film, videogiochi, pubblicit\u00e0, fumetti e ha ispirato un'intera linea di merchandising. Le sue caratteristiche tipiche sono le frasi alla lavagna nella sigla iniziale, gli scherzi telefonici nei confronti del barista Boe Szyslak. Al telefono con quest'ultimo dice di cercare delle persone che hanno nomi e cognomi strani che fanno ridere tutti i clienti del barista. Le frasi tormentone sono \"Ciucciati il calzino\" (in originale \"Eat my shorts\"), \"E che cacchio/Eh la peppa (dalla stagione 20)\" (in originale \"\u00a1Ay, caramba!\") e \"Non farti infartare\" (in originale \"Don't have a cow, man!\").\nNel corso delle prime due stagioni de \"I Simpson\" Bart era il personaggio di spicco della serie e da ci\u00f2 nacque la \"Bartmania\": diventarono popolari le magliette con stampati vari suoi slogan e frasi tormentone, tanto da venderne a un ritmo di un milione al giorno all'apice del successo; la canzone \"Do the Bartman\" arriv\u00f2 in prima posizione nella classifica dei singoli pi\u00f9 venduti e divenne il settimo singolo pi\u00f9 venduto del 1991 nel Regno Unito. L'atteggiamento ribelle di Bart e l'orgoglio di rendere al di sotto delle sue capacit\u00e0 provoc\u00f2 in molti genitori e insegnanti l'idea che il personaggio fosse un modello di comportamento negativo, infatti una maglietta con sopra scritto \"Sono Bart Simpson. E tu chi diavolo sei?\" (in originale \"I'm Bart Simpson. Who the hell are you?\") fu vietata in molte scuole pubbliche. Intorno alla 3\u00aa stagione la serie inizi\u00f2 a focalizzarsi di pi\u00f9 sulla famiglia Simpson come gruppo insieme ai loro amici, sebbene Bart sia rimasto uno dei protagonisti pi\u00f9 importanti.\nLa rivista \"TIME\" nomin\u00f2 Bart come una delle cento persone pi\u00f9 importanti del XX secolo e fu nominato come \"uomo di spettacolo dell'anno\" nel 1990 dalla rivista \"Entertainment Weekly\". Nancy Cartwright ha vinto molti premi per il doppiaggio di Bart, compresi un Emmy Award nel 1992 e un Annie Award nel 1995. Nel 2000 a Bart e alla sua famiglia venne assegnata una stella nella Hollywood Walk of Fame.\nRuolo ne \"I Simpson\".\nNella serie \"I Simpson\" gli eventi sembrano non seguire alcuna continuit\u00e0 narrativa, infatti i personaggi non invecchiano e le vicende sembrano essere ambientate in un periodo di tempo contemporaneo a quello reale. In alcuni episodi gli eventi sono correlati a tempi specifici, sebbene a volte questa linea temporale venga contraddetta successivamente. Nell'episodio \"Ho sposato Marge\" viene affermato che l'anno di nascita di Bart \u00e8 all'inizio degli anni ottanta. Nell'episodio \"Simpsorama\" Homer chiede il giorno del compleanno a Bart, per provare che sia realmente lui e non uno dei suoi \"discendenti\" e il ragazzo gli risponde 23 febbraio. Egli ha vissuto con i genitori nella zona Lower East di Springfield fino a quando la famiglia si \u00e8 trasferita al 742 Evergreen Terrace. Dopo che \u00e8 nata sua sorella Lisa, Bart era molto geloso delle attenzioni maggiori che le venivano rivolte (si arrabbi\u00f2 talmente tanto che voleva addirittura lasciare casa e famiglia), ma successivamente cambi\u00f2 opinione una volta che scopr\u00ec che la prima parola pronunciata dalla sorella \u00e8 stata \"Bart\". Il primo giorno di scuola di Bart, raccontato nell'episodio \"Il sassofono di Lisa\", \u00e8 stato all'inizio degli anni novanta: il suo entusiasmo iniziale venne stroncato dall'indifferenza della sua maestra e la madre Marge inizi\u00f2 a preoccuparsi dello stato d'animo del figlio; un giorno, durante un intervallo, Bart incontr\u00f2 Milhouse Van Houten e inizi\u00f2 a intrattenere lui e altri studenti con vari gesti e parole scortesi. Il preside Skinner, vedendo quanto stava facendo il ragazzo, gli disse: \"Hai appena iniziato la scuola, e la strada che scegli adesso potrebbe essere quella che seguirai per il resto della tua vita! Allora, cos'hai da dire in proposito?\" e, per tutta risposta, Bart afferm\u00f2 \"Ciucciati il calzino\". L'episodio \"Lo show degli anni '90\" ha contraddetto gran parte delle vicende riguardanti il passato della famiglia: per esempio, viene affermato che Homer e Marge erano senza figli all'inizio degli anni '90.\nTra i passatempi preferiti di Bart vi sono l'andare in skateboard, guardare la televisione (in particolare lo \" Show di Krusty il Clown\" che ha al suo interno il cartone di Grattachecca e Fichetto), leggere fumetti (in particolare quello dell'Uomo Radioattivo), giocare ai videogiochi e in generale combinare guai; nel corso della serie frequenta la quarta elementare nella scuola di Springfield ed \u00e8 alunno della maestra Edna Caprapall. Nonostante sia troppo giovane per avere un lavoro a tempo pieno, in alcune occasioni si \u00e8 cimentato in lavori part time, infatti nell'episodio \"Bart l'assassino\" ha lavorato come barista nel circolo di Tony Ciccione, \u00e8 stato assistente di Krusty il Clown nell'episodio \"Bart diventa famoso\", ha fatto il portiere alla Maison Derri\u00e8re, un circolo di burlesque, nell'episodio \"Il notturno di Bart\" e inoltre, nell'episodio \"Il nemico di Homer\", ha posseduto per un breve periodo una fabbrica.\nPersonaggio.\nCreazione.\nMatt Groening concep\u00ec il personaggio di Bart e il resto della famiglia Simpson nel 1986 nell'atrio dell'ufficio del produttore James L. Brooks. Groening era stato chiamato per creare una serie di corti animati per il \"The Tracey Ullman Show\" e aveva intenzione di presentare un adattamento del suo fumetto \"Life in Hell\". Quando si rese conto che l'animazione di quest'opera avrebbe richiesto l'annullamento dei diritti di pubblicazione, egli decise di fare un'altra scelta e cre\u00f2 una versione di una famiglia atipica, dando ai vari componenti i nomi della propria famiglia: per il figlio ribelle, invece del proprio nome, Groening decise di usare Bart che \u00e8 l'anagramma della parola inglese \"brat\", che significa monello, poich\u00e9 riteneva che sarebbe stato troppo scontato chiamare il personaggio \"Matt\". L'iniziale \"J\" del secondo nome di Bart, che secondo il libro \"Bart Simpson. Guida alla vita\" sta per \"JoJo\", \u00e8 una sorta di tributo ad altri personaggi animati come Bullwinkle J. Moose e Rocket J. Squirrel di \"The Rocky and Bullwinkle Show\", i quali ottennero il loro secondo nome dal creatore della serie, ovvero Jay Ward.\nBart era stato inizialmente concepito come \"un ragazzo molto pi\u00f9 mite, preoccupato da un'angoscia esistenziale\", ma il personaggio venne modificato basandosi sul doppiaggio della Cartwright; Groening ha attribuito l'ispirazione per il personaggio di Bart a diverse persone, sia reali che immaginarie: Groening prese dal fratello maggiore Mark gran parte dell'atteggiamento che caratterizza Bart, inoltre il personaggio \u00e8 stato concepito come una versione estrema di altri ragazzi immaginari con comportamenti fuori dalle righe, unendo insieme le caratteristiche estreme di personaggi come Tom Sawyer e Huckleberry Finn in un'unica persona. Groening descrisse inoltre Bart come \"cosa sarebbe successo se Eddie Haskell [personaggio de \"Il carissimo Billy\"] avesse avuto la propria serie\". Infine Groening disse che era rimasto deluso dalla serie televisiva \"Dennis the menace\" (tradotto in italiano con \"Dennis la minaccia\", ma \"menace\" pu\u00f2 anche significare pericolo, peste) viste le premesse del titolo e questo lo motiv\u00f2 a creare un personaggio che fosse veramente pestifero.\nBart fece il suo debutto con il resto della famiglia il 19 aprile 1987 nel primo cortometraggio \"Good night\" trasmesso durante il \"The Tracey Ullman Show\". Nel 1989 i cortometraggi furono sostituiti da episodi di mezz'ora in onda sul canale Fox nei quali Bart e la sua famiglia rimasero i protagonisti.\nEvoluzione grafica.\nL'intera famiglia Simpson \u00e8 stata disegnata in modo da avere una sagoma e una forma riconoscibile. All'inizio la famiglia fu disegnata sommariamente, poich\u00e9 Groening, sottoponendo degli schizzi agli animatori, pens\u00f2 che questi ultimi avrebbero ripulito e migliorato i disegni di base, invece essi ricalcarono solamente gli schizzi. Il disegno originale di Bart apparso nei primi cortometraggi aveva capelli pi\u00f9 appuntiti e le punte dei capelli erano di lunghezza differente; il numero di punte fu successivamente limitato a nove, tutte della stessa lunghezza. In quel periodo Groening disegnava il personaggio principalmente in nero e \"non pensando che Bart alla fine sarebbe stato disegnato a colori\" dandogli delle punte dei capelli che apparivano come un'estensione della sua testa. Le caratteristiche grafiche di Bart non sono utilizzate di solito negli altri personaggi: per esempio, negli episodi pi\u00f9 recenti, nessun personaggio ha una capigliatura simile a quella di Bart, nonostante alcuni personaggi di secondo piano nelle prime stagioni condividessero questa peculiarit\u00e0.\nLa forma rettangolare di base per la testa di Bart \u00e8 stata descritta da Mark Kirkland come una tazza da caff\u00e8; anche la testa di Homer \u00e8 rettangolare (con una cupola in cima), mentre per Marge, Lisa e Maggie vengono usate delle sfere. I diversi animatori che lavorano per la serie hanno metodi differenti per disegnare Bart: Jeffrey Lynch comincia disegnando una scatola, aggiungendo successivamente gli occhi, la bocca, le punte dei capelli, le orecchie e infine il resto del corpo; Matt Groening inizia in genere con gli occhi, disegnando poi il naso e successivamente il resto della sagoma della testa di Bart. Il problema principale per gli animatori \u00e8 disegnare uniformemente le punte dei capelli di Bart: un trucco che usano \u00e8 disegnarne una a destra, una a sinistra, una in mezzo e poi continuare ad aggiungerne una nello spazio vuoto fino a quando non sono nove. All'inizio, quando Bart doveva essere disegnato da un angolo in cui guardava verso il basso cos\u00ec da poter rendere visibile la parte superiore della testa, Groening voleva che ci fossero delle punte lungo il contorno della testa e anche al centro della stessa, invece Wes Archer e David Silverman lo disegnarono con le punte messe solo sul contorno della testa e lasciando solo una macchia piatta nel mezzo perch\u00e9 \"funzionava dal punto di vista grafico.\" Nell'episodio \"L'azzurro e il grigio\" Bart, insieme alle sorelle Lisa e Maggie, solleva infine dei dubbi sul perch\u00e9 la sua testa non ha un bordo visibile che la separa dai capelli.\nNell'episodio \"La paura fa novanta VI\" della 7\u00aa stagione Bart, insieme a Homer, fu trasformato in un personaggio tridimensionale per la prima volta grazie alla grafica computerizzata nel segmento \"Homer\u00b3\"; i direttori per l'animazione computerizzata sono stati forniti dalla Pacific Data Images. Durante la creazione del disegno in 3D del personaggio, gli animatori non sapevano come avrebbero realizzato i capelli di Bart; quando si accorsero che erano state messe in commercio delle bambole raffiguranti Bart, decisero di acquistarne una e di usarla come modello.\nDoppiaggio.\nLa voce di Bart \u00e8 doppiata nella versione originale da Nancy Cartwright, la quale presta la propria voce anche ad altri personaggi de \"I Simpson\", come Nelson Muntz, Ralph Winchester, Todd Flanders e Patata. Mentre i ruoli di Homer e Marge sono stati assegnati a Dan Castellaneta e Julie Kavner poich\u00e9 facevano gi\u00e0 parte del cast del \"The Tracey Ullman Show\", i produttori decisero di organizzare un casting per i ruoli di Bart e Lisa; Yeardley Smith fece inizialmente richiesta per il ruolo di Bart, ma il direttore del casting Bonita Pietila riteneva che la sua voce fosse troppo alta; successivamente le fu dato il ruolo di Lisa. Nancy Cartwright, il 13 marzo 1987, and\u00f2 al provino per il ruolo di Lisa e, dopo essere arrivata, not\u00f2 che quel personaggio era descritto come una \"bambina normale\" e senza molta personalit\u00e0; Cartwright si dimostr\u00f2 interessata successivamente al ruolo di Bart, che era descritto come un personaggio \"ambiguo, che rende al di sotto delle proprie capacit\u00e0, che odia la scuola, irriverente e furbo\". Matt Groening le permise di fare il provino e, dopo averla sentita, le diede il ruolo sul momento. Cartwright \u00e8 l'unica dei sei doppiatori principali della serie che ha seguito un corso di doppiaggio prima di lavorare per \"I Simpson\".\nIl tono di voce normale della Cartwright non ha \"tracce evidenti di Bart\"; \u00e8 solo durante il doppiaggio che la voce di Bart le viene in modo naturale. Prima di far parte del \"The Tracey Ullman Show\", ha usato alcuni elementi che utilizzer\u00e0 successivamente per la voce di Bart in serie TV come \"Vola mio mini pony\", \"Snorky\" e \"Gli Amici Cercafamiglia\"; Cartwright ha affermato che la voce di Bart \u00e8 facile da realizzare, aggiungendo che \"alcuni personaggi richiedono un po' pi\u00f9 di sforzo, come il controllo delle vie respiratorie superiori e tutto ci\u00f2 che \u00e8 tecnico. Ma Bart \u00e8 facile da fare. Mi posso calare nella parte senza difficolt\u00e0\". Di solito la Cartwright esegue cinque o sei letture di ogni fase del doppiaggio cos\u00ec da poter dare ai produttori nuovo materiale su cui lavorare. Anche negli episodi in cui sono presenti delle prolessi la Cartwright esegue il doppiaggio di Bart: per l'episodio \"Il matrimonio di Lisa\" la voce di Bart \u00e8 stata abbassata elettronicamente.\nNonostante la fama ottenuta da Bart, la Cartwright viene riconosciuta raramente in pubblico; nelle occasioni in cui viene riconosciuta per strada e le viene chiesto di eseguire la voce di Bart di fronte a dei bambini, ella si rifiuta poich\u00e9 questo \"[li] fa andare fuori di testa\". Durante la prima stagione de \"I Simpson\", la Fox non permise alla Cartwright di concedere interviste perch\u00e9 la rete televisiva non voleva rendere noto che Bart fosse doppiato da una donna.\nFino al 1998 Cartwright riceveva un compenso di dollari ad episodio. Durante una vertenza sul compenso avvenuta nel 1998, la Fox minacci\u00f2 di sostituire i sei doppiatori principali con nuovi attori, tanto che furono preparati i provini per la ricerca delle nuove voci. Alla fine la contesa si risolse e Cartwright ricevette dollari ad episodio fino al 2004, quando l'attrice chiese di aumentare la sua retribuzione fino a dollari a puntata. L'accordo fu raggiunto un mese dopo e Cartwright arriv\u00f2 a guadagnare dollari per episodio. Dopo una nuova rinegoziazione del contratto avvenuta nel 2008, la doppiatrice riceveva all'incirca dollari per episodio, ma tre anni dopo la Fox ha chiesto una riduzione dei costi di produzione per permettere il proseguimento della serie, perci\u00f2 la Cartwright e gli altri componenti del cast hanno accettato una riduzione del trenta per cento del loro salario, che in questo modo \u00e8 diventato di dollari a puntata.\nNella versione italiana la voce di Bart \u00e8 stata doppiata dalla prima stagione alla ventiduesima da Ilaria Stagni, che in questo lasso temporale \u00e8 stata sostituita da Francesca Guadagno in due episodi, \"La cometa di Bart\" e \"E con Maggie son tre\". Nel marzo 2012, durante la proposta di rinnovo del contratto in cui era prevista una forte riduzione dello stipendio (500 euro a episodio contro i 300\u00a0000 dollari dell'omologa statunitense), la Stagni per protesta abbandona il cast insieme con Li\u00f9 Bosisio, doppiatrice di Marge Simpson. Al suo posto viene scelta come nuova voce di Bart Gaia Bolognesi.\nCaratterizzazione.\nAll'inizio della gran parte degli episodi de \"I Simpson\", l'inquadratura passa dalla vista aerea della citt\u00e0 alla scuola elementare nella quale viene ripreso Bart mentre scrive una frase alla lavagna; questo messaggio, che cambia ad ogni episodio, \u00e8 noto come la \"frase alla lavagna\" ed essa pu\u00f2 riguardare battute su questioni politiche come \"Il primo emendamento non include i rutti\", riferimenti alla cultura di massa come \"Non sono in grado di vedere i defunti\" e metacitazioni come \"Non sono una donna di 32 anni\" e \"Queste nessuno le legge pi\u00f9\". Gli animatori sono in grado di creare velocemente le scene con la frase alla lavagna e in alcuni casi l'hanno modificata per adattarsi agli avvenimenti di attualit\u00e0: per esempio, la frase alla lavagna dell'episodio \"Homer l'eretico\" \u00e8 \"Non diffamer\u00f2 New Orleans\" la quale voleva essere una richiesta di scuse nei confronti della citt\u00e0 a causa di una canzone controversa presente nell'episodio della settimana precedente in cui la citt\u00e0 viene definita la \"terra di pirati, prostitute e ubriaconi\". Molti episodi non contengono la sequenza della frase alla lavagna per poter avere una sigla iniziale pi\u00f9 corta e lasciare quindi maggior spazio per lo sviluppo della trama dell'episodio.\nUno dei primi elementi caratteristici di Bart erano gli scherzi telefonici fatti nei confronti di Boe Szyslak, proprietario dell'omonima taverna, in cui Bart chiama Boe e gli chiede se c'\u00e8 una persona utilizzando un gioco di parole; Boe inizia a chiamare quella persona per vedere se \u00e8 presente nel bar, ma egli si accorge velocemente che si tratta di uno scherzo e inizia a minacciare Bart in maniera molto aggressiva. Queste chiamate erano basate su una serie di scherzi telefonici conosciuti come gli scherzi telefonici del Tube Bar: Boe ricalcava in parte il proprietario del Tube Bar Louis Deutsch, le cui risposte volgari sono state fonte d'ispirazioni per le repliche di Boe nei confronti di Bart. Gli scherzi telefonici comparvero per la prima volta nell'episodio \"L'odissea di Homer\", il terzo ad essere mandato in onda, ma erano gi\u00e0 presenti anche in \"Sola, senza amore\" che \u00e8 il primo episodio prodotto della serie. Con lo sviluppo della serie, divenne sempre pi\u00f9 difficile per gli sceneggiatori creare nuovi nomi falsi e scrivere le risposte infuriate di Boe, perci\u00f2 gli scherzi telefonici diminuirono come gag abituale a partire dalla quarta stagione. Gli scherzi vengono riproposti occasionalmente durante la serie e l'ultima occasione in cui sono comparsi \u00e8 stato l'episodio \"Operatore perduto\", sebbene in quel caso Bart chiam\u00f2 diversi baristi in giro per il mondo senza contattare Boe.\nLa frase tormentone \"Ciucciati il calzino\" (in originale \"Eat my shorts\") era un'improvvisazione della Cartwright rispetto al copione originale e si riferisce a un episodio accaduto alla Cartwright durante il liceo: ella faceva parte della banda del suo liceo, la Fairmont High School, e un giorno durante l'esibizione la banda cant\u00f2 \"Eat my shorts\" invece del solito \"Fairmont West! Fairmont West!\" Le altre frasi tipiche di Bart, ovvero \"E che cacchio\" (in originale \"\u00a1Ay, caramba!\") e \"Non farti infartare\" (in originale \"Don't have a cow, man!\") erano presenti sulle magliette prodotte durante la messa in onda delle prime stagioni de \"I Simpson\", mentre \"Cawabonga\" (in originale \"Cowabunga\") \u00e8 generalmente associata a Bart sebbene sia stata usata nella serie dopo che sono state prodotte delle magliette che riportavano questa parola. L'uso dello humor basato sulle frasi tormentone \u00e8 stato parodiato nell'episodio \"Bart diventa famoso\" in cui il ragazzo ottenne un ruolo di primo piano nello show di Krusty il Clown per aver detto la frase \"Non sono stato io.\" (in originale \"I didn't do it.\"); gli sceneggiatori scelsero questa frase \"schifosa\" perch\u00e9 vollero dimostrare \"come le cose peggiori possono diventare molto popolari.\"\nBart appare nudo in alcune scene della serie, sebbene vengano mostrate solo le natiche. Ne \"I Simpson - Il film\", Bart compare in una sequenza in cui gira la citt\u00e0 in skateboard completamente nudo mentre molti oggetti coprono i suoi genitali tranne un breve momento in cui \u00e8 visibile solo il suo pene (il resto del corpo viene infatti coperto da una siepe). Questa scena fu una delle prime su cui si concentr\u00f2 l'attenzione dei produttori per la realizzazione del film, anche se essi erano molto preoccupati riguardo a questo segmento poich\u00e9 temevano che il film potesse essere classificato come \"R rating\" dal Motion Picture Association of America (cio\u00e8 vietato ai minori di 17 anni non accompagnati dai genitori); alla fine il film fu classificato \"PG-13\" dal Motion Picture Association of America (cio\u00e8 vietato ai minori di 13 anni non accompagnati dai genitori) per lo \"humor irriverente presente in tutto il film\" mentre il British Board of Film Classification lo classific\u00f2 come \"PG\" (cio\u00e8 per tutti, ma alcune scene potrebbero non essere adatte per bambini sotto gli 8 anni). La scena del nudo di Bart \u00e8 stata in seguito inclusa da \"Entertainment Weekly\" nella lista delle \"46 scene di nudo indimenticabili.\"\nI tratti caratteristici di Bart, ovvero l'essere ribelle e avere mancanza di rispetto per l'autorit\u00e0, sono stati paragonati a quelli dei padri fondatori degli Stati Uniti d'America e il personaggio \u00e8 stato anche descritto come una versione aggiornata di Tom Sawyer e Huckleberry Finn uniti in un'unica persona. Chris Turner, nel suo libro \"Planet Simpson\", descrive Bart come un esponente del nichilismo, una posizione filosofica la quale sostiene che l'esistenza \u00e8 priva di un senso oggettivo, uno scopo o un valore intrinseco.\nL'atteggiamento ribelle lo ha reso uno studente indisciplinato alla Scuola elementare di Springfield, in cui Bart \u00e8 svogliato e fiero di esserlo ed \u00e8 sempre in contrasto con la sua insegnante Edna Caprapall, il preside Seymour Skinner e a volte anche con il giardiniere Willie. Bart va male a scuola ed \u00e8 consapevole di ci\u00f2, infatti nell'episodio \"Bart rischia grosso\" ha affermato: \"Sono stupido, stupido come una palizzata.\" e nell'episodio \"Niente birra per Homer\" Lisa si convince che Bart \u00e8 pi\u00f9 stupido di un criceto. Nonostante la sua \"stupidit\u00e0\" \u00e8 abbastanza capace di imparare le lingue come per esempio il francese nell'episodio \"Cr\u00eapes alle Cr\u00eapes, vino al vino\" nella prima stagione, o nell'episodio \"La colpa \u00e8 di Lisa\" nella tredicesima oppure lo spagnolo; nell'episodio \"Vocazioni diverse\" Bart diventa il sorvegliante della scuola e i suoi voti iniziano a migliorare, ci\u00f2 fa ipotizzare che i suoi problemi scolastici siano dovuti alla sua scarsa attenzione e non al fatto che sia stupido; quest'idea viene ripresa e rafforzata nell'episodio \"Gli aiutanti speciali di Bart\" in cui si scopre che Bart soffre della sindrome da deficit di attenzione e iperattivit\u00e0 e inoltre la sua ipotetica mancanza d'intelligenza pu\u00f2 essere giustificata dall'ereditariet\u00e0 del \"gene Simpson\", il quale indebolisce l'intelligenza dei membri maschili della famiglia Simpson. In realt\u00e0 Bart dimostra in moltissime occasioni una grande intelligenza e un'eccezionale astuzia, riuscendo quasi sempre nei suoi piani e, in tante occasioni, riesce a imbrogliare e a mettere sotto scacco persone molto intelligenti, pi\u00f9 di una volta ci \u00e8 riuscito anche con sua sorella. Sebbene finisca continuamente nei guai e possa essere sadico, superficiale ed egoista, Bart ha anche esibito molte qualit\u00e0 d'integrit\u00e0 morale: ha aiutato, in alcune occasioni, il preside Skinner e la signora Caprapall: per esempio nell'episodio \"Il direttore in grigioverde\", Bart causa involontariamente il licenziamento di Skinner e i due diventano amici al di fuori del contesto scolastico; dopo un po' di tempo Bart sente la mancanza del preside come un avversario e perci\u00f2 fa in modo che gli venga riassegnato il ruolo, sapendo che in questo modo non sarebbero pi\u00f9 potuti essere amici.\nA causa della maliziosit\u00e0 di Bart e dal comportamento spesso non curante e incapace di Homer, i due hanno un rapporto tormentato: Bart si rivolge spesso a Homer chiamandolo con il suo nome di battesimo e non come \"Pap\u00e0\", mentre il padre si riferisce a lui come \"il ragazzo\", e si rivolge a lui chiamandolo spesso \"rospetto\", \"rospone\" o, nei momenti di rabbia \"brutto bacarospo\" (nella lingua originale quando Homer lo rimprovera gli dice \u00abWhy you little!?\u00bb). Homer infatti perde facilmente la pazienza e, quando Bart lo provoca, egli lo strangola impulsivamente nella maniera dei cartoni animati; una delle idee originali per la serie era che Homer sarebbe stato \"molto arrabbiato\" e opprimente nei confronti di Bart, ma queste caratteristiche vennero in parte smussate nel momento in cui i loro caratteri venivano esplorati. Marge si prende pi\u00f9 cura del figlio e riesce a capirlo e ad accudirlo meglio di Homer, ma anche lei afferma che Bart sia \"una peste\" e spesso si vergogna per gli scherzi del figlio: nell'episodio \"Marge non essere orgogliosa\" Marge pensa che stia dando troppe attenzioni nei confronti di Bart e perci\u00f2 inizia ad avere un atteggiamento pi\u00f9 distaccato nei suoi confronti dopo che suo figlio \u00e8 stato scoperto mentre cercava di rubare un videogioco; all'inizio dell'episodio Bart protest\u00f2 per l'eccessivo attaccamento che la madre aveva nei suoi confronti, ma una volta che il comportamento di Marge cambi\u00f2 egli si sent\u00ec male e cerc\u00f2 di fare pace con lei. Nonostante il suo atteggiamento, Bart \u00e8 a volte disposto a farsi umiliare se questo pu\u00f2 far piacere a sua madre; Marge ha manifestato una comprensione per il suo \"ometto tutto speciale\" e lo ha difeso in varie occasioni: una volta disse, riferendosi al figlio, \"Lo so che Bart pu\u00f2 anche essere monello, ma so anche com'\u00e8 fatto dentro. Ha come una scintilla. Non \u00e8 una cosa cattiva. Ma \u00e8 pur vero che gli fa fare delle cose cattive.\" Nell'episodio \"Accordi di bifolchi\" Bart parla con una terapista ammettendo che la causa dei suoi comportamenti distruttivi \u00e8 dovuta alla consapevolezza che i suoi genitori, essendosi sposati giovani per via del fatto che la madre era incinta di lui, passerebbero la maggior parte del loro tempo a litigare l'uno con l'altra, e dunque Bart si sacrifica facendoli arrabbiare per far s\u00ec che se la prendano con lui piuttosto che tra di loro.\nBart ha una certa rivalit\u00e0 con la sorella minore, Lisa, mentre ha una relazione quasi amichevole con la pi\u00f9 giovane delle due sorelle, Maggie, poich\u00e9 \u00e8 ancora una bambina piccola; anche se \u00e8 capitato che Bart facesse spesso male a Lisa e siano anche arrivati alle mani, i due si vogliono molto bene (nell'episodio \"Milhouse non vive pi\u00f9 qui\" iniziano a frequentarsi e a trascorrere il tempo insieme), infatti Bart si prende molto cura di Lisa e si scusa sempre quando esagera (oltretutto la prima parola di Lisa \u00e8 stata \"Bart\" e quando fa un favore al quale Lisa tiene moltissimo, quest'ultima lo ricambia dicendogli di avere un carattere dolce). Egli crede inoltre che Lisa gli sia superiore nel risolvere i problemi e spesso va da lei per avere dei consigli ed \u00e8 molto protettivo nei suoi confronti: quando un bullo le ha distrutto la scatola di muffin nell'episodio \"Bart il grande\", Bart ha subito cercato di difenderla.\nNell'episodio Barthood viene mostrato che Bart ha un grande legame con suo nonno Abraham, tanto da andare a chiedergli consigli sulla sua tomba: Abraham, infatti, gli dava quelle attenzioni che i genitori rivolgevano a sua sorella Lisa, come comprandogli i regali di compleanno che desiderava oppure giocando con lui quando era piccolo. Nonostante ci\u00f2, durante la serie, Bart molto spesso assume gli stessi atteggiamenti indolenti della famiglia nei confronti del nonno.\nIl migliore amico di Bart, sebbene a volte sia imbarazzato dalla loro amicizia, \u00e8 Milhouse Van Houten; Bart ha una cattiva influenza su Milhouse e i due si ritrovano spesso coinvolti in scherzi e dispetti. A causa di questo comportamento, la madre di Milhouse, Luann Van Houten, proibisce al figlio di giocare insieme a Bart nell'episodio \"Homer definito\"; mentre in un primo momento questa cosa non interessava particolarmente a Bart, il ragazzo capisce alla fine che ha bisogno del suo amico e Marge riesce a convincere la signora Van Houten a cambiare idea. Mentre Bart \u00e8 descritto come un ragazzo popolare e fico, lui e Milhouse sono spesso obiettivo dei bulli della scuola, tra cui Spada, Secco, Patata e Nelson; Milhouse descrive il loro stato sociale come \"tre e mezzo. Saremo pestati dai bulli, ma almeno sapremo il perch\u00e9.\" In alcuni episodi Bart e Nelson sono stati nemici, con Bart che gli ha anche dichiarato guerra in un'occasione, ma \u00e8 capitato in altre circostanze che siano diventati amici.\nBart \u00e8 uno dei pi\u00f9 grandi fan di Krusty, tanto da avere la stanza piena di oggetti di merchandise di Krusty e da affermare una volta che \"ho basato la mia intera vita sugli insegnamenti di Krusty\", spende addirittura ben 75 dollari al mese per far parte del suo FanClub, nel rango pi\u00f9 prestigioso di esso, cosa che gli consente di avere un'enorme quantit\u00e0 di gadget mensilmente ed anteprime del merchandising (gadget nuovi, snack in anteprima ecc.). Bart ha aiutato il clown in diverse occasioni, come quando vanific\u00f2 il tentativo di Telespalla Bob di incastrare Krusty mandandolo in prigione per rapina a mano armata nell'episodio \"Krusty va al fresco\" o come quando riavvicin\u00f2 il clown al padre nell'episodio \"Tale padre, tale clown\", oppure come quando aiut\u00f2 Krusty a tornare in onda con uno special televisivo e a far ripartire la sua carriera nell'episodio \"Lo show di Krusty viene cancellato\", mentre Krusty, da parte sua, si dimentica con il tempo degli aiuti di Bart e lo tratta con disinteresse. Bart, durante un'estate, partecip\u00f2 con entusiasmo al Kampeggio Krusty, ma quest'esperienza si rivel\u00f2 ben presto un disastro, con il clown che non fu visto da nessuna parte; Bart mantenne vive le speranze di poter vedere Krusty ma, dopo che fu spinto oltre il limite della sopportazione a causa delle angherie subite, egli cap\u00ec che era stato superato ogni limite di sopportazione e inizi\u00f2 una rivolta che coinvolse tutto l'accampamento. A causa di ci\u00f2, Krusty fece immediatamente visita nella speranza di terminare il conflitto e tentare di tranquillizzare Bart. Una delle idee originali per la serie era che Bart adorasse un clown della televisione ma che non avesse alcun rispetto per suo padre, sebbene quest'aspetto non sia mai stato esplorato direttamente; a causa di questa idea di base, il disegno di Krusty si basa su Homer travestito da clown. L'episodio in cui Bart smaschera il piano di Telespalla Bob d\u00e0 inizio a una lunga faida tra i due: gli scrittori, che decisero di far tornare ripetutamente Bob per avere la sua vendetta nei confronti di Bart, presero quest'idea dagli inseguimenti tra Wile Coyote e Beep Beep e raffigurarono Bob come una persona intelligente ossessionata dal poter catturare un ragazzo monello. Bob \u00e8 comparso in quindici episodi nella cui trama erano presenti diversi piani malvagi, ma non ha mai raggiunto il suo scopo, ovvero quello di uccidere Bart.\nPoteri e abilit\u00e0.\nBart \u00e8 un grande esperto in scherzi di ogni tipo, nell'escapologia, riesce a liberarsi da qualsiasi trappola e nella fuga, pu\u00f2 fuggire da qualsiasi struttura ed \u00e8 uno skater provetto. In pi\u00f9 occasioni ha dimostrato di essere un maestro con la fionda riuscendo a colpire qualsiasi bersaglio con grande precisione: in \"I Simpson - Il film\" \u00e8 riuscito a colpire un hot dog nella mano di Homer senza sfiorarlo e ne \"I Simpson - Il videogioco\" ha colpito un bersaglio mentre degli ingranaggi giravano. Possiede forza, velocit\u00e0, agilit\u00e0 e riflessi straordinari ed \u00e8 molto esperto nel taekwondo oltre ad essere un eccellente spadaccino; in un combattimento tra lui e Seymour Skinner (simile a quello tra Batman e Ra's al Ghul) ha dimostrato tali capacit\u00e0 da spadaccino e un'incredibile agilit\u00e0. Bart ha reti di contatti e informatori ovunque tra vari bulli e criminali. Bart ha un alter ego segreto, Bartman: in tali vesti \u00e8 un detective esperto di arti marziali con forza e agilit\u00e0 molto maggiori e un arsenale di armi.\nNonostante l'apparente stupidit\u00e0, la scarsa attenzione per le materie scolastiche e il carattere autodistruttivo che manifesta di solito, Bart dimostra spesso di essere molto intelligente e altrettanto astuto.\nAccoglienza e influenza culturale.\nBartmania.\nA differenza delle stagioni pi\u00f9 recenti, in cui si concentra maggiormente l'attenzione su Homer, Bart \u00e8 stato il protagonista nella maggior parte degli episodi delle prime tre stagioni. Nel 1990 Bart divenne in breve tempo uno dei personaggi pi\u00f9 popolari della televisione, portando al fenomeno chiamato \"Bartmania\"; infatti Bart divent\u00f2 il personaggio de \"I Simpson\" pi\u00f9 presente nei prodotti messi in commercio, come per esempio le magliette: all'inizio degli anni novanta furono vendute milioni di T-shirt raffiguranti Bart e all'apice del successo ne venivano vendute un milione al giorno. In alcune scuole pubbliche statunitensi, ritenendo Bart un cattivo modello di comportamento, fu vietato di indossare magliette raffiguranti il personaggio, poich\u00e9 contenevano frasi del tipo \"Sono Bart Simpson. E tu chi diavolo sei?\" (in originale \"I'm Bart Simpson. Who the hell are you?\") e \"Svogliato (e fiero di esserlo!)\" (in originale \"Underachiever ('And proud of it, man!')\"). Il merchandise legato a \"I Simpson\" gener\u00f2 due miliardi di dollari di ricavi nei primi 14 mesi di vendite e il successo di Bart ha dato origine a un mercato nero in cui venivano venduti oggetti contraffatti, in particolare magliette: in alcune magliette Bart pronunciava slogan diversi, in altre invece veniva rappresentato in maniera diversa dando origine a diverse forme del personaggio come \"Bart Ninja mutante, Air Simpson Bart e RastaBart\". Matt Groeing di solito non aveva obiezioni riguardo al mercato di contrabbando degli oggetti raffiguranti i personaggi della serie, ma fece un'eccezione per alcune magliette che rappresentavano Bart in uniforme nazista o come un naziskin; la 20th Century Fox cit\u00f2 in giudizio il creatore di queste magliette, il quale si accord\u00f2 con il network televisivo per interromperne la produzione.\nGrazie al successo della serie, la Fox decise durante l'estate del 1990 di spostare l'orario di programmazione de \"I Simpson\" dalle 20 Eastern Standard Time della domenica allo stesso orario del marted\u00ec, cos\u00ec da poter competere con la serie \"I Robinson\" trasmessa dalla NBC che, in quel periodo, era il programma televisivo pi\u00f9 visto della TV statunitense. A causa di questo spostamento, in quell'estate vennero pubblicati molti articoli riguardo alla rivalit\u00e0 tra Bill Cosby e Bart Simpson tanto che in un articolo di \"Entertainment Weekly\" del 31 agosto 1990 \u00e8 presente un'immagine di Bill Cosby che indossava una maglietta raffigurante Bart. L'episodio \"Bart rischia grosso\" fu il primo ad essere trasmesso in contemporanea con \"I Robinson\" e si posizion\u00f2 all'ottavo posto dei programmi pi\u00f9 visti, ottenendo un indice di ascolto fornito dalla Nielsen Media Research inferiore rispetto a \"I Robinson\" che ebbe un valore pari a 18,5. Questo indice si basa sul numero di televisori presenti nelle case che vengono sintonizzati per vedere quel determinato programma, ma la Nielsen Media Research stim\u00f2 che 33,6 milioni di spettatori videro l'episodio facendo diventare \"I Simpson\" il programma pi\u00f9 visto della settimana in base al numero reale di spettatori. Divenne il programma della Fox pi\u00f9 visto fino a quel momento ed \u00e8 al 2014 l'episodio con il pi\u00f9 alto indice di ascolto nella storia della serie. Grazie alla sua popolarit\u00e0, Bart \u00e8 stato il membro della famiglia Simpson pi\u00f9 utilizzato per la promozione degli episodi della serie, anche in quelli in cui non \u00e8 coinvolto nella trama principale.\nBart fu proclamato il \"re della televisione del 1990\", \"la nuova stella pi\u00f9 luminosa della TV\" e un \"successo inalterato\". \"Entertainment Weekly\" nomin\u00f2 Bart \"intrattenitore dell'anno\" per il 1990, scrivendo che \"Bart ha dimostrato di essere un ribelle che \u00e8 anche un bravo ragazzo, il terrore che viene facilmente spaventato, una scheggia che meraviglia noi e lui stesso con importanti dimostrazioni della sua forza d'animo.\" Nelle elezioni statunitensi del 1990 per il rinnovo del Congresso, di parte del Senato e per la carica di Governatore in alcuni stati, Bart \u00e8 stato uno dei personaggi, tra quelli non presenti nelle liste elettorali, pi\u00f9 votato e in alcune \u00e8 stato il secondo pi\u00f9 votato dopo Topolino tra i personaggi immaginari. Nella parata per il Giorno del ringraziamento del 1990 fece il suo debutto un pallone di elio raffigurante Bart che venne riproposto tutti gli anni durante la manifestazione; viene fatto riferimento a questo avvenimento nell'episodio \"Bart sfida la festa del Ringraziamento\", che \u00e8 stato trasmesso lo stesso giorno della parata, in cui Homer dice a Bart: \"Se si dovesse fare un pallone per tutti i personaggi \"fuochi di paglia\" dei cartoni animati, la parata diventerebbe una farsa!\" Nel frattempo, alle spalle dei due e facendo riferimento a questa frase, appare brevemente alla televisione un pallone che raffigura Bart.\nL'album \"The Simpsons Sing the Blues\" \u00e8 stato pubblicato nel settembre 1990 e fu un successo, raggiungendo il terzo posto nella Billboard 200 ed \u00e8 stato certificato come doppio disco di platino dalla Recording Industry Association of America. Il primo singolo estratto dall'album fu il brano pop rap \"Do the Bartman\", eseguito da Nancy Cartwright e pubblicato il 20 novembre 1990; il brano fu scritto da Michael Jackson, sebbene non sia stato accreditato ufficialmente. Jackson infatti era un fan de \"I Simpson\", in particolar modo di Bart, e una notte contatt\u00f2 i produttori della serie offrendo di scrivere un brano da primo posto nelle classifiche di vendite e di doppiare un personaggio in un episodio, riuscendo a prendere parte all'episodio della terza stagione \"Pap\u00e0-zzo da legare\" con lo pseudonimo John Jay Smith. Nonostante la canzone non sia mai stata pubblicata ufficialmente come singolo negli Stati Uniti, ebbe un notevole successo nel Regno Unito: nel 1991 fu al primo posto nella classifica dei singoli venduti nel Regno Unito per tre settimane, dal 16 febbraio al 9 marzo, e fu il settimo singolo con il maggior numero di vendite di quell'anno, vendendo mezzo milione di copie e venendo riconosciuto come disco d'oro dal British Phonographic Industry il 1\u00ba febbraio 1991.\nBart come modello di comportamento.\nLa natura ribelle di Bart, che \u00e8 spesso il risultato della mancanza di punizioni dovute ai suoi comportamenti, port\u00f2 alcuni genitori e conservatori a rappresentare il personaggio come un mediocre modello di comportamento per i bambini, tanto che il giornalista del \"Pittsburgh Post-Gazette\" Robert Bianco scrisse che \"[Bart] \u00e8 pi\u00f9 furbo dei suoi genitori e inganna gli insegnanti; in poche parole, \u00e8 il ragazzino che avremmo voluto essere e il figlio che non vorremmo avere\". Gli insegnanti affermarono che Bart era una \"minaccia per l'insegnamento\" a causa del suo atteggiamento \"da sfaticato che \u00e8 fiero di esserlo\" e dell'approccio negativo riguardo alla sua educazione, mentre altri lo descrissero come un personaggio \"egoista, prepotente e meschino\". James L. Brooks, in risposta alle critiche ricevute, disse \"sono molto diffidente nei confronti di una televisione in cui si presume che chiunque possa essere un modello di comportamento, non trovate cos\u00ec tanti esempi nella vita reale. Perch\u00e9 la televisione dovrebbe esserne piena?\"; in riferimento a questo concetto, Elizabeth Thoman, direttore esecutivo del \"Center for Media and Values\" di Los Angeles, afferm\u00f2 che \"se i ragazzi guardano con ammirazione Bart Simpson, dobbiamo chiederci perch\u00e9 usiamo la televisione per tutti i modelli di comportamento della nostra societ\u00e0, [...] Fino a quando continueremo con l'idea che la televisione sia il posto dove si imparano i modi di comportamento, noi permettiamo alla televisione di diventare un sistema scolastico.\"\nNel 1990 William Bennett, che in quel periodo era a capo dell'Office of National Drug Control Policy degli Stati Uniti, durante una visita a un centro di disintossicazione a Pittsburgh e notando un poster con sopra raffigurato Bart, afferm\u00f2 \"Ragazzi non starete guardando i Simpson, vero? Questo non vi aiuter\u00e0 in alcun modo\"; Bennett si scus\u00f2, ammettendo che \"era solo uno scherzo\" dopo che vi fu una reazione violenta riguardo alla sua osservazione. In un'intervista del 1991 Bill Cosby descrisse Bart come un cattivo modello di comportamento per i bambini, affermando che \u00e8 \"pieno di rabbia, confuso, irritato\"; in risposta a ci\u00f2, Matt Groening disse che \"questo riassume Bart, certamente. La maggior parte delle persone \u00e8 in lotta per essere normale, Bart pensa che la normalit\u00e0 sia molto noiosa e fa le cose che gli altri desiderano solamente fare\". Il 27 gennaio 1992, l'allora presidente George H. W. Bush disse che \"abbiamo intenzione di continuare a cercare di rafforzare la famiglia americana, per rendere le famiglie americane molto di pi\u00f9 simili ai Walton e molto meno ai Simpson\". Gli autori della serie realizzarono una risposta ironica nella forma di una piccola battuta che \u00e8 stata trasmessa tre giorni dopo in una replica dell'episodio \"Pap\u00e0-zzo da legare\" nel quale Bart replica al presidente dicendo \"Ehi, siamo proprio come i Walton. Stiamo anche implorando per la fine della Depressione\".\nSebbene ci furono molte critiche riguardo al personaggio, vennero fatti commenti a suo favore provenienti da diverse personalit\u00e0: Peggy Charren, presidente dell'Action for Children's Television, un'organizzazione popolare ideata per aumentare la qualit\u00e0 delle trasmissioni televisive per bambini, comment\u00f2 che \"la famiglia Simpson \u00e8 uno dei pochi cartoni della televisione commerciale che ti fa riflettere. [...] Come puoi insegnare la Costituzione se metti al bando le magliette?\" L'opinionista Erma Bombeck scrisse che \"i ragazzi hanno bisogno di sapere che da qualche parte in questo mondo c'\u00e8 un loro contemporaneo che pu\u00f2 fargli tirare fuori tutte quelle cose su cui hanno potuto solo fantasticare, qualcuno che pu\u00f2 dare addosso ai propri genitori una volta ogni tanto e che ha ancora la possibilit\u00e0 di vivere\". Nel 2003 Bart si posizion\u00f2 al primo posto in un sondaggio effettuato tra i genitori del Regno Unito in cui si chiedeva \"quale personaggio inventato ha la maggiore influenza tra i bambini sotto i 12 anni\".\nElogi.\nNel 1998 la rivista \"TIME\" ha nominato Bart come una delle 100 persone pi\u00f9 importanti del XX secolo, risultando l'unico personaggio di fantasia presente nella lista; inoltre Bart era comparso sulla copertina della stessa rivista il 31 dicembre 1990. \u00c8 stato inoltre classificato al 48\u00ba posto della classifica stilata nel 1996 da \"TV Guide\" sui \"50 personaggi televisivi pi\u00f9 importanti di tutti i tempi\" e insieme a Lisa \u00e8 stato posizionato all'11\u00ba posto sempre da \"TV Guide\" nella classifica dei \"50 personaggi animati pi\u00f9 importanti di tutti i tempi\" stilata nel 2002.\nNel 1992, alla cerimonia dei Premi Emmy, Cartwirght vinse un Emmy per miglior doppiatore (voce narrante) per il doppiaggio di Bart nell'episodio della terza stagione \"Vocazioni diverse\" condividendo il premio insieme ad altri 5 doppiatori de \"I Simpson\"; inoltre la Cartwirght nel 1995 vinse un Annie Award per la recitazione in un programma di animazione grazie al doppiaggio di Bart. Molti episodi in cui Bart ha un ruolo di primo piano sono stati nominati per il Premio Emmy al miglior programma di animazione; tra questi vi sono \"Radio Bart\" nel 1992, \"Future-Drama\" nel 2005, \"Una coppia da Haw-Haw\" nel 2007 e \"La fobia di Homer\" che nel 1997 vinse il premio. Il 14 gennaio 2000, Bart e tutta la famiglia Simpson sono stati premiati con una stella nella Hollywood Walk of Fame.\nLa popolarit\u00e0 del personaggio \u00e8 molto alta anche fuori dai confini statunitensi: infatti nel settembre 2014 lo Zenit, squadra calcistica di San Pietroburgo, ha deciso di far diventare Bart la seconda mascotte della squadra, facendogli indossare la divisa del club con il numero 87, il quale si riferisce alla prima messa in onda della serie avvenuta nel 1987.\nMerchandising.\nBart, oltre ad essere rappresentato sulle magliette, \u00e8 stato utilizzato in molti prodotti di merchandise relativo a \"I Simpson\" come per esempio deodoranti per automobili, berretti da baseball, adesivi per automobili, cartonati, magneti da frigorifero, portachiavi, bottoni, bambole, manifesti, figurine, orologi, sculture in pietra ollare, Chia Pet, palle da bowling e boxer. Matt Groening ha pubblicato vari libri che parlano della personalit\u00e0 e delle caratteristiche di Bart Simpson, tra questi vi sono in particolare \"The Bart Book\" e \"Bart Simpson. Guida alla vita\", mentre il libro \"I Simpson e la filosofia\", che non \u00e8 una pubblicazione ufficiale di Groening, ha al suo interno un capitolo in cui si analizza il suo comportamento in relazione alla filosofia di Friedrich Nietzsche.\nBart \u00e8 inoltre apparso in altri media collegati a \"I Simpson\": \u00e8 presente in tutti i videogiochi derivanti dalla serie, inclusi ', \"Bart Simpson's Escape from Camp Deadly\", ', \"Bart's House of Weirdness\", \"\", \"Bartman Meets Radioactive Man\", \"Bart's Nightmare\", , \"I Simpson - Il videogioco\", pubblicato nel 2007 e \"LEGO Dimensions\" (2015) inoltre Bart compare anche nel fumetto \"Simpsons Comics\", pubblicato mensilmente a partire dal 29 novembre 1993, e in una striscia a fumetti propria, chiamata \"Bart Simpson Comics\" pubblicata a partire dal 2000; infine il personaggio di Bart ha un ruolo nell'attrazione The Simpsons Ride presente negli Universal Studios in Florida e in quelli di Hollywood.\nBart, insieme ad altri personaggi de \"I Simpson\", \u00e8 comparso in numerosi spot televisivi delle barrette dolci Butterfinger dal 1990 al 2001, in cui egli usava lo slogan \"Nobody better lay a finger on my Butterfinger!\" (traducibile in \"Meglio che nessuno metta un dito sul mio Butterfinger\") e questa campagna pubblicitaria fu molto importante per la prosecuzione della serie, infatti lo stesso Groening afferm\u00f2 che la pubblicit\u00e0 della Butterfinger fu uno dei motivi che spinsero la Fox a proseguire la serie; la campagna pubblicitaria fu interrotta nel 2001 con la Cartwright che rimase molto dispiaciuta da ci\u00f2. Bart \u00e8 inoltre comparso nelle pubblicit\u00e0 di Burger King, C.C. Lemon, Church's Chicken, Domino's Pizza, Kentucky Fried Chicken, Ramada Inn, Ritz e Subway, inoltre nel 2001 la Kellogg's mise sul mercato per un periodo di tempo limitato un nuovo prodotto chiamato \"Cereali di Bart Simpson alla cioccolata e al burro di arachidi\". Prima che iniziasse la serie con puntate di mezz'ora, Matt Groening scelse Bart come rappresentante della Jell-O: voleva che Bart cantasse \"J-E-L-L-O\" emettendo un rutto sulla O, questo perch\u00e9 era convinto che i ragazzi il giorno dopo aver visto lo spot avrebbero cercato di imitarlo, ma la sua idea fu rifiutata.\nIl 9 aprile 2009 la United States Postal Service inaugur\u00f2 una serie di cinque francobolli a 44 centesimi di dollaro che rappresentavano Bart e gli altri quattro membri della famiglia Simpson, diventando cos\u00ec i primi personaggi di una serie televisiva a ricevere questo riconoscimento mentre la serie era ancora in produzione; i francobolli, disegnati da Groening, sono stati messi a disposizione per l'acquisto a partire dal 7 maggio 2009."}
{"id": "1598340", "revid": "1573940", "url": "https://it.wikipedia.org/wiki?curid=1598340", "title": "Kunai den", "text": " (letteralmente \"La leggenda di Kunai\"), \u00e8 una serie manga sh\u014dnen giapponese creata da Tabasa Iori. In Giappone \u00e8 serializzato nel Weekly Sh\u014dnen Sunday, a partire dall'uscita 46 del 2007.\nTrama.\nLa storia segue le vicende di Kunai Komori, uno studente delle medie ninja. A causa del ritiro del padre, riceve la sua spada come eredit\u00e0, oltre al compito di cacciare altri ninja vampiri sanguinari."}
{"id": "1598341", "revid": "121837", "url": "https://it.wikipedia.org/wiki?curid=1598341", "title": "Drumlins", "text": ""}
{"id": "1598344", "revid": "599013", "url": "https://it.wikipedia.org/wiki?curid=1598344", "title": "Cyd Gray", "text": "Carriera.\nClub.\nAd agosto 2006, il , squadra inglese di Premiership, offr\u00ec un contratto a Gray dopo un provino riuscito con loro, senza poi tesserarlo.\nNazionale.\nIl suo esordio internazionale risale al marzo del 2001 in una gara di qualificazione alla Coppa del Mondo contro la Costa Rica. Durante una partita di Digicel Cup, Gray segn\u00f2 il suo primo gol per la Nazionale nella vittoria per 2-0 su Grenada, il 26 novembre 2004, cinque giorni dopo il suo 31\u00ba compleanno. Gray capitan\u00f2 la selezione in una gara amichevole contro il Giappone, il 9 agosto 2006. Dalla Coppa del Mondo FIFA del 2006 Cyd Gray e Dwight Yorke furono gli unici due giocatori nati in Tobago sull'elenco ufficiale dei convocati."}
{"id": "1598346", "revid": "2014155", "url": "https://it.wikipedia.org/wiki?curid=1598346", "title": "Maria Luisa di Borbone-Spagna (1745-1792)", "text": "Quando il marito fu eletto Imperatore del Sacro Romano Impero come Leopoldo II, Maria Luisa divenne imperatrice del Sacro Romano Impero, regina di Germania, Boemia e Ungheria dal 1790 al 1792. Ebbe ben sedici figli, tra i quali Francesco II, imperatore del Sacro Romano Impero e Ferdinando III, granduca di Toscana.\nBiografia.\nInfanzia.\nMaria Luisa nacque nel 1745 vicino a Napoli, nella reggia di Portici, residenza favorita del padre Carlo di Borbone, gi\u00e0 infante di Spagna e re di Napoli e Sicilia dal 1735. Pertanto ebbe il titolo di principessa di Napoli e Sicilia e il trattamento di Altezza reale. Nel 1759, alla morte del fratellastro Ferdinando VI, Carlo divenne re di Spagna e si trasfer\u00ec con la famiglia a Madrid. Da quel momento i suoi figli e le sue figlie poterono fregiarsi del titolo di infanti di Spagna.\nMaria Luisa era la quinta figlia femmina e la seconda tra i figli sopravvissuti dei suoi genitori. Fra i suoi fratelli vi furono: l'infante Filippo, duca di Calabria, il futuro Carlo IV di Spagna, Ferdinando IV di Napoli e l'infante Gabriele di Spagna. Maria Luisa e i suoi fratelli ricevettero un'educazione poco accurata, se non nelle buone maniere, equitazione, musica, canto e ballo, cio\u00e8 tutto ci\u00f2 che una principessa del XVIII secolo avrebbe dovuto imparare per stare a corte.\nMatrimonio.\nNel 1760 intercorsero delle trattative matrimoniali tra Carlo III di Spagna e Maria Teresa d'Austria per far sposare Maria Luisa al primogenito ed erede della sovrana austriaca, l'arciduca Giuseppe. Tuttavia, l'intervento di Luigi XV fece sfumare questa possibilit\u00e0, dal momento che il re di Francia chiese ed ottenne le nozze di Giuseppe con sua nipote, Maria Isabella di Borbone-Parma. L'Infanta di Spagna venne quindi fidanzata nel 1762 con l'arciduca Pietro Leopoldo, figlio cadetto di Maria Teresa e di Francesco I, Imperatore del Sacro Romano Impero.\nIl 16 febbraio 1765 avvennero le nozze per procura. Maria Luisa venne descritta alla famiglia imperiale come una giovane poco avvenente, ma diversa fu l'opinione dei suoi nuovi parenti quando la videro di persona: bionda e candida di carnagione, pur non essendo una bellezza, piacque a Pietro Leopoldo. Le nozze ufficiali furono celebrate a Innsbruck il 5 agosto del 1765 e per l'occasione fu innalzato un arco di trionfo, prendendo a modello quello di Firenze, dal momento che la coppia era gi\u00e0 stata destinata a regnare un giorno sul Granducato di Toscana. Pietro Leopoldo si sent\u00ec male proprio nei giorni precedenti al matrimonio e riusc\u00ec a stento a reggersi in piedi durante la funzione, dovendo anche far rimandare di diversi giorni la consumazione delle nozze. Durante i festeggiamenti l'imperatore Francesco I mor\u00ec improvvisamente, a causa di un infarto, il 18 agosto. La morte del padre rese Pietro Leopoldo il nuovo \"Granduca di Toscana\" prima del previsto.\nGranduchessa di Toscana.\nI genitori di Pietro Leopoldo, granduchi di Toscana dal 1737, erano stati nel loro regno soltanto tre mesi, lasciando le redini del governo a un consiglio di reggenza. Pietro Leopoldo, invece, fu sovrano di nome e di fatto e impegn\u00f2 gli anni a venire a trasformare il granducato in uno Stato moderno e all'avanguardia. Come \"Granduchessa di Toscana\", Maria Luisa visse gran parte della sua vita a Firenze, a Palazzo Pitti, dove risiedette dal 1765 al 1790. Ancora oggi negli appartamenti monumentali della residenza fiorentina si pu\u00f2 ammirare il \u201cgabinetto ovale\u201d, una sala da toilette in stile rococ\u00f2, decorata appositamente per la granduchessa Maria Luisa.\nPietro Leopoldo e Maria Luisa furono una coppia molto affezionata ed ebbero sedici figli. Nonostante l'affetto per la moglie, il granduca ebbe alcune amanti. La granduchessa, conscia che la sua era stata un'unione matrimoniale dettata dalla ragion di Stato, era preparata e rassegnata a sopportare i tradimenti del marito. Ci furono almeno due donne con cui Pietro Leopoldo ebbe delle relazioni durevoli: la prima era Lady Anna Gore Cowper, una nobildonna inglese, la seconda e pi\u00f9 importante era la ballerina Livia Raimondi, conosciuta nel 1786, per la quale fece allestire un'ala nella Palazzina della Livia in Piazza San Marco. Da Livia Raimondi il granduca ebbe un figlio illegittimo, poi noto come Luigi von Gr\u00fcn, nato nel 1788 e morto nel 1814. Prima di morire, Pietro Leopoldo assicur\u00f2 all'amante e al figlio delle pensioni. Maria Carolina, regina di Napoli e sorella del granduca, scrisse del fratello dopo la sua morte: \u00abAveva delle debolezze, ma era un buon padre di famiglia!\u00bb.\nImperatrice del Sacro Romano Impero.\nNel 1790, alla morte del cognato Giuseppe II, che non aveva avuto eredi, Maria Luisa si trasfer\u00ec a Vienna, dal momento che Pietro Leopoldo aveva ereditato il trono degli Stati ereditari asburgici (Austria, Boemia e Ungheria ecc.). Il 9 ottobre 1790 il marito fu incoronato Imperatore del Sacro Romano Impero e Maria Luisa divenne imperatrice consorte. Il 6 settembre 1791, a Praga, Leopoldo e Maria Luisa vennero incoronati Re e Regina di Boemia.\nMorte.\nL'Imperatore regn\u00f2 per breve tempo e mor\u00ec il 1\u00ba marzo del 1792. Maria Luisa segu\u00ec il marito nella tomba dopo meno di tre mesi, il 15 maggio dello stesso anno. Fu sepolta nella Cripta Imperiale di Vienna, accanto a Leopoldo II d'Asburgo-Lorena.\nDiscendenza.\nMaria Luisa e Leopoldo ebbero sedici figli:"}
{"id": "1598349", "revid": "1543377", "url": "https://it.wikipedia.org/wiki?curid=1598349", "title": "Esker", "text": "Un esker \u00e8 un rilievo lungo e sinuoso, costituito di sabbia e ghiaia stratificate; sono strutture caratteristiche di aree glaciali o deglaciate e, ad esempio, si possono osservare in Europa e nel Nord America.\nSpesso gli esker si sviluppano per chilometri e, a causa della loro peculiare espressione morfologica e regolarit\u00e0, possono ricordare un rilevato stradale o ferroviario.\nGeologia.\nSi ritiene che la maggior parte degli esker sia il risultato del colmamento di canali percorsi dalle acque di scorrimento all'interno della massa glaciale o alla base di questa. Hanno la tendenza a formarsi nel periodo di massima espansione del ghiacciaio, quando i suoi movimenti sono di conseguenza molto lenti. In seguito alla fusione del ghiaccio, il deposito viene esumato e si manifesta come un dosso lungo e ondulato.\nGli esker possono anche formarsi per processi di sedimentazione all'interno di canali supra-glaciali, in crepacci, in incisioni comprese tra masse glaciali stagnanti o in strette depressioni ai margini del ghiacciaio. In ogni caso, essi sono caratteristici della zona glaciale frontale, in cui il ghiacciaio si muove con bassa velocit\u00e0 e il ghiaccio \u00e8 relativamente sottile.\nLa forma del canale sub-glaciale \u00e8 definita da processi di flusso plastico e di fusione della massa glaciale. A sua volta, ci\u00f2 condiziona la forma, le dimensioni e la composizione dell'esker. Un esker pu\u00f2 rappresentare un canale singolo o essere l'elemento di una struttura ramificata, costituita da pi\u00f9 tributari. Spesso il rilievo non \u00e8 continuo, ma mostra interruzioni che portano ad una successione di dossi ondulati.\nEtimologia.\nIl nome \"Esker\" deriva dalla parola irlandese \"eiscir\" (in irlandese antico: \"escir\"), che indica un rilievo o una elevazione di separazione tra due pianure o due depressioni. Il termine veniva usato in particolare per descrivere i lunghi e sinuosi crinali che oggi si sa essere costituiti da depositi di materiale fluvio-glaciale.\nIl pi\u00f9 noto di questi \"eiscir\" \u00e8 l\"'Eiscir Riada\" che copre quasi l'intera distanza di 200\u00a0km tra Dublino e Galway ed \u00e8 tuttora costeggiato dalla strada statale che collega le due citt\u00e0.\nEsempi di esker.\nIn Svezia l'Uppsala\u00e5sen si estende per 250\u00a0km e attraversa la citt\u00e0 di Uppsala.\nIl Great Esker Park corre lungo il fiume Back River a Weymouth nel Massachusetts e con i suoi circa 30 m \u00e8 il pi\u00f9 alto esker del Nord America.\nPispala, vicino a Tampere, in Finlandia si trova su un esker tra due laghetti di origine glaciale.\nIl villaggio di Kemnay nell'Aberdeenshire, in Scozia, ha un esker lungo 5\u00a0km, noto localmente come Kemb Hills.\nNello stato del Michigan (USA) sono presenti oltre 1000 esker. Il Mason Esker, lungo circa 35\u00a0km, nei pressi di Mason, nel Michigan, \u00e8 uno dei pi\u00f9 lunghi esker degli Stati Uniti. Si estende da DeWitt attraverso Lansing e Holt per finire a Mason.\nNel Maine, lo sviluppo degli esker \u00e8 di circa 160\u00a0km.\nNel Canada, il Thelon Esker si estende per 800\u00a0km e fa da confine tra i Territori del Nord Est e Nunavut.\nL'Ovayok o Mount Pelly \u00e8 un esker dell'Ovayok Territorial Park, a Kitikmeot, Nunavut in Canada.\nSu alcuni esker vengono anche costruite strade per ridurre i costi. Tra gli esempi si possono citare la Denali Highway in Alaska, la Trans-Taiga Road nel Qu\u00e9bec, e il segmento \"Airline\" della Maine State Route 9 tra Bangor e Calais, nel Maine. Numerosi e lunghi esker si trovano anche nell'Adirondack State Park, nella parte alta dello stato di New York."}
{"id": "1598353", "revid": "1318658", "url": "https://it.wikipedia.org/wiki?curid=1598353", "title": "Cape Canaveral Space Force Station", "text": "La Cape Canaveral Space Force Station (CCSFS) \u00e8 la base di lancio del Dipartimento della Difesa degli Stati Uniti e rappresenta la principale base di lancio della parte orientale degli USA. \u00c8 situata a Cape Canaveral, in Florida, ed \u00e8 subordinata alla Patrick Air Force Base, sede del 45th Space Wing. La CCSFS ha tre piattaforme di lancio attualmente attive (Space Launch Complexes 37B, 40 e 41), ed \u00e8 dotata di una pista d'atterraggio di 3\u00a0km situata vicino ai complessi di lancio, e viene utilizzata dagli aerei militari che trasportano carichi pesanti e fuori misura. La CCAFS si trova a sud-sud-est del John F. Kennedy Space Center della NASA ed \u00e8 collegato ad esso da ponti e strade rialzate.\nLa Cape Canaveral Space Force Station fu la pioniera dell'esplorazione spaziale in quanto da questa base furono lanciati:\nParti della base sono state designate come monumento storico nazionale per la loro associazione con i primi anni del programma spaziale americano.\nLa CCAFS \u00e8 stata popolarmente nota come \"Cape Kennedy\" dal 1963 al 1973, e come \"Cape Canaveral\" dal 1949 al 1963 e dal 1973 ad oggi. La struttura doveva essere ribattezzata Cape Canaveral Space Force Station ( CCSFS ) nel marzo 2020, ma la ridenominazione \u00e8 stata rinviata a tempo indeterminato a causa della pandemia COVID-19.\nStoria.\nQuest'area \u00e8 stata usata sin dal 1949, quando il Presidente Harry S. Truman decise che i test di missili dovevano avvenire nella zona del \"Joint Long Range Proving Grounds\" a Cape Canaveral. La posizione era tra le migliori negli Stati Uniti continentali poich\u00e9 permetteva lanci verso l'Oceano Atlantico, ed era la pi\u00f9 vicina all'equatore, il che dava la possibilit\u00e0 ai missili di sfruttare al meglio la spinta dovuta alla rotazione della Terra.\nTerreno di prova dell'aeronautica militare.\nIl 1\u00ba giugno 1948, la Marina degli Stati Uniti trasfer\u00ec l'ex stazione aerea navale di Banana River all'Aeronautica degli Stati Uniti, con l'Air Force che ribattezz\u00f2 la struttura base JLRPG (\"Joint Long Range Proving Ground\") il 10 giugno 1949. Ottobre Il 1 \u00b0 gennaio 1949, la base di prova congiunta a lungo raggio fu trasferita dal comando materiale aereo alla divisione dell'aeronautica militare del terreno di prova congiunto a lungo raggio. Il 17 maggio 1950, la base fu ribattezzata \"Long Range Proving Ground Base\", ma tre mesi dopo fu nuovamente ribattezzata \"Patrick Air Force Base\", in onore del generale dell'esercito Mason Patrick. Nel 1951 la U.S. Air Force istitu\u00ec la Air Force Missile Test Center, vicino alla Naval Air Station Banana River. I primi missili americani suborbitali furono realizzati a Cape Canaveral nel 1956.\nI primi voli suborbitali americani furono raggiunti a Cape Canaveral nel 1956, poco dopo i voli suborbitali lanciati dalla \"White Sands Missile Range\", come il razzo Viking 12 il 4 febbraio 1955. Dopo il successo dello Sputnik 1 dell'Unione Sovietica (lanciato il 4 ottobre 1957), gli Stati Uniti tentarono il primo lancio di un satellite artificiale da Cape Canaveral il 6 dicembre 1957. Tuttavia, il razzo che trasportava Vanguard TV3 esplose sulla rampa di lancio.\nLa NASA \u00e8 stata fondata nel 1958 e gli equipaggi dell'Air Force hanno lanciato missili per la NASA dal Capo, noto allora come \"Cape Canaveral Missile Annex\". I missili Redstone, Jupiter, Pershing 1, Pershing 1a, Pershing II, Polaris, Thor, Atlas, Titan e Minuteman furono tutti testati a Cape Canaveral, diventando la base per il razzo Delta del veicolo di lancio sacrificabile (ELV), che lanci\u00f2 Telstar 1 il 10 luglio del 1962. La fila di Titan (LC-15, 16, 19, 20) e Atlas (LC-11, 12, 13, 14) le piattaforme di lancio lungo la costa divennero note come \"Missile Row\" negli anni '60.\nLa Air Force aument\u00f2 la capacit\u00e0 del Titan per avere un carico maggiore. Costru\u00ec i complessi di lancio 40 e 41 per lanciare Titan III e Titan IV a sud del Kennedy Space Center. Il Titan III ha circa la stessa capacit\u00e0 di carico del Saturn IB, ma con un costo notevolmente ridotto. I complessi di lancio 40 e 41 sono stati usati per le ricognizioni difensive, per satelliti di comunicazione e meteorologici, e per le missioni planetarie della NASA. Anche la Air Force aveva progettato due voli con uomini a bordo dai complessi di lancio 40 e 41. Uno era il Dyna-Soar, missile orbitale (cancellato nel 1963), l'altro era il Manned Orbiting Laboratory, una stazione spaziale di rifornimento (cancellato nel 1969).\nDal 1974 al 1977 il Titan-Centaur divent\u00f2 il nuovo veicolo con carico maggiore della NASA, e lanci\u00f2 i veicoli spaziali Viking e Voyager dal complesso di lancio 41. Il complesso 41 divenne pi\u00f9 tardi il sito di lancio per il missile statunitense pi\u00f9 potente, il Titan IV, sviluppato dalla Air Force.\nProgetto Mercury.\nIl primo programma di volo spaziale con equipaggio della NASA \u00e8 stato preparato per il lancio da Cape Canaveral dagli equipaggi dell'US Air Force. Gli obiettivi del programma Mercury erano di posizionare un capsula spaziale con a bordo un uomo in grado di orbitare intorno alla Terra, indagare sulle prestazioni umane e sulla capacit\u00e0 di funzionare nello spazio e recuperare in sicurezza l'astronauta e la capsula spaziale. I voli suborbitali furono lanciati da derivati del missile Redstone dell'esercito dal pad LC-5; due di questi voli furono effettuati da Alan Shepard il 5 maggio 1961 e Gus Grissom il 21 luglio 1961. I voli orbitali furono lanciati da derivati del pi\u00f9 grande missile Atlas D dell'Air Force dal pad LC-14. Il primo americano in orbita fu John Glenn il 20 febbraio 1962. Altri tre voli orbitali seguirono fino al maggio 1963.\nIl controllo di volo per tutte le missioni Mercury \u00e8 stato situato presso il Mercury Control Center a Canaveral vicino a LC-14.\nModifica temporanea del nome.\nIl 29 novembre 1963, in seguito alla morte del presidente John F. Kennedy, il suo successore Lyndon B. Johnson eman\u00f2 l'Ordine Esecutivo 11129 rinominando sia il \"Merrit Island Launch Operations Center\" della NASA che \"le strutture della stazione n. 1 della Atlantic Missile Range\" come \"John F. Kennedy Space Center\". Aveva anche convinto il governatore C. Farris Bryant, a cambiare il nome di Cape Canaveral in \"Cape Kennedy\". Ci\u00f2 ha provocato una certa confusione nella percezione pubblica, che ha fuso i due. L'amministratore della NASA James E. Webb ha emanato una direttiva nella quale dichiarava che il nome del \"Kennedy Space Center si\" applicava solo a Merrit Island, mentre l'Air Force ha emesso un ordine generale che rinominava il sito di lancio della stazione dell'aeronautica militare \"Cape Kennedy Air Force Station\". Questo nome \u00e8 stato utilizzato nei programmi Gemini e nei primi Apollo.\nTuttavia, il cambio di nome geografico si \u00e8 rivelato impopolare, a causa della longevit\u00e0 storica di Cape Canaveral (uno dei pi\u00f9 antichi toponimi degli Stati Uniti, risalente all'inizio del 1500). Nel 1973, sia la base dell'aeronautica che i nomi geografici del Capo furono riportati a Canaveral dopo che il legislatore della Florida approv\u00f2 un disegno di legge che modificava il nome che fu firmato in legge dal governatore della Florida Reubin Askew.\nProgramma Gemini.\nLa navicella spaziale Gemini poteva ospitare un equipaggio di due uomini ed \u00e8 stata lanciata in orbita da un derivato del missile Titan II dell'Air Force. Dodici voli Gemini furono lanciati dalla LC-19, dieci dei quali con equipaggio. Il primo volo con equipaggio fu Gemini 3 che avvenne il 23 marzo 1965. I voli successivi Gemini furono sostenuti da sette lanci senza equipaggio del Agena veicolo di destinazione sul Atlas-Agena da LC-14, per sviluppare rendezvous e attracco, manovra critica per il programma Apollo. Due dei veicoli Atlas-Agena non riuscirono a raggiungere l'orbita su Gemini 6 e Gemini 9, e un errore di manovra del muso su un terzo ha causato la mancata espulsione in orbita, impedendo l'attracco su Gemini 9A . Il volo finale, Gemini 12, fu lanciato l'11 novembre 1966.\nLe capacit\u00e0 del Mercury Control Center erano inadeguate per le esigenze di controllo del volo di Gemini e Apollo, quindi la NASA costru\u00ec un Mission Control Center migliorato nel 1963, che decise di localizzare presso il \"Manned Spacecraft\" \"Center\" di recente costruzione a Houston, in Texas, piuttosto che a Canaveral o presso il \"Goddard Space Flight Center\" nel Maryland.\nProgramma Apollo.\nL'obiettivo del programma Apollo di far atterrare un uomo sulla Luna, tale programma richiese lo sviluppo della famiglia di razzi Saturn. Il grande razzo Saturn V necessario per portare gli uomini sulla Luna richiedeva una struttura di lancio pi\u00f9 grande di quella che Cape Canaveral poteva fornire, quindi la NASA costru\u00ec il Kennedy Space Center situato a ovest ea nord di Canaveral sull'isola di Merrit. Ma i primi Saturn I e IB potevano essere lanciati dai complessi di lancio 34 e 37 del Capo. I primi quattro lanci di sviluppo di Saturn I furono effettuati dalla LC-34 tra il 27 ottobre 1961 e il 28 marzo 1963. Questi furono seguiti dal lancio di prova finale e cinque lanci operativi da LC-37 tra il 29 gennaio 1964 e il 30 luglio 1965.\nIl Saturn IB ha potenziato le capacit\u00e0 del Saturn I, in modo che potesse essere utilizzato per i test orbitali terrestri della navicella Apollo. Due lanci di prova senza pilota del modulo di comando e servizio Apollo (CSM), AS-201 e AS-202, sono stati effettuati da LC-34 e un volo senza pilota ( AS-203 ) per testare il comportamento del combustibile idrogeno liquido dello stadio superiore in orbita da LC-37, tra il 26 febbraio e il 25 agosto 1966. Il primo volo CSM con equipaggio AS-204, doveva essere Apollo 1, ma l'equipaggio rimase ucciso in un incendio in cabina durante un test sul pad LC-34 il 27 gennaio 1967. Il razzo AS-204 fu usato per lanciare il primo volo di prova orbitale terrestre senza pilota del modulo lunare Apollo 5, da LC-37 il 22 gennaio 1968. Dopo che furono apportati significativi miglioramenti alla sicurezza al Modulo di comando, l'Apollo 7 fu lanciato da LC-34 per compiere la missione dell'Apollo 1, utilizzando Saturn IB AS-205 l'11 ottobre 1968.\nNel 1972, la NASA ha disattivato sia LC-34 che LC-37. Ha brevemente considerato la riattivazione di entrambi per il lancio del programma di applicazioni Apollo dopo la fine dell'Apollo, ma ha invece modificato il complesso di lancio del Kennedy Space Center per gestire il Saturn IB per i lanci dello Skylab e dell'Apollo-Soyuz Test Project . La struttura di servizio LC-34 e la torre ombelicale furono rase al suolo, lasciando solo il piedistallo di lancio in cemento come monumento all'equipaggio dell'Apollo 1. Nel 2001, LC-37 \u00e8 stato rimesso in servizio e convertito in veicoli di lancio Delta IV di servizio.\nAttivit\u00e0 successiva.\nL'Air Force ha scelto di espandere le capacit\u00e0 dei veicoli di lancio Titan per le sue capacit\u00e0 di sollevamento pesante. L'Air Force ha costruito i complessi di lancio 40 e 41 per lanciare i razzi Titan III e Titan IV appena a sud del Kennedy Space Center. Un Titan III ha all'incirca la stessa capacit\u00e0 di carico del Saturn IB con un notevole risparmio sui costi. [ \"citazione necessaria\" ]\nLaunch Complex 40 e 41 sono stati utilizzati per lanciare missioni di ricognizione della difesa, comunicazioni e satelliti meteorologici e missioni planetarie della NASA. L'Air Force prevedeva anche di lanciare due progetti spaziali con equipaggio dell'Air Force da LC 40 e 41. Erano il Dyna-Soar, un razzo orbitale con equipaggio (cancellato nel 1963) e il Manned Orbital Laboratory (MOL) dell'USAF, una stazione spaziale di ricognizione con equipaggio (annullata nel 1969).\nDal 1974 al 1977 il potente Titan-Centaur divenne il nuovo veicolo per il sollevamento pesante per la NASA, lanciando le serie di veicoli spaziali Viking e Voyager dal Launch Complex 41. Il complesso 41 divenne in seguito il sito di lancio del pi\u00f9 potente razzo statunitense senza pilota, il Titan IV, sviluppato dall'Aeronautica Militare.\nCon un maggiore utilizzo di una piattaforma di lancio in leasing da parte della societ\u00e0 privata SpaceX, le operazioni di supporto al lancio dell'aeronautica militare al Capo prevedono 21 lanci nel 2014, un aumento del 50% rispetto al tasso di lancio del 2013. SpaceX ha prenotato per un totale di dieci di quei lanci nel 2014, con un'opzione per un undicesimo.\nLanci senza equipaggio a Cape Canaveral.\nIl primo lancio del satellite degli Stati Uniti, Explorer 1, fu effettuato dall'Agenzia dei missili balistici dell'esercito il 1\u00ba febbraio 1958 (UTC) dal LC-26A di Canaveral utilizzando un missile Juno I RS-29. Il primo lancio della NASA, Pioneer 1, \u00e8 avvenuto l'11 ottobre dello stesso anno dall'LC-17A utilizzando un razzo Thor- Abile.\nOltre al Progetto Gemini, i complessi di lancio Atlas-Agena LC-12 e LC-13 furono usati negli anni 60 per i programmi Ranger e Lunar Orbiter senza equipaggio e per le prime cinque sonde interplanetarie Mariner. Il complesso di lancio Atlas-Centaur LC-36 \u00e8 stato utilizzato per il programma di atterraggio lunare senza equipaggio Surveyor degli anni 60 e per le ultime cinque sonde Mariner fino al 1973.\nLa NASA ha anche lanciato comunicazioni e satelliti meteorologici dai complessi di lancio 40 e 41, costruiti all'estremit\u00e0 nord del Capo nel 1964 dall'Air Force per i suoi missili Titan IIIC e Titan IV. Dal 1974 al 1977 il potente Titan IIIE \u00e8 servito come veicolo per il sollevamento pesante per la NASA, lanciando la serie di veicoli spaziali planetari Viking e Voyager e la \"sonda\" Saturno \"Cassini-Huygens\" da LC-41.\nTre piattaforme di Cape Canaveral sono attualmente gestite dalla NASA e dall'industria privata per i lanci civili: SLC-41 per l'Atlas V e SLC-37B per il Delta IV, entrambi per carichi pesanti United Launch Alliance; e SLC-40 per SpaceX, dal quale partirono i Falcon 9 con alcune delle missioni Cargo per la Stazione Spaziale Internazionale con la capsula Dragon 1, utilizzata ancora oggi per tutti i lanci Starlink\nIl Launch Services Program (LSP) della NASA \u00e8 responsabile della supervisione delle operazioni di lancio e della gestione del conto alla rovescia per tutti i lanci senza equipaggio a Cape Canaveral che non opera.\nBoeing X-37B.\nIl Boeing X-37B, un veicolo spaziale riutilizzabile senza equipaggio gestito dalla USSF, noto anche come Orbital Test Vehicle ( OTV ), \u00e8 stato lanciato con successo quattro volte da Cape Canaveral. Le prime quattro missioni X-37B sono state lanciate con i razzi Atlas V. Le date di lancio passate per lo spazioplano X-37B includono il 22 aprile 2010, 5 marzo 2011, 11 dicembre 2012 e 20 maggio 2015. La quarta missione X-37B \u00e8 atterrata al Kennedy Space Center il 7 maggio 2017, dopo 718 giorni in orbita. Le prime tre missioni X-37B sono tutte effettuate con successo atterraggi autonomi dallo spazio a una pista di 15.000 piedi (4.600 m) situata a Vandenberg Air Force Base in California, originariamente progettata per il ritorno dello Space Shuttle dalle operazioni in orbita.\nOperazioni, infrastrutture e strutture.\nDei complessi di lancio costruiti a partire dal 1950, molti sono stati affittati e modificati per essere utilizzati da societ\u00e0 aerospaziali private. Il complesso di lancio SLC-17 \u00e8 stato utilizzato per la variante Delta II Heavy, fino al 2011. I complessi di lancio SLC-37 e SLC-41 sono stati modificati per lanciare rispettivamente i veicoli appartenenti al programma Evolved Expendable Launch Vehicle (EELV) Delta IV e Atlas V. Questi veicoli di lancio sostituirono tutti i precedenti razzi Delta, Atlas e Titan. Il complesso di lancio SLC-47 viene utilizzato per lanciare razzi che sondano il meteo. Launch Complex SLC-46 \u00e8 riservato all'uso da parte di Space Florida.\nSLC-40 nel giugno 2010 ha ospitato il primo lancio del Falcon 9 della SpaceX. lanci del Falcon 9 sono continuati da questo complesso fino al 2015, costituiti da missioni di servizi di rifornimento commerciali senza equipaggio per la NASA alla Stazione Spaziale Internazionale e voli satellitari commerciali. SpaceX ha anche preso in affitto il Launch Complex 39A dalla NASA e ha completato la modifica per ospitare i voli spaziali con equipaggio Falcon Heavy e Commercial Crew sulla ISS con la loro navicella Crew Dragon nel 2019. SpaceX utilizza le Landing Zone 1 e 2 per l'atterraggio dei primi stadi del Falcon 9 e dei side booster del Falcon Heavy. Le Landing Zone si trovano nel sito dell'ex LC-13.\nIl 16 settembre 2015, la NASA annunci\u00f2 che la Blue Origin noleggi\u00f2 il Launch Complex 36 il quale sar\u00e0 modificato per ospitare i loro veicoli di lancio di prossima generazione.\nNel caso di lanci a bassa inclinazione (geostazionari) la posizione dell'area a 28\u00b0 27\u2032 N ha uno svantaggio rispetto agli altri lanci pi\u00f9 vicini all'equatore. La spinta verso est della rotazione della Terra \u00e8 circa 405 m/s (circa 900 miglia all'ora) a Cape Canaveral, \u00e8 invece di 465 m/s (1,035 miglia all'ora) all'europeo Centre Spatial Guyanais nella Guyana francese.\nNel caso di lanci ad alta inclinazione (polari), la latitudine non ha importanza, ma l'area di Cape Canaveral non \u00e8 adatta, perch\u00e9 le aree abitate sono alla base di queste traiettorie; Al loro posto viene utilizzate la basi dell'aeronautica di Vandenberg, situata a 14,8\u00a0km a nord-ovest di Lompoc, in California o la pi\u00f9 piccola Pacific Spaceport Complex - Alaska (PSCA).\nL'Hangar AE, situato nell'area industriale CCAFS, raccoglie i dati di telemetria dai lanci in tutti gli Stati Uniti. Il Launch Services Program della NASA ha tre Launch Vehicle Data Center (LVDC) all'interno che visualizzano la telemetria in tempo reale per gli ingegneri.\nMuseo.\nLa Cape Canaveral Space Force Station contiene anche il Air Force Space &amp; Missile Museum, situato al LC-26.\nCape Canaveral Space Force Station Skid Strip.\nIl Cape Canaveral Space Force Station Skid Strip (ICAO : KXMR , FAA LID: XMR ) \u00e8 un aeroporto militare presso la Cape Canaveral Space Force Station (CCSFS), situato a 7 miglia nautiche (13\u00a0km) a nord-est di Cocoa Beach, Florida. Ha una pista in asfalto designata 13/31. La struttura \u00e8 di propriet\u00e0 della United States Space Force (USSF).\nA questo aeroporto viene assegnato un identificatore di posizione di tre lettere XMR dalla Federal Aviation Administration, ma non ha un codice aeroportuale IATA (International Air Transport Association).\nLa pista fu chiamata per la prima volta Skid Strip perch\u00e9 i missili da crociera SM-62 Snark (privi di ruote) di ritorno dai voli di prova avrebbero dovuto fermarsi su di essa.\nNegli anni 60 il Douglas C-133 Cargomaster era un frequente visitatore, trasportava missili Atlas e Titan modificati, usati come veicoli di lancio per programmi spaziali con equipaggio e senza equipaggio che portarono agli sbarchi sulla Luna dell'Apollo. La Striscia di Skid \u00e8 stato utilizzato da NASA 's incinta Guppy e Super Guppy aerei da trasporto che trasporta l'S-IVB stadio superiore per i Saturn IB e Saturn V razzi usati nel programma Apollo.\nOggi, \u00e8 utilizzato prevalentemente dagli aerei USAF C-130 Hercules, C-17 Globemaster III e il C-5 Galaxy che trasportano carichi utili satellitari a CCSFS per l'accoppiamento con veicoli di lancio.\nLa CCSFS Skid Strip a volte viene confusa con la NASA Shuttle Landing Facility, il quale \u00e8 un aeroporto situato presso Merritt Island, nella contea di Brevard in Florida, che fa parte del John F. Kennedy Space Center (KSC). L'aeroporto fu costruito nel 1974, e utilizzata dal 1976 al 2015 per l'atterraggio degli Space Shuttle.\nNaval Ordnance Test Unit.\nA Cape Canaveral SFS \u00e8 situata anche la Naval Ordnance Test Unit (NOTU) della US Navy, come un importante comando di terra guidato da un capitano della Marina. Il NOTU \u00e8 stato creato nel 1950 e inizialmente ha diretto quasi tutti i suoi sforzi verso lo sviluppo e il successivo supporto del programma Fleet Ballistic Missile (FBM) lanciato da sottomarini. Ci\u00f2 ha comportato l'assegnazione di NOTU al Direttore, Progetti speciali (ora Programmi di sistemi strategici) con la missione di supportare lo sviluppo del missile Polaris e successivamente dei programmi missilistici Poseidon.\nLa missione del NOTU \u00e8 il supporto e il collaudo di sistemi d'arma basati sul mare per la Marina degli Stati Uniti e la Royal Navy in un ambiente sicuro che utilizzi lo spazio aereo e lo spazio acquatico dell'Eastern Range. Il comando supporta direttamente la capacit\u00e0 di missione e la prontezza dei sottomarini Trident della Marina degli Stati Uniti, nonch\u00e9 il programma di missili balistici della flotta del Regno Unito. Il NOTU gestisce il porto della Marina di Port Canaveral, supportando i sottomarini e le navi di superficie della flotta atlantica degli Stati Uniti, della NATO, delle marine alleate e di altre marine straniere, e le risorse del Military Sealift Command. Il NOTU \u00e8 composta da oltre 100 dipendenti in servizio attivo della Marina degli Stati Uniti e oltre 70 appaltatori della difesa.\nUnit\u00e0 base.\nLe unit\u00e0 contrassegnate GSU sono Air Force Geographically Separate Units che, sebbene con sede a Cape Canaveral SFS, sono subordinate al quartier generale del 45th Space Wing a Patrick SFB .\nForza spaziale degli Stati Uniti.\nComando delle operazioni spaziali (SpOC)"}
{"id": "1598359", "revid": "1534511", "url": "https://it.wikipedia.org/wiki?curid=1598359", "title": "Giovanna Tinetti", "text": "Biografia.\nLaureata all'Universit\u00e0 di Torino in fisica teorica occupandosi di particelle subnucleari, ha poi ottenuto due master, uno in astrofisica e l'altro in energetica ed il dottorato presso la stessa universit\u00e0 nel 2003. Nel 2001 ha una borsa di studio presso il Jet Propulsion Laboratory della NASA e viene successivamente aggregata, a partire dal 2003, al Politecnico della California. Nel 2007 entra al UCL dove, dal settembre 2013, \u00e8 professore di astrofisica.\n\u00c8 university research fellow della Royal Society.\nHa ottenuto dall'Institute of Physics la medaglia Moseley 2011\n\u00c8 nota soprattutto per la scoperta della presenza di acqua e metano sul pianeta extrasolare HD 189733b, un gigante gassoso che si trova a 63 anni luce da noi nella costellazione di Vulpecula.\nSta collaborando al nuovo telescopio spaziale James Webb.\n\u00c8 stata coordinatrice della missione EChO dal 2011 al 2013, la prima missione spaziale interamente dedicata alle osservazioni di atmosfere esoplanetarie.\n\u00c8 autrice del libro pubblicato nel 2013 \"I pianeti extrasolari\" (Il Mulino), in cui racconta la storia della straordinaria ricerca a partire dal 1995 quando venne individuato il pianeta 51 Pegasi b.\nNel 2014 ha partecipato in qualit\u00e0 di docente al progetto \"Messaggeri di conoscenza\u201d presso l'Ateneo di Palermo, con cui, per tramite dell'Osservatorio astronomico di Palermo ha in passato portato avanti prestigiose collaborazioni."}
{"id": "1598363", "revid": "62004", "url": "https://it.wikipedia.org/wiki?curid=1598363", "title": "Walter Generati", "text": "Professionista tra il 1936 ed il 1952, vinse due tappe al Giro d'Italia e una al Tour de France.\nCarriera.\nCorse per la Frejus, la Bianchi, la Lygie, la Gloria, l'Aquilano, la Ricci, l'Arbos, la Benotto e la Vampire. Si distinse soprattutto nelle corse a tappe, concludendo tre volte nei primi dieci e vincendo tre frazioni su sette partecipazioni al Giro d'Italia, a San Severo nel 1937, a Montecatini Terme nel 1938 e a Fiuggi nel 1940; vinse anche la tappa di Metz al Tour de France 1937 e una tappa al Giro dei Tre Mari nel 1938."}
{"id": "1598364", "revid": "709565", "url": "https://it.wikipedia.org/wiki?curid=1598364", "title": "Boo!", "text": "Boo! \u00e8 una serie animata britannica, creata da Will Brenton e Iain Lauchlan, prodotta dalla Tell-Tale Productions Ltd. e trasmessa su CBeebies. In Italia, la serie \u00e8 stata trasmessa da Playhouse Disney e in seguito in chiaro su Boomerang.\nTrama.\nBoo! \u00e8 un pupazzetto dalla forma a pera, tutto colorato, con per capelli dei fili di lana arancioni, che si nasconde dappertutto. I suoi amici sono una papera (Paperella Ridarella), un orsetto (Orsetto Pisolino) ed un tigrotto (Tigrotto Ringhiotto)."}
{"id": "1598367", "revid": "606039", "url": "https://it.wikipedia.org/wiki?curid=1598367", "title": "Episodi di Arrested Development - Ti presento i miei (seconda stagione)", "text": "La seconda stagione della serie televisiva Arrested Development - Ti presento i miei \u00e8 stata trasmessa in prima visione negli Stati Uniti d'America da Fox dal 7 novembre 2004 al 17 aprile 2005.\nIn Italia la stagione \u00e8 stata trasmessa in prima visione satellitare da Fox nel 2005, ed in chiaro da Italia 1 dal 6 giugno al 20 agosto 2006."}
{"id": "1598381", "revid": "307923", "url": "https://it.wikipedia.org/wiki?curid=1598381", "title": "Episodi di Arrested Development - Ti presento i miei (terza stagione)", "text": "La terza stagione della serie televisiva Arrested Development - Ti presento i miei \u00e8 stata trasmessa in prima visione negli Stati Uniti d'America da Fox dal 19 settembre 2005 al 10 febbraio 2006. \nIn Italia la stagione \u00e8 stata trasmessa in prima visione sul digitale terrestre da Iris dal 12 al 28 agosto 2009.\n "}
{"id": "1598398", "revid": "2730", "url": "https://it.wikipedia.org/wiki?curid=1598398", "title": "Danny l'eletto", "text": "Danny l'eletto (\"The Chosen\") \u00e8 un romanzo di Chaim Potok pubblicato nel 1967 ambientato a Brooklyn nel secondo dopoguerra. Il libro narra la storia dell'amicizia tra due adolescenti ebrei, Reuven Malter, figlio di uno studioso del Talmud, e Danny Saunders, figlio di un rabbino Chassid\nTrama.\nReuven fa parte di quella comunit\u00e0 ebraica Brooklyn che si discosta un po' dagli ebrei del ghetto e che i chassidim definiscono in modo sprezzante \"apicorsim\": il termine indica un ebreo che rinnega i fondamenti della propria fede; per estensione, indica quegli ebrei che non portano come da usanze i riccioli laterali n\u00e9 le frange fuori dai pantaloni; mentre, applicato alla scuola, questo significa un ebreo che studia pi\u00f9 materie inglesi di quante ritenute necessarie (distraendo cos\u00ec dallo studio del Talmud) e le materie ebraiche in lingua ebraica anzich\u00e9 in yiddish (il che significa profanare la lingua santa).\nReuven incontra Danny per la prima volta durante un incontro di softball. La partita si trasforma presto in uno scontro simbolico tra le due comunit\u00e0 ebraiche e Danny, in preda al furore, lancia una palla troppo forte e ferisce in questo modo un occhio di Reuven.\nReuven viene ricoverato in ospedale in quanto una scheggia dei suoi occhiali si \u00e8 conficcata nell'occhio e si sveglia qualche giorno dopo ad operazione gi\u00e0 riuscita. Durante la sua convalescenza in ospedale fa conoscenza con un giovane pugile e un bambino cieco e vive con trepidazione i giorni del D-day (lo sbarco in Normandia) e dell'invasione degli Alleati nella Germania nazista della fine della seconda guerra mondiale.\nViene a trovarlo in ospedale anche Danny per chiedere scusa dell'accaduto; inizialmente Reuven lo caccia ancora arrabbiato per quanto successo ma poi, spinto anche dal padre, Danny e Reuven diventano grandi amici.\nTra le difficolt\u00e0 comuni agli adolescenti si aiutano a vicenda. Danny, la cui mente fotografica gli permette di imparare a memoria qualsiasi cosa legga, \u00e8 costretto a prendere il posto di suo padre come tzaddik, ma non vuole, perch\u00e9 \u00e8 attratto dalla psicologia, e cerca di liberarsi dalla sua gabbia leggendo di nascosto Freud e altre cose proibitegli da suo padre.\nReuven invece vuole diventare rabbino, e guarda impotente Danny soffrire per il silenzio che c'\u00e8 tra quest'ultimo e suo padre, che non gli rivolge la parola se non per studiare il Talmud. Seguiamo i protagonisti crescere ed affrontare i primi bivi della vita. Anche dal punto di vista storico il libro si pu\u00f2 dire molto rilevante: in un primo momento verso gli anni della seconda guerra mondiale, e dell'immediato dopoguerra, condividendo le ripercussioni della tragedia della Shoah sulla comunit\u00e0 ebraica di New York che ha vissuto quell'evento non direttamente, ma come un'onda d'urto di una bomba scoppiata troppo lontano per essere letale, ma abbastanza vicino per abbattere e stordire.\nI due amici sceglieranno di frequentare la stessa universit\u00e0, ma qui nascono le prime insidie. Infatti il padre di Reuven, diventato sionista, terr\u00e0 dei discorsi importanti, con i quali convincer\u00e0 molti ebrei ad abbracciare l'idea di avere uno Stato ebreo. Il rabbino Saunders, per\u00f2, non essendo d'accordo con l'idea del padre di Reuven, proibisce a suo figlio di parlare con il suo migliore amico.\nReuven non capir\u00e0 il motivo di questo lungo periodo di silenzio finch\u00e9 il padre di Danny non glielo dir\u00e0 direttamente (in quanto permetter\u00e0 di nuovo ai due di rivedersi, dato che ormai non poteva pi\u00f9 fare niente per fermare il Sionismo).\nAlla fine il rabbino Saunders spiegher\u00e0 come mai avesse educato Danny con il silenzio e che in realt\u00e0 lui aveva sempre saputo che Danny era interessato alla psicologia e in particolare a Freud.\nUn viaggio che a ritroso porta nella culla del chassidismo, nella Polonia, vivaio di una cultura ricchissima e matrice di profondi valori, e di l\u00ec ancora pi\u00f9 lontano nella storia millenaria del popolo ebraico fino alla distruzione del Tempio di Gerusalemme per cui, vien specificato, vale ancora la pena di svegliarsi di notte per piangere.\nFilm, TV o adattamenti teatrali.\nNel 1981 fu tratto un film, dal titolo italiano \"Gli eletti\", ed anche un musical prodotto nel 1988."}
{"id": "1598406", "revid": "14036313", "url": "https://it.wikipedia.org/wiki?curid=1598406", "title": "Apicultore", "text": ""}
{"id": "1598412", "revid": "6923", "url": "https://it.wikipedia.org/wiki?curid=1598412", "title": "Verona infedele", "text": "Verona Infedele \u00e8 stato una rivista satirica pubblicata a Verona dal 1988 alla fine degli anni novanta.\nIl titolo del mensile era una parodia di quello dal settimanale diocesano veronese \"Verona fedele\".\nFu fondato da Cesare Furnari, che ne fu direttore responsabile, e Alberto Cavazzuti (in arte Bog\u00f2n) che nel 1985 avevano iniziato la pagina satirica del quotidiano locale \"L'Arena\" e poi avevano deciso di mettersi in proprio.\nTra i collaboratori vi furono il disegnatore Milo Manara con la sorella Nives, il vignettista Sergio Staino, il caricaturista Gianni Burato, Claudio Bighignoli, Marco Belotti, Iaia Zanella e Alberto Cavazzuti.\nLa rivista si segnal\u00f2 per aver annunciato in anticipo rispetto alle inchieste giudiziarie, attraverso le sue vignette, i nomi delle personalit\u00e0 coinvolte nelle vicende di Tangentopoli nella citt\u00e0 scaligera nei primi anni novanta."}
{"id": "1598415", "revid": "599013", "url": "https://it.wikipedia.org/wiki?curid=1598415", "title": "Una cascata di diamanti", "text": ""}
{"id": "1598418", "revid": "1652635", "url": "https://it.wikipedia.org/wiki?curid=1598418", "title": "Gabriele Mirabassi", "text": "Diplomato in clarinetto nel 1986 presso il Conservatorio \"Morlacchi\" di Perugia, \u00e8 autore di musica jazz.\nNella sua carriera ha spaziato tra il jazz e la musica classica, collaborando con numerosi artisti come Richard Galliano, Enrico Pieranunzi, John Taylor, Steve Swallow, Stefano Bollani, Stefano Battaglia, Roberto Gatto, Rabih Abou-Khalil e Edmar Casta\u00f1eda per quanto riguarda il Jazz. Nel campo della musica classica abbiamo John Cage, Mario Brunello, Andrea Lucchesini, Marco Rizzi, Oleksandr Semchuk, l'Orchestra Filarmonica Marchigiana, l'Istituzione Sinfonica Abruzzese, l'Orchestra d'Archi Italiana, la Banda Sinfonica do Estado de Sao Paoulo, l'Ensemble Conductus, Orchestra Bruno Maderna e molti altri. Inoltre ha collaborato anche in altri ambiti quali il teatro, la canzone d'autore e la danza insieme a Gianmaria Testa, Erri De Luca, Ivano Fossati, Sergio Cammariere, Mina, Giorgio Rossi, David Riondino e Marco Paolini.\nNegli ultimi anni ha iniziato a svolgere una ricerca approfondita sulla musica strumentale popolare brasiliana e sudamericana in genere collaborando tra gli altri con Guinga, Andr\u00e9 Mehmari, Monica Salmaso, Sergio Assad, il Trio Madeira Brasil e l'Orquestra a Base de Sopro di Curitiba.\nHa formato un suo personale trio denominato Canto di ebano che \u00e8 stato premiato con il \"Premio della Critica Arrigo Polillo\" come \"Miglior disco dell'anno TopJazz 2008\".\nNel 2009 ha ricevuto una nomination come Best Jazz Act agli Italian Jazz Awards - Luca Flores.\nPartecipa alla V edizione del festival Treviso Suona Jazz Festival, con un'esibizione in duo insieme al fisarmonicista Simone Zanchini alla Chiesa di San Gaetano il 24 maggio 2019."}
{"id": "1598419", "revid": "92723", "url": "https://it.wikipedia.org/wiki?curid=1598419", "title": "Topolino e l'uomo di Altacraz", "text": " \nTopolino e l'uomo di Altacraz \u00e8 una storia del 1963 realizzata dal cartoonist veneziano Romano Scarpa e inchiostrata da Giorgio Cavazzano. \u00c8 stata pubblicata sui numeri 380 e 381 di \"Topolino\" del 10 e 17 marzo dello stesso anno.\nTrama.\nLa storia si apre con alcune vignette che mostrano un misterioso individuo (di cui si vede solo il profilo) che si appresta a terminare e a collaudare una sua invenzione, un marchingegno che registra i pensieri altrui. Subito dopo si assiste alla scarcerazione di un personaggio singolare, Geronimo, inventore di uno strumento musicale dal suono orribile, l'imbutofono; in viaggio verso una nuova vita, Geronimo si imbatte in Topolino, che dopo averlo salvato da una mandria di mucche e dal loro furioso allevatore, lo ospita in casa sua.\nPer permettere a Geronimo di potersi esercitare col proprio strumento, Topolino e il suo ospite applicano dei pannelli isolanti alle pareti del garage, dove il musicista temporaneamente alloggia. Quella sera Topolino riceve la visita del Commissario Basettoni che, preoccupato per l'evasione del criminale Dick Scassina, decide di non rivelare la notizia all'amico, si fa offrire un panino e se ne va.\nIl giorno dopo Basettoni si reca nuovamente a casa dell'amico, con in mano una copia del giornale di quella mattina; crede infatti che Topolino abbia riferito la notizia dell'evasione, che doveva rimanere segreta, ai giornali. Topolino per\u00f2 controbatte che la sera precedente il Commissario non gli aveva riferito nulla!\nSbalordito, Basettoni \u00e8 costretto a rimangiarsi tutto e accetta di ascoltare la sinfonia di imbutofono composta da Geronimo la notte precedente; Topolino intima al Commissario di non entrare nel suo garage e ascoltare l'opera del musicista, ma \u00e8 troppo tardi: la serranda \u00e8 ormai abbassata e i due rimangono chiusi l\u00ec dentro assieme all'\"imbutofonista\", il quale, appena da fiato allo strumento, comincia a produrre una soave musica completamente diversa da quella del giorno prima.\nPresi dal dolce suono, Topolino e Basettoni rimangono in ascolto, estasiati, per quindici minuti: dopodich\u00e9 pensano tra s\u00e9 e s\u00e9 ai diversi impegni che gli aspettano, decidendo di telefonare in seguito, rispettivamente, al droghiere per ordinare un etto di cotechino, e all'Ispettore Manetta per farsi venire a prendere. Ma dopo qualche minuto Manetta irrompe nel garage di Topolino, sfondando la serranda con la volante, e subito dopo giunge un fattorino con il compito di consegnare al padrone di casa il cotechino: entrambi affermano di essere stati chiamati poco tempo prima. Topolino e il Commissario rimangono perplessi, convincendosi di aver chiamato i due in precedenza. Subito dopo, Geronimo riceve un invito dal fantomatico Mister Magus, direttore di una prestigiosa accademia musicale e possessore del preziosissimo zufolo di Buddha.\nTopolino e Geronimo si recano all'accademia musicale dove il musicista fa un'audizione, giudicata dal pappagallo di Mister Magus orribile.\nTerminata l'audizione,i due si recano fuori dall'edificio, ma ad un certo punto Geronimo decide di rientrare dentro per dire \"quattro parole\" a Magus.\nAll'improvviso giunge all'accademia Basettoni, chiamato per il furto dello zufolo di Buddha; mentre entra, viene travolto da Geronimo che, impossessatosi di un'auto, si d\u00e0 alla fuga.\nTopolino e il Commissario si lanciano all'inseguimento, che termina alla centrale di polizia dove Geronimo \u00e8 andato a costituirsi credendo di aver ucciso il pappagallo che impersonava il suo proprietario, Mister Magus. Si scopre inoltre che il musicista \u00e8 un ex galeotto(informazione tenuta segreta da Geronimo), ma anche dopo questa scoperta, continua a ritenersi estraneo al furto dello zufolo, del quale \u00e8 accusato.\nTopolino esce dalla centrale e recupera l'imbutofono dall'auto rubata da Geronimo, poco prima che questa venga distrutta da un elefante di un circo di passaggio.\nAvviandosi verso casa, Topolino \u00e8 protagonista di diversi incidenti, colti quasi a separarlo dallo strumento.\nGiunto a casa, Topolino apre la sacca dello strumento per vedere se ci fosse dell'acqua, avendola ripescata dopo che era caduta in mare durante uno di questi singolari incidenti, e vi scopre il marchingegno capta-pensieri apparso all'inizio della storia.\nA quel punto Topolino non ha pi\u00f9 dubbi. Il ladro \u00e8 proprio Geronimo: ha utilizzato il capta-pensieri celato nell'imbutofono per ottenere la combinazione della cassaforte contenente lo zufolo. Ma ad un certo punto, Topolino si ricorda dell'episodio avvenuto la mattina precedente: se Geronimo avesse captato i pensieri suoi e di Basettoni mentre erano nel garage, non essendosi mosso da quell'ambiente, come avrebbe potuto chiamare Manetta e il droghiere?\nTopolino comprende quindi che Geronimo \u00e8, molto probabilmente,una pedina inconsapevole nel piano di una \"grande mente\", della quale, presume, ricever\u00e0 una visita. E cos\u00ec avviene: un tizio che afferma di essere il vicino di casa di Topolino si presenta a casa di quest'ultimo, per recuperare il capta-pensieri, nascosto per\u00f2 da Topolino stesso, che riesce a far arrestare il criminale. Questi poi si rivela essere l'evaso Dick Scassina detto \"Genio\".\nIl criminale, anche lui inquilino per un certo tempo del carcere di Altacraz (come Geronimo), aveva nascosto all'insaputa del musicista il capta-pensieri nell'imbutofono. Dopo aver acquistato un villino vicino quello di Topolino, aveva seguito tutte le mosse di quest'ultimo e di Geronimo, e rubato lo zufolo di Buddha. Assolto dall'accusa, Geronimo \u00e8 nuovamente libero e vende il proprio imbutofono a Mister Magus in persona per 100.000 dollari e con il permesso di suonarlo una volta ogni tre mesi."}
{"id": "1598422", "revid": "729019", "url": "https://it.wikipedia.org/wiki?curid=1598422", "title": "Eni Corporate University", "text": "Eni Corporate University \u00e8 una Societ\u00e0 dell'ENI formata nel dicembre 2001 dall'accorpamento di tutte le attivit\u00e0 didattiche del Gruppo.\nDi Eni Corporate University fa parte anche la storica Scuola Enrico Mattei, da lui fondata nel 1957 come corso post-universitario in \"economia\" e \"tecnica petrolifera\"."}
{"id": "1598423", "revid": "599013", "url": "https://it.wikipedia.org/wiki?curid=1598423", "title": "VectorLinux", "text": "VectorLinux (abbreviato VL) \u00e8 una distribuzione GNU/Linux realizzata da Robert S. Lange e Darrell Stavem derivata e basata su slackware, inizialmente per la famiglia di processori X86 e successivamente anche x86-64, caratterizzata da un'interfaccia \"user friendly\" con funzionalit\u00e0 semplificate rispetto alla distro nativa.\nStoria.\nIl progetto nativo venne realizzato nel 1998 da Robert S. Lange e Darrell Stavem (entrambi di origine canadese), ma la prima versione ufficiale 1.0 venne pubblicata il 20 giugno 2000, dapprima solo per i PC x86, successivamente anche per i x86-64.\nCaratteristiche.\n\u00c8 disponibile, oltre che con l'ambiente desktop Xfce, anche con KDE, LXDE, ed Openbox. Offre molti programmi di utilit\u00e0 preistallati sia per un utilizzo da parte dell'utenza domestica che per utilizzo server.\nAll'interno \u00e8 possibile trovare anche una serie di strumenti esclusivi (es. Vasm, Vwifi), non presenti in slackware che ne semplificano notevolmente la gestione e la configurazione del sistema. A partire dalla versione 6.0 \u00e8 stato introdotto un'installer grafico. codice_1 \u00e8 il gestore di pacchetti a riga di comando, codice_2 quello utilizzato in ambiente desktop (simile a synaptic).\nLe versioni.\nStandard Edition.\nLa Standard Edition \u00e8 una distribuzione completamente gratuita basata sull'ambiente grafico Xfce, indicato, in particolar modo, per vecchi computer con potenza limitata.\nAll'interno sono presenti anche altri ambienti grafici alternativi come iceWM e Fluxbox, famosi per la loro semplicit\u00e0 e notevole leggerezza.\nLa versione Deluxe Edition (a pagamento), contiene invece tutto ci\u00f2 che \u00e8 presente nella versione standard, pi\u00f9 altro software aggiuntivo, come OpenOffice.org, GIMP ed altre applicazioni presenti nell'ambiente grafico KDE.\nSOHO Edition (Small Office/Home Office).\nIl 21 agosto del 2002 venne introdotta una nuova versione chiama SOHO (oggi indicata per macchine pi\u00f9 recenti), differisce dalla standard per l'utilizzo dell'ambiente grafico KDE.\nAll'interno \u00e8 possibile trovare applicazioni come OpenOffice, Java, GIMP, Xara Xtreme, CUPS ed altro.\nEsiste anche una versione SOHO Deluxe (a pagamento), composta da 2 CD, il primo include la versione Soho base ed il secondo contiene applicazioni aggiuntive come Koffice, Inkscape, compiz-fusion, giochi ed altro. All'interno \u00e8 possibile trovare anche software per server Apache, MySQL, PHP ed altri ambienti grafici come Xfce, KDE e GNOME.\nLight Edition.\nLa terza versione di VL \u00e8 la Light Edition, progettata per funzionare su vecchi computer con capacit\u00e0 e spazio limitati, dichiarata compatibile anche con soli 64MB di RAM.\n\u00c8 basata sull'ambiente grafico IceWM e Fluxbox, ma contiene funzionalit\u00e0 multimediali, applicazioni office e tutto ci\u00f2 che \u00e8 necessario per l'accesso ad internet, come ad esempio il browser Opera, client mail, client chat ed include alcuni software presenti nella standard edition.\nLight Live Edition.\nLa quarta ed ultima versione \u00e8 costituita dalla VL Light Live Edition (LiveCD), ossia avviabile direttamente dal CD, in grado di funzionare senza alcun tipo di installazione, contiene tutto il sistema operativo, evitando l'installazione e quindi la ripartizione del disco, progettata proprio per visionare e sfruttare le potenzialit\u00e0 della Vector Linux. Nonostante questo vantaggio, \u00e8 comunque possibile effettuare l'installazione della versione live su hard disk per un'esecuzione pi\u00f9 rapida."}
{"id": "1598425", "revid": "762947", "url": "https://it.wikipedia.org/wiki?curid=1598425", "title": "Concerto per pianoforte e orchestra n. 2 (Brahms)", "text": "Il concerto per pianoforte e orchestra n. 2 Op. 83 in Si bemolle maggiore, portato a termine nel 1881, \u00e8 considerato il concerto per pianoforte e orchestra pi\u00f9 difficile di tutto il repertorio concertistico correntemente eseguito (assieme al secondo concerto di Prokof'ev e il terzo concerto di Rachmaninov) per la sua difficolt\u00e0 tecnica e la sua scrittura non ortodossa. Il solista e l'orchestra sono uniti in un dialogo sempre assai teso ed espressivo, in un crescendo profondamente romantico, dove l'esecutore deve superare alcune delle difficolt\u00e0 pi\u00f9 ardue che si conoscano nella letteratura pianistica.\nStoria.\nDedicato al suo caro amico e maestro Edward Marxen, che era stato guida solerte degli studi di Brahms ad Amburgo, il concerto viene a pi\u00f9 di vent'anni di distanza dal precedente Concerto per pianoforte e orchestra in re minore (op. 15), dal quale \u00e8 profondamente diverso nell'impianto e nel carattere dei temi, che riecheggiano melodie del folklore tedesco.\nAnalisi del Concerto.\nIl concerto \u00e8 articolato in quattro tempi in luogo dei tre tradizionali. \nI - Allegro non troppo.\n\"Si bemolle maggiore\"\nLe prime note dell'\"\"Allegro non troppo\" introducono un trasognato tema dei corni. A questo subentra ben presto il travaglio della passione: la delicatezza dei fiati e del piano incipienti sono turbati da un improvviso cambio di scena e dalla repentina drammatizzazione dei toni.\nII - Allegro appassionato.\n\"Re minore\"\nL'\"Allegro appassionato\" inquieta ulteriormente l'atmosfera del brano, dando la stura ad una dicotomia agitata e vibrante tra pianoforte e orchestra che trasportano l'uditorio in un itinerario di continua esagitazione e concitazione emozionale.\nIII - Andante.\n\"Si bemolle maggiore\"\nScenari ancora pi\u00f9 drammatici si addensano fino alla pace dei toni nell'aprirsi della quiete portata dall'\"Andante\", ammansito dall'ipnosi di un violoncello che, successivamente, si esibisce in un duetto in crescendo con il pianoforte, fino all'arrivo, di nuovo, della calma delle note iniziali.\nIV - Allegretto grazioso.\n\"Si bemolle maggiore\"\nCon l'\"Allegretto grazioso\"\" un'inconsueta aria di allegria investe il brano, con un rapido susseguirsi di festosi temi che sembrano giustapposti in forma di rond\u00f2 allo scopo di controbilanciare la melanconia e insieme l'inquietudine drammaticamente appassionata dei precedenti movimenti."}
{"id": "1598427", "revid": "1543377", "url": "https://it.wikipedia.org/wiki?curid=1598427", "title": "Bethesda Softworks", "text": "Bethesda Softworks \u00e8 un'azienda statunitense dedita allo sviluppo e alla pubblicazione di videogiochi con sede nella citt\u00e0 di Rockville (Maryland), fondata nel 1985 da Christopher Weaver.\nTra le serie di videogiochi pi\u00f9 celebri di Bethesda spiccano quelle di \"Elder Scrolls\" e \"Fallout\".\nStoria.\nAnni ottanta.\nBethesda fu fondata nel 1986 da Christopher Weaver a Bethesda (Maryland); Weaver aveva ottenuto una laurea presso il Massachusetts Institute of Technology e aveva altri titoli di studio in giapponese e informatica presso la Wesleyan University. Il contributo essenziale che Christopher diede, in quei primi anni, fu soprattutto l'invenzione del primo motore fisico per le simulazioni sportive in tempo reale e queste innovazioni furono sfruttate per il loro primo prodotto, un gioco di football americano intitolato \"Gridiron!\". Grazie alla sagace realizzazione quel primo articolo si rivel\u00f2 una produzione affascinante, non tanto per i giocatori rappresentati praticamente da linee e puntini, ma per il fatto che ognuno di essi aveva massa e velocit\u00e0, una caratteristica che attir\u00f2 l'attenzione soprattutto degli utenti Amiga e gett\u00f2 le basi per la ben pi\u00f9 famosa serie \"Madden NFL\" della EA. Trip Hawkins di Electronic Arts intu\u00ec il potenziale di \"Gridiron!\" e, nonostante il piano iniziale di pubblicarlo, prima sugger\u00ec a Weaver una collaborazione per creare il famigerato John Madden Football e poi ostacol\u00f2 in tutti i modi il rilascio di \"Gridiron!\", cosa che port\u00f2 Christopher a intentare una causa legale ad EA per circa 7 milioni di dollari.\nAnni novanta.\nSuccessivamente a questa inaspettata diramazione degli eventi, la sede di Bethesda fu poi spostata a Rockville nel 1990, e l\u00ec Weaver decise di cominciare l'evoluzione di un gioco dedicato alla saga cinematografica \"Terminator\", sviluppandolo per MS-DOS; gioco questo che ottenne un ottimo successo. Di seguito, e non con pochi rischi, Christopher decise di giocare al rilancio e, osservando attentamente il successo di titoli come ', diede il via libera alla creazione di un videogioco simile, guidata dalla supervisione di Julian Lefay: '. Creato sulla falsariga dei giochi Looking Glass Studios, \"Arena\" inizialmente non possedeva neanche una vera componente di gioco \"ruolistica\", che venne aggiunta in maniera quasi spontanea e mano a mano, e che mise da parte l'originale concept del gioco hack and slash in prima persona. A causa delle ancora acerbe capacit\u00e0 di Bethesda, \"Arena\" non fece in tempo ad essere completato entro i piani stabiliti, e slitt\u00f2 dal Natale del 1993 al marzo 1994; un periodo gelido per il mercato dei videogiochi che segn\u00f2 il tardo successo di \"Arena\" assieme anche all'enorme quantit\u00e0 di bug presenti nel gioco, che vennero poi corretti con delle patch prontamente rilasciate. Tuttavia \"\" non fu certamente un fallimento: alcune caratteristiche innovative come il ciclo giorno/notte che modificava il comportamento dei personaggi non giocanti e la vastit\u00e0 senza precedenti dell'area di gioco fecero di \"Arena\" un videogioco di culto che riscosse lentamente sempre pi\u00f9 successo.\nSpinto da quanto c'era di buono in Arena, nel 1996 venne rilasciato . Il gioco offriva sicuramente, sia rispetto al predecessore sia rispetto ai suoi contemporanei esterni, caratteristiche a dir poco innovative: la possibilit\u00e0 di diventare vampiro o licantropo, le combinazioni di magie, la possibilit\u00e0 di incantare l'equipaggiamento, comprare navi e case o influenzare i rapporti politici tra i regni. Ci\u00f2 che probabilmente per\u00f2 stupiva di pi\u00f9 di Daggerfall era la vastit\u00e0 della mappa: oltre 160.000\u00a0km\u00b2; numeri da far rabbrividire i suoi concorrenti odierni e dell'epoca. Nonostante il successo, pi\u00f9 o meno frazionato, di entrambi i capitoli di The Elder Scrolls, la pubblicazione successiva di spin-off di scarso successo come e caus\u00f2 non pochi problemi finanziari all'interno di Bethesda, rischiando di arenarla ai margini del mercato; dunque Christoper Weaver scelse di ricorrere all'acquisizione dell'azienda da parte di ZeniMax Media nel 1999, manovra che effettivamente salv\u00f2 Bethesda e che l'avrebbe condotta nel terzo millennio.\nAnni duemila.\nNonostante il passato pericolo di fallimento, Bethesda non ebbe molto tempo per decidere sul da farsi: e si erano dimostrati dei totali fallimenti, pertanto la direzione che l'azienda prese fu quella di rievocare alcuni progetti del passato, rimasti nel cassetto, che richiamavano al nome di \"Tribunal\", messi da parte nel 1998 perch\u00e9 considerati allora troppo ambiziosi. Tuttavia, costretta dal caso, Bethesda decise di utilizzare il prototipo di \"Tribunal\" e avviare i lavori su un nuovo The Elder Scrolls; come capo del progetto fu scelto un giovane programmatore, arruolatosi in Bethesda a met\u00e0 anni 90, di nome Todd Howard. Il lavoro di Howard su questo nuovo capitolo sarebbe stato stravolgente e rivoluzionario, non solo fine a s\u00e9 stesso ma che avrebbe anche influito sulla storia dei videogiochi in s\u00e9. L'ambientazione del gioco fu ridotta a 16\u00a0km\u00b2, circoscritta sull'isola di Vvanderfell, solo una parte del mondo di Tamriel precedentemente visto in Arena: pur apparendo inizialmente come una mancanza, in realt\u00e0 questa scelta permise variet\u00e0 e dettagli molto maggiori per ogni zona e Todd opt\u00f2 per abbandonare gli algoritmi che generavano casualmente ambienti e personaggi non giocanti, in un certo senso quindi il mondo sembrava ancora pi\u00f9 vasto perch\u00e9 anche pi\u00f9 vario. Anche il motore grafico fu completamente cambiato, e venne utilizzato il Gamebryo, mentre il lato sonoro venne curato dall'allora giovane Jeremy Soule. Stava nascendo .\nMentre venivano ultimati i lavori sul nuovo Morrowind, Bethesda decise di rinominare il team di sviluppo al suo interno come \"Bethesda Game Studios\", nel 2001. L'anno seguente, non senza fatiche e rinvii, fu pubblicato . Il gioco fu letteralmente consacratore di Bethesda a tutti gli effetti, vinse moltissimi premi, fu acclamato e considerato uno dei pi\u00f9 importanti videogiochi della sua epoca e un grande innovatore nel settore dei videogiochi di ruolo, con oltre 4 milioni di copie vendute.\nNel 2004 Bethesda decise di acquisire da Interplay Entertainment i diritti legali della serie di videogiochi di ruolo a tema post-apocalittico nota come Fallout, insieme ad un gioco non completato con nome \"Van Buren\". Due anni dopo, pubblica , che bissa nuovamente il successo ormai confermato della saga, un altro capolavoro considerato un classico dei videogiochi di ruolo, ed uno dei migliori giochi della settima generazione, che nelle prime 3 settimane di presenza sul mercato ha venduto ben 1,7 milioni di copie.\nA distanza di dieci anni da \"Fallout 2\", pubblicato da Interplay Entertainment, \"Van Buren\" viene completato, sotto la supervisione dell'ormai consolidato Todd Howard, ed acquisisce un nome: \"Fallout 3\". Questo capitolo, pubblicato nel 2008, fonde il tema post-apocalittico con lo stile di The Elder Scrolls ed \u00e8 destinato a diventare uno dei pi\u00f9 grandi ed originali GDR di successo della storia dei videogiochi, e raggiunge 4,7 milioni di copie vendute dopo appena una settimana, superando cos\u00ec . In seguito Bethesda pubblica un altro titolo della serie di Fallout, , che per\u00f2 viene sviluppato da Obsidian Entertainment.\nAnni duemiladieci.\nNel 2011 Bethesda pubblica il quinto capitolo della saga di The Elder Scrolls, \"\". Il gioco acclamatissimo da critica e pubblico, sar\u00e0 destinato a vendere l'esorbitante cifra di 20 milioni di copie; un risultato mai raggiunto prima da Bethesda. Pochi mesi dopo, a febbraio 2012, muore \"Adam Adamowicz\" all'et\u00e0 di 43 anni a causa di un sarcoma. Adamowicz, unitosi a Bethesda nel 2005, era il principale concept artist che aveva contribuito in maniera maggiore alla creazione dei mondi, dei personaggi e delle armi di , Fallout 3 e ; Todd Howard dedica ad Adamowicz il premio \"AIAS\" per il miglior gioco di ruolo vinto da .\nDopo \"\", Bethesda, pubblica alcuni giochi come \"Brink\", \"RAGE\" e \"Dishonored\"; questi ultimi due destinati a diventare dei buoni successi di critica e pubblico. Durante i primi mesi del 2013, in vista dell'ottava generazione e dopo l'acquisizione di diversi studi, Bethesda annuncia lo sviluppo di , con a capo i veterani di Starbreeze Studios, e di The Evil Within la cui creazione sar\u00e0 guidata da Shinji Mikami, artefice della saga di Resident Evil.\nSuccessivamente all'E3 2013, durante il QuakeCon 2013, Bethesda fa una serie di annunci in cui rivela che Doom 4, il cui sviluppo \u00e8 ancora travagliato, non \u00e8 stato affatto cancellato e Tim Willits ha garantito che la creazione del gioco \u00e8 stata resettata nel 2011. Inoltre lo stesso Willits, non esclude la nascita di un nuovo Quake. Tuttavia per quanto riguarda sia Doom 4 che un futuro Quake, Bethesda, ha imposto ad id Software la massima riservatezza sul rilascio di informazioni. In virt\u00f9 delle buone vendite e degli ottimi giudizi della critica, Willits, non ha escluso neanche un futuro seguito di Rage.\nContemporaneamente al QuakeCon, vengono seminate sul web alcune immagini del seguito del tanto acclamato Prey; successivamente Bethesda conferma lo sviluppo ma ne ammette, come con Doom 4, le difficolt\u00e0. Esclude inoltre che il seguito sar\u00e0 sviluppato da Arkane Studios, ma che rimarr\u00e0 in mano ai creatori originali, Human Head Studios; tuttavia il progetto verr\u00e0 ufficialmente cancellato mesi dopo. Nel mese di agosto, Bethesda, d\u00e0 per certo che nessuno dei futuri progetti sar\u00e0 dedicato al Wii U; causa del loro scarso interesse per la console, un hardware non all'avanguardia per l'ottava generazione, ed una scarsa collaborazione e supporto agli sviluppatori di terze parti.\nDurante i primi mesi del 2015, Bethesda annuncia l'importante decisione di organizzare una propria conferenza all'E3 2015, evento mai verificatosi nella storia dell'azienda. Tuttavia a sole 2 settimane di distanza dall'E3, Bethesda, decide di giocare le proprie carte in anticipo e dopo un countdown di 24 ore lanciato il 2 giugno, Bethesda annuncia finalmente l'atteso Fallout 4. Verso la fine del 2015, Bethesda, decide di aprire un nuovo studio a Montr\u00e9al, in Canada, affidato a Yves Lachance.\nAnni duemilaventi.\nIl 21 settembre 2020 Microsoft annuncia l'acquisizione di ZeniMax Media, la societ\u00e0 madre di Bethesda, per 7,5 miliardi di dollari.\nIl 9 marzo 2021, dopo il via libera all'acquisizione, Bethesda entra a far parte ufficialmente di Xbox Game Studios.\nInfluenza ed eredit\u00e0.\nDagli anni novanta ad oggi Bethesda \u00e8 colei che ha guidato maggiormente la creazione e il consolidamento nella storia videoludica dei videogiochi di ruolo ed ha apportato notevoli cambiamenti nelle loro meccaniche, ridefinendo e facendo evolvere il genere stesso; pertanto \u00e8 leader assoluta nel settore di creazione dei videogiochi di ruolo dell'ovest. Difatti alcuni dei suoi giochi sono stati inseriti in svariate liste che raccolgono i migliori videogiochi e videogiochi di ruolo di sempre; come quella dei \"100 migliori videogiochi di ruolo\" creata da IGN nella quale figurano ben 5 titoli creati e pubblicati da Bethesda, ovvero: all'89\u00ba posto, al 32\u00ba posto, al 22\u00ba posto, Fallout 3 al 10\u00ba posto e al 7\u00ba posto."}
{"id": "1598428", "revid": "2014155", "url": "https://it.wikipedia.org/wiki?curid=1598428", "title": "Elisabetta Guglielmina di W\u00fcrttemberg", "text": "Biografia.\nAll'et\u00e0 di quindici anni venne chiamata a Vienna dall'imperatore Giuseppe II, e venne educata nel prestigioso Salesianerinnenkloster, dove si convert\u00ec al cattolicesimo. Ricevette una raffinata educazione anche in campo musicale.\nLe intenzioni di Giuseppe II erano quelle di farle sposare il nipote Francesco, figlio del granduca Pietro Leopoldo di Toscana. Le nozze avvennero il 6 gennaio 1788 a Vienna, ed Elisabetta divenne cos\u00ec arciduchessa d'Austria e principessa d'Ungheria, Croazia e Boemia. Esiste a questo proposito un aneddoto curioso sul giorno delle sue nozze: uno dei paggi, figlio di un'illustre famiglia nobile boema, inciamp\u00f2 nel lungo strascico di Elisabetta e venne, per questo, duramente rimproverato dall'imperatore. Era il futuro feldmaresciallo Josef Radetzky.\nIn quel periodo l'imperatore Giuseppe era seriamente ammalato, e la giovane Elisabetta si preoccup\u00f2 molto della salute del suo benefattore. Verso la fine del 1789 Elisabetta rimase incinta, ma la sua gravidanza fu funestata dal peggioramento delle condizioni dell'imperatore e dalle notizie poco rassicuranti che provenivano dalla Francia.\nIl 15 febbraio all'imperatore venne data l'estrema unzione e, alla vista dell'agonia di Giuseppe II, la giovane arciduchessa svenne tra le braccia del marito.\nTre giorni dopo, il 18 febbraio, nacque una gracile bambina chiamata Ludovica Elisabetta, che mor\u00ec dopo sedici mesi di vita.\nElisabetta mor\u00ec poche ore dopo il parto, precedendo di tre giorni Giuseppe II.\n\u00c8 sepolta nella Cripta Imperiale a Vienna.\nEssendo morta prima dell'ascesa al trono del marito, Elisabetta non divenne imperatrice consorte del Sacro Romano Impero\nFrancesco si rispos\u00f2 con Maria Teresa di Borbone-Napoli, (1772 \u2013 1807), figlia di Ferdinando I delle Due Sicilie e della sua consorte l'arciduchessa Maria Carolina d'Asburgo-Lorena (1752-1814), da cui ebbe undici figli e l'erede al trono.\nCuriosit\u00e0.\nElisabetta Guglielmina del W\u00fcrttemberg \u00e8 uno dei personaggi secondari del film \"Amadeus\" di Milo\u0161 Forman. Il suo ruolo nella pellicola \u00e8 pi\u00f9 che marginale, non pronuncia neanche una battuta ed \u00e8 inquadrata solo due volte: la prima accanto all'imperatore durante la prima rappresentazione di Die Entf\u00fchrung aus dem Serail (\"Il ratto dal serraglio\"), la seconda a cavallo con Giuseppe II in un parco.\nSeppur marginale, la sua presenza \u00e8 importante quando l'imperatore valuta l'ipotesi di assumere Wolfgang Amadeus Mozart come suo insegnante di musica. L'ipotesi cadr\u00e0 in seguito agli intrighi di Antonio Salieri.\nDiscendenza.\nElisabetta Guglielmina e Francesco ebbero una figlia:"}
{"id": "1598429", "revid": "122340160", "url": "https://it.wikipedia.org/wiki?curid=1598429", "title": "Pedro Sarmiento de Gamboa", "text": "Vita giovanile.\nSi ritiene sia nato ad Halcal\u00e1 de Henares, ma alcuni propendono per una sua nascita a Pontevedra in Galizia.\nEra figlio di Bartolom\u00e9 Sarmiento di Pontevedra e di Maria de Gamboa di Bilbao.\nComp\u00ec studi approfonditi di matematica, astronomia, greco e latino, ma non sappiamo in quale Universit\u00e0, anche se si suppone che si tratti di quella di Alcal\u00e1 de Henares, la famosa \"Universitas Complutensis\", una delle pi\u00f9 celebri dell'epoca.\nNon si hanno notizie certe sulla storia dei suoi anni giovanili. Pare comunque che arruolatosi diciottenne nell'esercito imperiale, abbia partecipato alle guerre europee tra il 1550 e il 1555.\nDi sicuro nel 1555 era presente in Messico da dove part\u00ec per compiere una missione in Guatemala. \nNel 1557 si trasfer\u00ec sicuramente in Per\u00f9 ove entr\u00f2 in buoni rapporti con il vicer\u00e9 don Francisco de Toledo.\nPeriodo peruviano.\nNel 1564 e ancora nel 1575 fu accusato e processato, dall'Inquisizione di Lima. Le indagini sul suo conto erano riferite a certe pratiche di stregoneria e alla sua familiarit\u00e0 con le scienze esoteriche proprie, secondo i suoi accusatori, dei giudei. In particolare sembra essersi vantato del possesso di due anelli magici e della sua capacit\u00e0 di produrre filtri amorosi. Durante il processo emersero dei precedenti inquisitoriali che avevano avuto luogo in Messico. Secondo un testimone, Sarmiento aveva ivi subito la condanna alla fustigazione pubblica per aver costruito l'immagine di cera di un suo nemico e averla successivamente bruciata.\nIn entrambe le occasioni la sua amicizia con il vicer\u00e9 valse a toglierlo d'impiccio, ma Sarmiento, che si era appellato al Papa, dovette rinchiudersi per un certo periodo, in un convento ed osservare delle pratiche di digiuno.\nDurante la sua permanenza in Per\u00f9, coadiuv\u00f2 il vicer\u00e9 de Toledo nella stesura delle famose \u201cInformaciones\u201d, ovvero una serie di investigazioni approfondite svolte, presso gli indigeni, per determinare la loro storia rispetto all'impero degli Inca.\nLo scopo del vicer\u00e9, pressato dalle proteste umanitarie di Las Casas e dei religiosi della sua scuola, era quello di dimostrare che lo stato inca era una struttura arbitraria e tirannica che si era imposto con la forza nei territori andini soggiogandone i legittimi proprietari con una guerra aggressiva e brutale condotta a scopo di conquista.\nIn questo contesto l'intervento della Spagna si sarebbe presentato come un'azione di liberazione dei nativi oppressi sublimata, per di pi\u00f9, dall'intento di evangelizzazione di quelle misere genti pagane.\nSarmiento non si limit\u00f2 a collaborare con le autorit\u00e0 spagnole, ma profittando della gran quantit\u00e0 di notizie che si andavano man mano raccogliendo, prepar\u00f2 una propria opera sulla storia degli Inca. Nacque cos\u00ec la \u00abHistoria indica\u00bb, uno dei testi pi\u00f9 apprezzati sull'impero andino. In essa Sarmiento, con dovizia di particolari, racconta le leggende tramandate dagli inca sulle loro origini e sulla loro storia, antica e recente. Contrariamente all'uso dell'epoca, vi sono riportati fedelmente i nomi dei testimoni e le varie tesi sono sottoposte ad una interpretazione critica.\nNe esce una rappresentazione dell'impero cruda, ma veritiera ove gli Inca vengono dipinti per quello che erano: una stirpe di conquistatori fieri del loro destino.\nPrimo viaggio allo Stretto.\nNel 1567, Sarmiento, seguendo la sua vera inclinazione di navigatore, aveva partecipato, in qualit\u00e0 di comandante in seconda, all'audace spedizione di \"Menda\u00f1a de Neira\" nell'Oceano pacifico. In quell'occasione la flotta aveva raggiunto le isole Salomone, ma quel risultato non poteva appagare Sarmiento, accanito fautore di una tesi che contemplava l'esistenza di un vero e proprio continente nelle terre australi.\nTornato a Lima, mentre stava operando per una nuova spedizione, il corsaro Drake, passando audacemente per lo stretto di Magellano, giunse inaspettato sulle coste del Per\u00f9 compiendovi una serie di lucrose razzie, prima di ritornare in patria circumnavigando il globo come gi\u00e0 aveva fatto Ferdinando Magellano.\nLe colonie spagnole si resero conto di essere esposte ad altri attacchi e decisero di verificare se Drake avesse lasciato delle guarnigioni sullo stretto. L'incarico venne affidato a Sarmiento che, nel 1579, part\u00ec in esplorazione alla testa di una minuscola flotta composta da due soli navi, la \"Nuestra Se\u00f1ora de Esperanza\" e la \"San Francisco\".\nLe coste dello stretto erano bagnate da acque perennemente turbolente, ma risultarono deserte; tuttavia rappresentavano una minaccia costante per la possibilit\u00e0 di altre incursioni portate dall'Atlantico e Sarmiento concep\u00ec l'idea di costituirvi delle colonie armate che ne avrebbero impedito l'accesso ai nemici della Spagna.\nOccorreva una autorizzazione imperiale per cui, raggiunto l'Atlantico, si diresse in Spagna per ottenerla. Giunse in Europa nel 1580, dopo aver combattuto vittoriosamente con un corsaro francese e fu benevolmente ascoltato dal sovrano, Filippo II.\nSecondo viaggio.\nIl 25 settembre del 1581, una flotta di 23 navi part\u00ec da Siviglia per occupare lo Stretto di Magellano e fondarvi una o pi\u00f9 colonie. La comandava \"Diego Flores di Vald\u00e9s\", un generale, ma a bordo si trovava anche Sarmiento, nominato Governatore dei futuri insediamenti.\nLa sfortuna si accan\u00ec contro la flotta spagnola. Sballottata dalle correnti, travagliata dalle tempeste non riusc\u00ec neppure a raggiungere l'imboccatura dello Stretto e, dopo quasi due anni e mezzo, Flores de Vald\u00e9s abbandon\u00f2 la partita facendo volgere le vele verso la madrepatria. Sarmiento per\u00f2 insistette. Rimasto con solo cinque navi riusc\u00ec a raggiungere la parte orientale dello Stretto e decise di fondarvi la tanto sospirata colonia cui diede nome di \"Nombre de Jes\u00fas\". Una delle navi venne issata a terra e utilizzata come fonte di legname, ma inaspettatamente tre delle rimanenti si ammutinarono e fuggirono alla volta della Spagna.\nSarmiento era rimasto con una sola piccola imbarcazione, la Maria, tuttavia insistette nell'impresa e, imboccato risolutamente lo Stretto, arriv\u00f2 a fondare una seconda colonia il 25 marzo del 1584. Il suo nome era quello di \"Rey Felipe\", in onore del monarca, ma sarebbe stata ricordata come \u201cporto della fame\u201d. Mentre tornava a visitare la prima colonia di Jesus, una furiosa tempesta costrinse la Maria ad uscire dallo Stretto e, giunta in Atlantico, la sospinse per venti giorni, fino a gettarla distrutta sulle coste del Brasile.\nRitorno e prigionia.\nCon la consueta tenacia Sarmiento si apprest\u00f2 a soccorrere le sue colonie. Era per\u00f2 necessario ottenere degli aiuti dalla Spagna e per farlo occorreva tornare nella madrepatria. Durante il viaggio il vascello su cui si trovava venne catturato da corsari inglesi e Sarmiento fin\u00ec in prigione. La sua fama di esploratore e di navigatore non sfugg\u00ec per\u00f2 alla regina Elisabetta che intervenne personalmente a liberarlo. Pare che la sovrana concedesse un'intervista al disgraziato prigioniero, durante la quale i due si intesero perfettamente, parlando in latino.\nSembrava che la sorte finalmente fosse benigna con Sarmiento, ma quando gi\u00e0 stava per varcare le frontiere della Spagna un altro colpo del fato si abbatt\u00e9 con inaudita violenza sull'eclettico avventuriero.\nSarmiento venne fatto prigioniero da una banda di Ugonotti, nemici giurati della Spagna e rimesso in prigione. Per la sua liberazione venne preteso un riscatto sproporzionato ed occorsero pi\u00f9 di tre anni per ridurre le loro pretese a misure pi\u00f9 ragionevoli, pari a 6.800 ducati e quattro buoni cavalli.\nLiberazione e morte.\nFinalmente nel 1589 riusc\u00ec a raggiungere la Spagna e subito si present\u00f2 al re per chiedere un aiuto per le sue colonie. Gi\u00e0 dal 1586 la Corte aveva per\u00f2 deciso di abbandonare al suo destino gli infelici coloni che si riteneva sicuramente perduti o fuggiti verso il Cile. Ormai, poi, dopo la disfatta della Invincibile Armata, ogni nave era diventata indispensabile in Europa.\nIn effetti, quando nel 1587 il corsaro inglese, \"Cavendish\", forz\u00f2 nuovamente lo Stretto per attaccare le indifese citt\u00e0 spagnole del Pacifico, trov\u00f2 un solo superstite in quello che venne nominato \u201cPorto della fame\u201d. Forse altri spagnoli erano ancora in vita nei pressi, ma l'inglese non si preoccup\u00f2 di soccorrerli e diede pi\u00f9 importanza ai cannoni abbandonati.\nComunque la sorte della colonia, abbandonata a se stessa, era ormai compiuta e la terribile natura del luogo aveva avuto ragione di quel pugno di disperati.\nSarmiento conserv\u00f2 il suo grado e ottenne un importante incarico nella flotta imperiale.\nNegli ultimi anni della sua vita diede ancora mano alla penna e scrisse un'opera storico-biografica sulle sue vicende. Si tratta della \u201cRelaci\u00f3n y derrotero al estrecho de Magallanes\u201d con cui racconta con precisione e perizia il suo primo viaggio verso gli Stretti. \u00c8 da tutti considerata di primaria importanza per la conoscenza della geografia, della fauna e delle flora di quelle latitudini nel XVI secolo.\nDa provato uomo di mare, si spense sulla tolda di una nave, presumibilmente nel 1590, al largo di Lisbona, mentre era al comando di un'ennesima flotta delle Indie."}
{"id": "1598433", "revid": "2084998", "url": "https://it.wikipedia.org/wiki?curid=1598433", "title": "Ornano", "text": "Gli Ornano erano una famiglia corsa originaria di Bastelica, una pieve di Aiaccio. \nDei d'Ornano quale si hanno notizie dal '200. Gli Ornano erano insieme ai Bonaparte una delle famiglie pi\u00f9 importanti dell'isola. Alfonso Gieronimo d'Ornano partecip\u00f2 ad azioni di guerra a favore dei genovesi. il suo secondogenito Francesco fu sempre fedele alla Repubblica di Genova. La figlia di Francesco, Vannina spos\u00f2 a soli quindici anni Sampiero da Bastelica detto Sampiero Corso, mercenario, indipendentista che lottava contro i dominatori genovesi che poi venne strangolata da Sampiero sospettandola di d'aver mancato alla fede coniugale. \nVannina ebbe due figli, Alfonso II e Anton Francesco che lottarono con i francesi contro i genovesi. Il primogenito di Alfonso II, Jean-Baptiste ebbe le simpatie della regina di Francia Maria de' Medici e fu luogotenente generale di Normandia. Essendo al servizio del fratello di Luigi XIV fu sospettato di aiutare i nemici della Francia e fu fatto avvelenare dal cardinale Richelieu. Il secondogenito di Alfonso II, Enrico Francesco fu Maresciallo di Francia mentre il quartogenito, Giuseppe Carlo divenne abate di Saint-Croix e poi maestro di reggimento di Orl\u00e9ans. Infine Giulio Ornano divenne cavaliere di Santo Stefano e accumul\u00f2 molte ricchezze al servizio del papa e Ranuccio Ornano aiut\u00f2 la Repubblica di Genova a combattere i Savoia. "}
{"id": "1598436", "revid": "287204", "url": "https://it.wikipedia.org/wiki?curid=1598436", "title": "Derek Meddings", "text": "\u00c8 stato probabilmente uno dei pi\u00f9 grandi creatori di modellini e plastici della storia del cinema prima dell'avvento della computer grafica. Essendo, come noto, da sempre i film di James Bond volti all'utilizzo di stuntman e creatori di effetti speciali visivi e non con l'ausilio del computer, egli ha fatto parte della squadra di Cubby Broccoli dal 1971 per \"Agente 007 - Una cascata di diamanti\" sino al 1981 per \"Solo per i tuoi occhi\", richiamato da Barbara Broccoli nel 1995 (che poi sar\u00e0 anche l'anno della sua morte, avvenuta prematuramente a 64 anni) per \"GoldenEye\". Il suo lavoro per James Bond gli valse anche, nel 1980 la sua unica candidatura all'Oscar ai migliori effetti speciali per \"Moonraker - Operazione spazio\".\nLa sua lunghissima carriera cominci\u00f2 negli anni sessanta quando realizz\u00f2 gli effetti speciali scenografici delle principali serie televisive di fantascienza dell'epoca.\nLa sua tecnica.\nCome non ricordare le basi sottomarine dei vari \"villain\" (\"La spia che mi amava\") o spaziali (\"Moonraker - Operazione spazio\"), tutti modellini in scala di Derek Meddings che, naturalmente, dovevano esplodere alla fine. Ecco la miniaturizzazione dei personaggi, il modellismo, i suoi plastici e le pi\u00f9 straordinarie trovate per rendere un effetto plausibile senza l'ausilio del computer sono opera sua, e non solo nei film di James Bond.\nLa trovata del sale per rendere efficace il decollo dello Space Shuttle o la base spaziale esplosa in volo senza emettere fiamme, come \u00e8 ovvio nello spazio, gli valsero per \"Moonraker\" una candidatura agli Oscar."}
{"id": "1598438", "revid": "287204", "url": "https://it.wikipedia.org/wiki?curid=1598438", "title": "Vito\u0161a", "text": "La Vito\u0161a (in bulgaro cirillico: \u0412\u0438\u0442\u043e\u0448\u0430) \u00e8 un massiccio montuoso situato nelle immediate vicinanze di Sofia, la capitale della Bulgaria. Il monte rappresenta uno dei simboli della citt\u00e0 di Sofia ed \u00e8 il luogo pi\u00f9 vicino alla capitale per la pratica dell'escursionismo, dell'alpinismo e dello sci. Il centro cittadino \u00e8 collegato alla montagna con gli impianti di risalita di Simeonovo e Dragalevci, due sobborghi della capitale, e con comode linee d'autobus. Il massiccio ha la forma di un'enorme cupola.\nGeografia.\nLa Vito\u0161a \u00e8 suddivisa in quattro diverse parti e le loro catene convergono nella corona centrale, il \"\u010cerni Vr\u0103h\" (\"Picco Nero\", 2290 m s.l.m.), il punto pi\u00f9 elevato del massiccio. Altri dieci cime della Vito\u0161a superano i 2000 m s.l.m.\nDocumenti storici dimostrano che diversi secoli fa la Vito\u0161a era ancora ricoperta da ci\u00f2 che rimaneva dell'inaccessibile \"Grande Foresta Bulgara\" (\"Magna Silva Bulgarica\"). Oggi le foreste naturali di conifere rimangono solo nelle riserve di Bistri\u0161ko Brani\u0161te e attorno a Zlatnite Mostove (i \"ponti dorati\" o \"ponti d'oro\"). I \"ponti dorati\" sono un interessante fenomeno naturale costituito da una fascia enorme di sassi che scende dalla montagna. Questo peculiare luogo naturale si trova lungo il fiume Vladajska, in un'area dove la foresta \u00e8 costituita da alberi sempreverdi misti a piante con foglie decidue. Questo \u00e8 l'unico \"fiume di sassi\" che si trova nella Vito\u0161a e un tempo costituiva una delle morene che scendevano dagli antichi ghiacciai della montagna. La loro successiva conformazione \u00e8 dovuta all'erosione sferica della roccia di sienite, mentre il loro spostamento verso il basso dipende dalle forze di gravit\u00e0 e di movimento dell'acqua.\nFilm.\nIl regista Declan O'Brien, si prepar\u00f2 assieme alla sua crew nel 2009 a girare il secondo seguito del film Wrong Turn, ovvero \"Wrong Turn 3 - Svolta mortale\". Nei titoli di coda, oltre a canadesi, si leggono moltissimi bulgari. Il regista ha detto nel making of del DVD del film che c'\u00e8 un bellissimo bosco tra quelle vette ed \u00e8 stato fortunato a girare il film l\u00ec. La sequenza del fuoco \u00e8 stata infatti girata nel fiume dei sassi, dove un personaggio muore incendiato.\nVette principali.\nQuesti sono i picchi della Vito\u0161a che superano i 2000 m s.l.m.:\nStoria.\nFin dai tempi antichi dei Traci, un buon numero di abitanti si \u00e8 stabilito nelle pendici e alla base della Vito\u0161a. Nel corso degli ultimi quattro millenni, l'economia di questi ampi insediamenti umani \u00e8 stata sempre connessa, in un modo o nell'altro, con l'imponente montagna. Il nome Vito\u0161a deriva dalle due cime gemelle che si innalzano sopra la piana di Sofia e che hanno acquisito la loro attuale conformazione nel corso dei millenni.\nUna stazione meteorologica \u00e8 stata costruita sulla vetta della montagna nel 1935, ed \u00e8 tuttora funzionante. La stazione \u00e8 utilizzata anche come rifugio ed \u00e8 sede del corpo del soccorso alpino.\nFlora e fauna.\nGrazie alla diversa altitudine \u00e8 possibile trovare una ricca diversit\u00e0 di clima, flora e fauna all'interno del parco. Sono presenti 31 specie endemiche dei Balcani e 52 sono incluse nel libro rosso (IUCN) della Bulgaria. I boschi sono costituiti soprattutto da abeti rossi e abeti bulgari (\"Abies \u00d7 borisii-regis\"), con alcuni pini macedoni, pini silvestri e altre specie decidue alle altitudini inferiori, in particolare faggi betulle, pioppi e ontani.\nTutela.\nIl territorio della montagna include il Parco nazionale della Vito\u0161a, il pi\u00f9 antico dei Balcani, che contiene le aree montane pi\u00f9 conosciute e frequentate.\nIn tempi in cui la moderna politica di conservazione ambientale era molto diversa dagli attuali standard, alcuni illuminati nobili bulgari dichiararono nel 1934 66\u00a0km\u00b2 dell'area montuosa parco nazionale, il primo della regione balcanica. L'anno successivo alcune delle prime riserve bulgare, Bistri\u0161ko Brani\u0161te (espansa a 10,61\u00a0km\u00b2) e Torfeno Brani\u0161te (7,84\u00a0km\u00b2), vennero istituite all'interno dei confini dell'area protetta. I confini del parco vennero modificati e ampliati pi\u00f9 volte e ora comprendono l'intero massiccio, coprendo un'area di 266,06\u00a0km\u00b2.\nSport.\nStazione sciistica, la montagna \u00e8 attrezzata sia per la pratica dello sci alpino, sia per quella dello sci nordico (ha ospitato una tappa della Coppa del Mondo di sci di fondo 1985)."}
{"id": "1598441", "revid": "113757", "url": "https://it.wikipedia.org/wiki?curid=1598441", "title": "Battaglia di Pontenuovo", "text": ""}
{"id": "1598442", "revid": "767487", "url": "https://it.wikipedia.org/wiki?curid=1598442", "title": "Sergi Belbel", "text": "Biografia.\nLaureatosi in filologia catalana a Barcellona, si forma dal punto di vista teatrale nel Teatro dell'Universidad Aut\u00f3noma de Barcelona.\nNel 1985 riceve il premio Marqu\u00e9s de Bradom\u00edn per la sua \"piece\" \"Caleidoscopios y faros de hoy\" (Caleidoscopi e fari di oggi) che va in scena l'anno successivo.\nLa sua attivit\u00e0 teatrale si amplia dalla scrittura alla regia e, a partire dal 1988, \u00e8 professore dell'Institut del Teatre de Barcelona (Istituto del Teatro di Barcellona).\nNel 1996 ottiene il Premio Nazionale di Letteratura nella sezione della drammaturgia per la sua opera \"Morir\" (Morire).\nNel 1997, dalla sua opera \"Car\u00edcies\" (Carezze) viene tratto un film omonimo, diretto dal regista catalano Ventura Pons. Nel 2005 viene nominato direttore del Teatre Nacional de Catalunya.\nOpere.\nAlcune opere di Sergi Belbel:"}
{"id": "1598444", "revid": "12245", "url": "https://it.wikipedia.org/wiki?curid=1598444", "title": "Vitosha", "text": ""}
{"id": "1598445", "revid": "12245", "url": "https://it.wikipedia.org/wiki?curid=1598445", "title": "Monte Vito\u0161a", "text": ""}
{"id": "1598446", "revid": "287204", "url": "https://it.wikipedia.org/wiki?curid=1598446", "title": "Monti Vitosha", "text": ""}
{"id": "1598448", "revid": "729019", "url": "https://it.wikipedia.org/wiki?curid=1598448", "title": "Ost Autobahn", "text": "L'autostrada A4 dell'Austria costituisce il principale asse di collegamento fra Vienna, Bratislava e Budapest, ridiscendendo la valle del Danubio, passando anche per la citt\u00e0 ungherese di Gy\u0151r. Fa parte dell'itinerario europeo E60."}
{"id": "1598450", "revid": "304380", "url": "https://it.wikipedia.org/wiki?curid=1598450", "title": "APcom", "text": ""}
{"id": "1598454", "revid": "729019", "url": "https://it.wikipedia.org/wiki?curid=1598454", "title": "West Autobahn", "text": "L'autostrada austriaca A1, chiamata anche West Autobahn (autostrada dell'Ovest), collega la capitale Vienna con Linz e Salisburgo e con la Germania, proseguendo in territorio tedesco con il nome di A8 Autobahn per Monaco di Baviera, con una diramazione per Innsbruck. Sul suo percorso si innesta con l'A9 per Graz e con le autostrade A8 e A10 per Villaco e Tarvisio; inoltre, nei pressi di Linz si snoda l'autostrada A7, che, con la denominazione E55, prosegue in direzione di Praga.\nPercorso.\nNel tratto Vienna-Linz l'autostrada scorre nella valle del Danubio, per proseguire verso le citt\u00e0 di Wels e V\u00f6cklabruck e raggiungere Salisburgo. Circa cinque chilometri dopo Salisburgo, l'autostrada arriva al confine con la Germania in direzione di Monaco di Baviera, cambiando denominazione in A8.\nStoria.\nIl primo tratto dell'autostrada \u00e8 stato aperto durante la seconda guerra mondiale, all'interno del progetto della Reichsautobahn, mentre il completamento definitivo risale agli anni settanta.\nAttualmente sono in corso i lavori di allargamento a tre corsie sull'intero percorso."}
{"id": "1598455", "revid": "594360", "url": "https://it.wikipedia.org/wiki?curid=1598455", "title": "Abuna Paulos", "text": "Dal 1992 alla morte \u00e8 stato patriarca della Chiesa ortodossa etiopica. Il suo titolo completo era \"Sua Santit\u00e0 Abuna Paulos, patriarca e catholicos di Etiopia, ichege della sede di San Tekle Haymanot, arcivescovo di Axum\" e dal 2006, uno dei sette presidenti del \"Consiglio Ecumenico delle Chiese\".\nNella sua carriera ecclesiastica si \u00e8 battuto per far rimanere illegale l'omosessualit\u00e0 in Etiopia."}
{"id": "1598457", "revid": "767487", "url": "https://it.wikipedia.org/wiki?curid=1598457", "title": "L'ammaliatrice (film 1941)", "text": "L'ammaliatrice (\"The Flame of New Orleans\") \u00e8 un film del 1941 diretto da Ren\u00e9 Clair e interpretato da Marlene Dietrich.\nTrama.\nIn un flashback, la storia della bella Claire Ledeux, scomparsa misteriosamente il giorno delle nozze.\nColonna sonora.\nNella colonna sonora del film sono presenti le canzoni:"}
{"id": "1598458", "revid": "2127271", "url": "https://it.wikipedia.org/wiki?curid=1598458", "title": "Clamoroso al Cibali!", "text": "Clamoroso al Cibali! \u00e8 una celebre locuzione coniata domenica 4 giugno 1961 durante la partita - giocata allo stadio Cibali e valevole per l'ultima giornata del campionato di Serie A 1960-1961. In tale circostanza, contrariamente ai pronostici, la squadra siciliana vinse 2-0 contro i nerazzurri milanesi.\nLa frase \u00e8 attribuita comunemente al radiocronista italiano Sandro Ciotti, in occasione della cronaca della partita a \"Tutto il calcio minuto per minuto\". Bench\u00e9 non esistano resoconti radiofonici che consentano di verificare se tale espressione sia stata effettivamente pronunciata da Ciotti o da altri, essa entr\u00f2 comunque nel gergo calcistico italiano per indicare un risultato a sorpresa, in cui \u00e8 la formazione sfavorita a prevalere. Pi\u00f9 recenti ricostruzioni escludono che il grido sia stato proferito da Ciotti e ne conferiscono la possibile paternit\u00e0 ad altri giornalisti, quali Ezio Luzzi, Nuccio Puleo, Niccol\u00f2 Carosio o Luigi Prestinenza.\nIl contesto.\nCatania-Inter si disput\u00f2 il 4 giugno 1961, in occasione dell'ultima giornata del campionato di Serie A. I milanesi, secondi a due lunghezze dalla , si erano visti annullare a sorpresa il giorno prima la vittoria ottenuta a tavolino, per invasione di campo dei tifosi bianconeri, nello scontro diretto del 16 aprile precedente. I nerazzurri, malgrado si fossero ritrovati di punto in bianco dall'essere primi in classifica, in coabitazione con i torinesi, al secondo posto con due punti di ritardo, erano ancora in gioco per la conquista dello scudetto dovendo recuperare proprio la suddetta gara contro gli juventini, per la quale la Federcalcio aveva disposto la ripetizione. I neopromossi etnei, rivelazione della stagione, avevano invece gi\u00e0 raggiunto un'agevole salvezza grazie all'ottavo posto finale, ritrovandosi coinvolti a met\u00e0 torneo perfino nella lotta per il tricolore.\nI pronostici davano per scontata la vittoria dei meneghini contro una squadra che non aveva ormai pi\u00f9 nulla da chiedere al campionato. Tuttavia i calciatori catanesi covavano propositi di rivalsa dopo l'incontro di andata del 29 gennaio perso 0-5 a San Siro, con ben 4 autogol. Nelle interviste successive alla suddetta gara, il tecnico nerazzurro Helenio Herrera aveva irriverentemente definito i rossazzurri \u00abuna squadra di postelegrafonici\u00bb; a quelle parole, di fatto i siciliani se la legarono al dito: \u00abper come avevamo giocato forse aveva pure ragione, quattro autoreti sono un po' troppe. Ma ci siamo guardati in faccia promettendoci vendetta\u00bb, afferm\u00f2 anni dopo il capitano catanese Adelmo Prenna. In tal senso, nei giorni precedenti la sfida di ritorno i giocatori etnei rifiutarono compatti un doppio premio offerto dalla loro dirigenza, per lasciare la vittoria ai lombardi: \u00ab\"No, ci dispiace. Ce la giochiamo\". E giocammo alla morte\u00bb, ricord\u00f2 Giorgio Michelotti.\nLa partita.\nL'Inter era demoralizzata da quello che riteneva un ingiusto annullamento della vittoria di aprile contro la Juventus, ma era altres\u00ec convinta di trovarsi davanti un avversario non ostile e senza ambizioni di classifica. Il Catania, tuttavia, gioc\u00f2 all'attacco per l'intera gara e si port\u00f2 in vantaggio con la rete di Mario Castellazzi al 25': su un tiro dal centro dell'area respinto da Bengt Lindskog si avvent\u00f2 proprio l'ala sinistra rossazzurra, spostatasi nel frattempo a destra, che stopp\u00f2 di petto, tir\u00f2 al volo e infil\u00f2 alle spalle di Da Pozzo con un tiro all'incrocio dei pali. Al gol della punta etnea si lev\u00f2 un grido da uno spettatore: \u00abQuesto \u00e8 il vero sport!\u00bb. I nerazzurri provarono una timida reazione, ma un tiro di Firmani termin\u00f2 sopra la traversa mentre continuarono gli attacchi degli etnei, cosa che obblig\u00f2 gli ospiti a chiudersi in difesa senza mai cercare il tiro in porta, se si esclude un rasoterra di Lindskog bloccato dal portiere siciliano. Nella ripresa il Catania aument\u00f2 ulteriormente il ritmo degli attacchi, colpendo due pali con Prenna e Castellazzi.\nLo stesso Castellazzi, dalla sinistra, segn\u00f2 con un tiro ad effetto il virtuale raddoppio per il Catania, annullato dall'arbitro De Marchi. L'Inter prov\u00f2 ancora a reagire, ma la sterile manovra nerazzurra port\u00f2 solo al tentativo di Lindskog, finito fuori, e al cross di Morbello, che non arriv\u00f2 a nessun compagno. Calvanese sciup\u00f2 un'occasione in contropiede, ma poco dopo, al 70', ancora su una ripartenza lo stesso Calvanese s'invol\u00f2 solitario verso la porta, raggiunto da Facchetti che stese l'attaccante etneo e il portiere meneghino: il pi\u00f9 veloce a rialzarsi fu il giocatore del Catania, che recuper\u00f2 il pallone e segn\u00f2 a porta sguarnita. L'Inter prov\u00f2 a reagire, colpendo una traversa con Morbello e non trovando il gol con Lindskog. Poco dopo le squadre rimasero entrambe in dieci, causa la doppia espulsione di Balleri e Giavara (il nerazzurro colp\u00ec al volto il rossazzurro, che reag\u00ec), e non venne concesso un rigore ai siciliani: al momento del fallo, Calvanese era in procinto di segnare da facile posizione; l'arbitro non ritenne che sussistessero gli estremi per la massima punizione, causando l'ira dei tifosi di casa.\nA fine gara i tifosi rossazzurri, per vendicarsi dei dirigenti interisti che avevano preso in giro i giocatori etnei dando per scontato il risultato, fecero risonare nello stadio il coro \u00abViva la Juventus\u00bb, che sapeva di beffa per i nerazzurri. A seguito del contestuale pareggio interno, per 1-1, contro il , proprio i bianconeri del \"Trio Magico\" ampliarono a tre i punti di margine sui rivali, laureandosi matematicamente campioni d'Italia e rendendo di fatto ininfluente il recupero dell'incontro con l'Inter, disputato sei giorni pi\u00f9 tardi."}
{"id": "1598459", "revid": "196390", "url": "https://it.wikipedia.org/wiki?curid=1598459", "title": "Zona pericolo", "text": ""}
{"id": "1598460", "revid": "661526", "url": "https://it.wikipedia.org/wiki?curid=1598460", "title": "Bastogne (romanzo)", "text": "Bastogne \u00e8 il secondo romanzo \"giovanilista\" di Enrico Brizzi, pubblicato nel 1996. \u00c8 una delle opere letterarie della scena pulp italiana che ha collocato Brizzi fra i principali rappresentanti del gruppo di scrittori definiti \"Cannibali\".\nA sottolineare lo spirito di violenza e contestazione raccontato nel libro, ma anche il vuoto di ideali e la noia dei suoi protagonisti, la copertina originale venne illustrata con una vignetta-ritratto di Massimo Zanardi, il perfido e ribelle liceale creato nel 1981 dal fumettista Andrea Pazienza e divenuto subito una sorta di simbolo di e per quella generazione. Da \"Bastogne\" fu poi tratta nel 2006 un'omonima \"graphic novel\" disegnata da Maurizio Manfredi e dedicata appunto ad Andrea Pazienza e all'altro fumettista Stefano Tamburini.\nTrama.\nNella Nizza dei primi anni ottanta, specchio della Bologna DAMSiana di qualche tempo dopo, si muove su una vespa verde con la sella di dalmata il giovane Ermanno Claypool, ventunenne \"nullafacente, ultras e drogato\". Probabilmente l'unico, assieme a Cousin Jerry, Dietrich e Raimundo a gestire la consapevolezza della vacuit\u00e0 (umana) del mondo rivoltandovisi contro. Un mondo da stuprare, vandalizzare e sfasciare sfasciandosi, prima che faccia lo stesso a te tramite l'adulta consuetudine del socialmente accettabile, o la pelosa velleit\u00e0 intellettual-alternativa. Anche il tempo gira a vuoto, riattorcigliandosi su se stesso nel tentativo di stritolare i protagonisti, che (fin da bambini) menano fendenti per liberarsi. Simmetrici, identici, a un terzo e due terzi del libro si ripetono gli stessi personaggi che ripetono gli stessi avvenimenti ad una stessa altra festa. Che Ermanno e i suoi rovinano, come tutto il resto."}
{"id": "1598461", "revid": "1305772", "url": "https://it.wikipedia.org/wiki?curid=1598461", "title": "Vendetta privata", "text": ""}
{"id": "1598469", "revid": "684696", "url": "https://it.wikipedia.org/wiki?curid=1598469", "title": "Monitore", "text": "Il monitore era una speciale nave corazzata, adatta ad azioni nei fiumi o contro costa, ma assolutamente inadatta per velocit\u00e0 e qualit\u00e0 nautiche come unit\u00e0 di squadra.\nLe origini.\nDurante la Guerra civile americana, la marina militare dell'Unione - l'Union Navy -, molto pi\u00f9 forte, bloccava gli Stati Confederati d'America i quali non disponevano che di poche navi mercantili armate in guerra.\nPer liberarsi dal blocco, i Confederati dettero incarico al capitano Brookle di costruire una speciale nave corazzata. Questi impieg\u00f2 lo scafo di una fregata nordista a vapore, la USS \"Merrimack\", che era stata danneggiata in parte da un incendio e catturata allo scoppio delle ostilit\u00e0. La ras\u00f2 ad un metro di sopra dell'acqua e vi costru\u00ec sopra una grande casamatta, terminante a prora e a poppa con due facce inclinate dalle quali sporgevano due cannoni rigati da 19\u00a0cm. Apr\u00ec sui fianchi otto portelli per altrettanti obici Dahlgren da 24\u00a0cm e la copr\u00ec con lunghe piastre formate da rotaie, dello spessore dai 40 ai 68\u00a0cm. A prora e a poppa vi erano due vasti compartimenti che potevano essere allagati e cos\u00ec la nave si sommergeva fino al livello della casamatta. La nave cos\u00ec ristrutturata venne ribattezzata CSS \"Virginia\".\nNello stesso periodo entrava in servizio presso la marina federale una nave del tutto speciale che prese il nome di USS \"Monitor\". Questo bastimento ideato dall'ingegnere svedese Ericsson, era stato costruito in tre mesi: dislocava 1200 tonnellate, era lungo 40 metri e largo 11. Aveva l'opera morta elevata meno di un metro sul galleggiamento. I fianchi e la coperta erano corazzati con piastre di 18\u00a0cm di spessore. Portava al centro una sola torre, progettata dall'inventore americano Theodore Timby, alta 3 metri, del diametro di 6 metri e mezzo, girevole per 360 gradi e armata con due cannoni Dahlgren, da 38\u00a0cm. Aveva una macchina a vapore che gli imprimeva la velocit\u00e0 di 9 miglia orarie.\nL'8 marzo 1862, mentre una divisione federale era ancorata nella rada di Hampton Roads, venne assalita dal \"Virginia\", questa nave semi-sommersa che non faceva pi\u00f9 di tre miglia all'ora. Attacc\u00f2 con lo sperone uno sloop-of-war, il \"Cumberland\", che col\u00f2 a picco adagiandosi sul basso fondale; subito dopo distrusse la fregata \"Congress\" sparando palle arroventate. Le altre navi, per salvarsi, dovettero buttarsi in secca. Il \"Virginia\", da solo, era riuscito cos\u00ec a distruggere una divisione di quattro bastimenti. Ritorn\u00f2 l'indomani nella stessa rada per distruggere le altre navi, ma non aveva ancora incominciato il combattimento, che si vide giungere addosso il \"Monitor\", inviato nel frattempo dai Federali e si impegn\u00f2 un duello che dur\u00f2 pi\u00f9 di quattro ore. Alla fine il \"Monitor\" riusc\u00ec a colpire il \"Virginia\" alla linea di galleggiamento, aprendogli una grossa falla. Nello stesso tempo il \"Virginia\" feriva gravemente il comandante Worden del \"Monitor\", ma, essendo l'acqua penetrata nello scafo e le macchine quasi inservibili, il \"Virginia\" dovette allontanarsi.\nEbbe cos\u00ec termine uno dei combattimenti pi\u00f9 caratteristici della guerra di secessione americana e che segna definitivamente la fine delle navi da guerra in legno.\nGli immediati successori.\nIl \"Monitor\" venne presto imitato da molte nazioni con maggiori dislocamenti, fino a quattromila tonnellate. Gli americani ne costruirono uno, il Miantonomak, che aveva la velocit\u00e0 di 12 miglia e che riusc\u00ec a fare la traversata dell'Atlantico. Gli Stati Uniti costruirono Monitori fino al 1901, gli ultimi dei quali arrivavano alla velocit\u00e0 di 14,5 miglia e furono armati con due cannoni da 305 e due da 254.\nAnche la marina britannica fece degli esperimenti con navi a torre sul tipo della USS \"Monitor\"; mentre per\u00f2 questa era una nave costiera, e quindi lo scarso rendimento dei motori a vapore dell'epoca non costituiva un ostacolo, per la Royal Navy esisteva anche la necessit\u00e0 di vascelli oceanici che si affidassero alla propulsione a vela. Un esempio infelice di come le due cose vennero coniugate fu la HMS \"Captain\" del 1869, che venne costruita sotto le pressioni dell'opinione pubblica e contro il parere dell'Ammiragliato; varata ed accettata in servizio nonostante i difetti che comportavano una instabilit\u00e0 ed un basso bordo libero, affond\u00f2 durante una burrasca al largo di Cabo Fisterra.\nQuesto tipo di nave venne specialmente imitato dalla marina russa (es. \"Rusalka\" oppure \"Novgorod\"), ma cadde presto in disuso, poich\u00e9 sostituito dalle navi guardacoste.\nL'impiego operativo.\nAppena scoppiata la prima guerra mondiale, la Gran Bretagna sent\u00ec la necessit\u00e0 di approntare monitori per agire contro le coste delle Fiandre, e per proteggere dal mare il fianco dell'esercito operante in Francia. Le coste delle Fiandre sono molto basse ed \u00e8 necessario impiegare navi con basso pescaggio per farle avvicinare alla terra.\nDalla met\u00e0 del 1914 a quella del 1915, la Gran Bretagna costru\u00ec sei monitori armati ciascuno con due cannoni da 305 in torre, e due o quattro cannoni da 152, nonch\u00e9 due cannoni di piccolo calibro antiaereo. Avevano il dislocamento di 6600 tonnellate ed una velocit\u00e0 di circa sette miglia. Vennero subito impiegati contro la costa nemica. Pescavano circa tre metri e mezzo e servivano per la difesa di Calais dal blocco nemico e per la difesa delle bocche del Tamigi.\nI raid navali britannici.\nUno di questi monitori si ancorava tutte le notti in mare all'aperto a 14 miglia da Ostenda. Questi monitori non furono mai disturbati dalle navi tedesche, malgrado la loro vicinanza al porto nemico. Le loro principali azioni furono i bombardamenti di Zeebrugge, Middelckerche, Wuestende e Ostenda, allo scopo di disturbare e distruggere le basi nemiche dei sommergibili che erano in queste localit\u00e0. I tedeschi per difesa impiantarono sulla costa due batterie da 280\u00a0mm. che si chiamarono \"Guglielmo II\" e \"Tirpitz\".\nAlla met\u00e0 del 1915 entrarono in servizio altri due monitori pi\u00f9 grandi dei precedenti, armati con due cannoni da 381 e quattro da 152, nonch\u00e9 due antiaerei. Avevano il dislocamento di circa 7000 tonnellate e la velocit\u00e0 di sei miglia e mezzo. Furono subito impiegati a rinforzo dei precedenti, e per controbattere le artiglierie tedesche. Avevano una gittata di circa ventiquattromila metri, in confronto dei diecimilacinquecento metri dei precedenti. Con essi si dovette impiegare l'osservazione del tiro mediante gli aeroplani.\nNel maggio e giugno del 1916 entrarono in servizio altre due unit\u00e0 simili alle precedenti ed armate identicamente. Avevano per\u00f2 un dislocamento maggiore, di ottomila tonnellate, ed una velocit\u00e0 di circa quattordici miglia.\nPer la protezione ravvicinata si impiegarono altri monitori di dimensioni pi\u00f9 piccole. Avevano una velocit\u00e0 di circa nove miglia e pescavano soltanto metri 1,80. Dapprima furono armati con cannoni da 234 corti, ma poi questi cannoni vennero sostituiti, per ragioni di stabilit\u00e0, con altri da 152. Molto numerose furono le operazioni di questi monitori contro la costa belga nella seconda meta del 1916 e nella prima met\u00e0 del 1917. Con essi gli inglesi appoggiarono le operazioni terrestri, in seguito alle quali i tedeschi dovettero abbandonare definitivamente Ostenda come basi dei sommergibili. Corsero per\u00f2 ai ripari contrastando le azioni del monitori. Uno di questi, l'Erebus, venne colpito al centro da un brulotto comandato a distanza elettricamente. Un altro, il Terror, fu silurato con tempo nebbioso da un cacciatorpediniere. Le due navi rimasero gravemente danneggiate, ma non andarono a picco. Da quel momento i bombardamenti della costa belga cessarono quasi del tutto e l'ammiraglio britannico decise di attaccare la base di Zeebrugge con navi di superficie.\nL'uso della Regia Marina Italiana.\nPrima guerra mondiale.\nAnche l'Italia sent\u00ec la necessit\u00e0 di impiegare i monitori, per appoggiare l'ala destra dell'esercito operante nella Grande Guerra. La natura paludosa della costa del basso Isonzo, richiedeva l'impiego di navi di poco pescaggio. Furono allestiti cos\u00ec nel 1915 quattro monitori che presero il nome di Bianchini, Padus, Masotto, Carso. I primi tre erano armati con un cannone da 190/45 Mod. 1908, il quarto aveva due cannoni da 190/45. Furono impiegati nelle paludi di Grado come estrema ala delle batterie terrestri. Poco dopo ne vennero costruiti altri due, che presero il nome di Folgore e Saetta, armati con cannoni da 120/50 Mod. 1909. Entr\u00f2 pure in servizio il pontone armato Robusto che aveva due cannoni da 203/45.\nManifestata chiara l'utilit\u00e0 di queste navi ne furono approntate nel 1916 altre quattro, armate con cannoni da 305/46 A. Mod. 1909 e che portavano i nomi di Valente, Monfalcone, Cucco, Vodice. L'opera di queste navi fu molto efficace nel basso Isonzo durante le avanzate del Carso.\nAl principio del 1917 entrarono in servizio due grossi monitori, sul tipo di quelli inglesi, armati ciascuno con due cannoni da 381/40 Mod. 1914 in torre e quattro da 76/40 Mod. 1916 R.M. antiaerei. Essi avevano un dislocamento di circa quattromila tonnellate ed una velocit\u00e0 oraria di sette miglia. Si chiamarono Fa\u00e0 di Bruno e Cappellini. Servirono per i bombardamenti contro le linee nemiche, dapprima sul basso Isonzo, e poi sul basso Piave sino alla fine della guerra.\nDopo la guerra, tutti vennero smontati, ad eccezione dei due ultimi. Ma il Cappellini nel raggiungere Ancona, veniva sorpreso in Adriatico da un violento fortunale, e, date le sue deboli qualit\u00e0 marine, si capovolse ed affond\u00f2 con la perdita della stragrande maggioranza dell'equipaggio. Il Fa\u00e0 di Bruno invece riusc\u00ec ad entrare nel Tirreno.\nNel 1918 era stata iniziata la costruzione di altri quattro monitori armati ciascuno con due cannoni da 381 in torre, alla stipulazione della pace non erano per\u00f2 ancora ultimati e fu deciso di non portarli a termine.\nAl fronte italiano, sul basso Piave, furono inviati anche due monitori inglesi con cannoni da 305.\nSeconda guerra mondiale.\nAll'inizio del secondo conflitto mondiale la Regia Marina schierava:"}
{"id": "1598470", "revid": "767487", "url": "https://it.wikipedia.org/wiki?curid=1598470", "title": "Hans Schmidt-Isserstedt", "text": "Biografia.\nAllievo di composizione di Franz Schreker e P. Hertel, si \u00e8 dedicato anche alla musicologia alle Universit\u00e0 di Berlino, Heidelberg e Muenster, laureandosi in questa disciplina nel 1923.\nHa diretto poi a Wuppertal ed a Darmstadt divenendo nel 1953 primo Direttore dell'Opera di Stato di Amburgo e, nel 1944, della Deutsche Oper di Berlino.\nNel 1945 ha fondato la Nord-deutscher Rundfunk Simphonie-Orchester, poi diventata la NDR Elbphilharmonie Orchester, conducendola a fama internazionale in varie tourn\u00e9e in tutto il mondo.\nDal 1956 al 1964 ha diretto anche stabilmente l'Orchestra Filarmonica di Stoccolma.\nBacchetta duttile e pronta, si \u00e8 particolarmente distinto nel repertorio classico ma anche nell'ambito della musica contemporanea."}
{"id": "1598471", "revid": "287204", "url": "https://it.wikipedia.org/wiki?curid=1598471", "title": "Immunofluorescenza", "text": "Limmunofluorescenza \u00e8 una delle tecniche pi\u00f9 usate tra le reazioni sierologiche, di fondamentale importanza in microbiologia, immunologia, o comunque nel laboratorio biomedico, per rilevare in un certo campione la presenza di specifici antigeni o anticorpi ignoti la cui controparte nota (quella a disposizione del ricercatore o laboratorista) \u00e8 variamente legata a un marcatore. Il marcatore \u00e8 un fluorocromo, ovvero un colorante che assorbendo onde ad alta frequenza (ultravioletti) emette nel visibile. Il fluorocromo pi\u00f9 impiegato \u00e8 l'isotiocianato di fluorescina (o semplicemente fluorescina) che assorbendo raggi ultravioletti, dunque con l'ausilio di un microscopio illuminato da una fonte adatta, emette luce verde.\nEsistono due principali metodiche che utilizzano il principio dell'immunofluorescenza, quella diretta e quella indiretta.\nImmunofluorescenza diretta (IFD).\nQuando viene cercato un antigene corpuscolato ignoto (batterio, cellula, \u2026), va fissato con apposite metodiche l'antigene al vetrino (o pozzetto), poi vanno messi a contatto i presunti anticorpi specifici marcati con fluorescina. Si lascia a contatto per il tempo necessario all'interazione antigene-anticorpo, In questo modo gli anticorpi fluorescenti non legati verranno eliminati. Se al microscopio vengono visualizzati corpuscoli fluorescenti (verdi brillanti), su uno sfondo scuro e incolore, significa che l'antisiero (il siero contenente anticorpi fluorescenti) \u00e8 specifico per quell'antigene. Si avr\u00e0 quindi risultato positivo.\nTale tecnica non permette invece di ricercare anticorpi specifici in un siero prelevato da un soggetto. A tal fine viene, invece, in aiuto la immunofluorescenza indiretta.\nImmunofluorescenza indiretta (IFI).\nL\u2019immunofluorescenza indiretta pu\u00f2 essere usata per ricercare un antigene o un anticorpo ignoto.\nNella ricerca dell'anticorpo ignoto (Ab?), deve essere messo il siero in esame a contatto con antigeni noti (Ag) fissati a un vetrino. Si former\u00e0 l'eventuale immunocoplesso primario. Quindi va aggiunto un antisiero anti-immunoglobuline, della specie da cui proviene il siero in esame, marcato con fluorescina (AbIg II*), se nel preparato sono rimasti anticorpi dopo il primo lavaggio, si avr\u00e0 la formazione di un immunocomplesso secondario. Se osservando il preparato all'ultavioletto si nota una fluorescenza significa che l'anticorpo ricercato \u00e8 specifico per l'antigene a noi noto.\nI vantaggi della tecnica indiretta sono vari. Primo fra tutti la necessit\u00e0 di usare un solo tipo di anticorpi marcati con fluorescina, cio\u00e8 quelli anti-immunoglobuline, i quali vengono prodotti industrialmente e acquistati dai laboratori. La ricerca diretta, se fosse applicata sempre, prevedrebbe che ogni laboratorio si dotasse di centinaia di antisieri specifici fluorescenti, risultando in un costo spropositato. Altro vantaggio risulta il fatto che a ogni anticorpo primario \u201cnudo\u201d, legato all'antigene fissato, si leghino (alle porzioni costanti Fc dell'Ab I) pi\u00f9 anticorpi secondari marcati, risultando cos\u00ec in una amplificazione della luminosit\u00e0."}
{"id": "1598477", "revid": "773636", "url": "https://it.wikipedia.org/wiki?curid=1598477", "title": "Eremo di Malavalle", "text": "L'eremo di Malavalle era un complesso monastico fondato dai seguaci di San Guglielmo di Malavalle. \u00c8 situato nel comune di Castiglione della Pescaia, nei boschi a nord-ovest del capoluogo comunale nell'area compresa tra il centro di Castiglione della Pescaia e la frazione di Tirli, in provincia di Grosseto.\nStoria.\nUna piccola cappella fu costruita sopra la tomba di San Guglielmo di Malavalle ed intorno a questo luogo si riunirono i suoi seguaci. A seguito di molte testimonianze di miracoli operati per intercessione di Guglielmo, il papa Alessandro III concesse il culto del santo (1174) ed approv\u00f2 la regola dei Guglielmiti (1211). Nel corso del XIII secolo molti eremiti giunsero a Malavalle.\nIl monastero fu edificato tra il 1230 e il 1249 da Papa Gregorio IX e divenne uno dei principali centri spirituali della Maremma.\nNel XIII secolo, durante la guerra con Siena, l'eremo fu distrutto e le spoglie del santo furono sparse nei paesi vicini.\nNel 1564 fu dato in uso al conte Bartolomeo Concini.\nPadre Giovanni Nicolucci (Montecassiano, 1552 - Batignano, 1621), gi\u00e0 priore del monastero agostiniano di Montecassiano, si ritir\u00f2 in vita eremitica a Malavalle alla fine del Cinquecento e ne cur\u00f2 il restauro.\nNel 1604 il monastero pass\u00f2 agli agostiniani.\nI monaci hanno abitato il monastero fino alla seconda met\u00e0 del XVIII secolo.\nLa chiesa ed il monastero, divenuti propriet\u00e0 privata, sono stati lasciati andare in rovina.\nArchitettura.\nLa pianta dell'eremo ha le caratteristiche dei monasteri benedettini.\nLa chiesa, edificata in stile romanico, risale al XIII secolo.\nSulla facciata a capanna, sopra all'architrave della portone di ingresso, si trova un arco a tutto sesto. La chiesa, oggi completamente spoglia, ha un'unica navata e abside semicircolare. La volta a botte \u00e8 sorretta da due archi a sesto acuto. \nLe finestre laterali e l'altare risalgono probabilmente al restauro eseguito dagli agostiniani nel XVII secolo.\nSul fianco destro della chiesa era presente una torre campanaria, di cui oggi \u00e8 visibile il solo basamento."}
{"id": "1598480", "revid": "1649409", "url": "https://it.wikipedia.org/wiki?curid=1598480", "title": "Barbara Broccoli", "text": "\u00c8 la figlia di Albert Broccoli, storico produttore dei film di James Bond e fondatore della casa di produzione cinematografica EON Productions, morto nel 1996. Dopo la scomparsa del padre, Barbara ha preso il suo posto diventando insieme al fratellastro Michael G. Wilson produttrice dei film della serie. Aveva cominciato a lavorare sui set della serie James Bond a soli 22 anni come assistente alla regia per il 13\u00b0 Bond-movie della serie: \"Octopussy - Operazione piovra\"."}
{"id": "1598481", "revid": "1318658", "url": "https://it.wikipedia.org/wiki?curid=1598481", "title": "Ordine di San Guglielmo", "text": "L'Ordine degli eremiti di San Guglielmo, o guglielmiti, era un ordine di monaci diffuso per lo pi\u00f9 in Italia, Francia, Germania ed Austria.\nStoria.\nOrigini.\nL'ordine ha avuto origine dai seguaci dell'eremita Guglielmo di Malavalle (\u2020 1157). Sebbene Guglielmo non avesse durante la sua vita n\u00e9 fondato l'ordine n\u00e9 scritto la regola, un suo discepolo, Alberto, che con lui visse nel suo ultimo anno di vita, raccolse i suoi insegnamenti nel \"Consuetudines e Regula sancti Guillelmi\".\nIl primo monastero fu costruito in Malavalle, e raccolse i seguaci di Guglielmo che giungevano dalla Toscana, Lazio e dalle Marche.\nDissensi interni.\nSebbene il loro fondatore profess\u00f2 l'ideale eremitico secondo l'interpretazione patristica, gi\u00e0 verso il 1250 alcuni conventi se ne distaccarono.\nI conventi si distinguevano in conventi di vita apostolica e conventi di vita vera apostolica dove i primi si dedicavano anche alla cura delle anime e accettavano un'interpretazione pi\u00f9 mitigata della povert\u00e0, mentre i secondi erano per un'osservanza stretta della regola guglielmita.\nQueste due correnti all'interno dell'ordine portarono a conflitti irrisolvibili. Nel 1254 il priore generale dell'ordine abdic\u00f2 e si formarono due congregazioni, quella di Malavalle e quella di Montefavale (Pesaro).\nRiforma nella Tuscia.\nGi\u00e0 nel 1243 papa Innocenzo IV aveva promulgato la bolla \"Incumbit nobis\" con la quale invitava le comunit\u00e0 di eremiti della Tuscia a riunirsi per costituire un unico Ordine religioso secondo la regola di sant'Agostino, gli eremiti dell'Ordine di Sant'Agostino.\nI dissensi interni e la divisione dell'ordine guglielmita, spinse nel 1256 papa Alessandro IV a sollecitare l'unificazione di tutti gli ordini eremitici e la nascita di un unico ordine.\nAlcuni eremi guglielmiti, tra cui Ardenghesca, Selvamaggio, Murceto e forse anche Castiglione della Pescaia, accettarono la modifica della Regola, mentre altri quali l'eremo Torre di Palma nella Marca d'Ancona pass\u00f2 alla regola benedettina.\nDiffusione all'estero.\nI guglielmiti si diffusero anche fuori dall'Italia: prima del 1240 erano presenti in Francia, Belgio, Boemia, Ungheria, Germania ed Austria.\nScioglimento.\nL'Ordine dei guglielmiti esistette fino al XVIII secolo.\nAbito.\nLa veste caratteristica dell'ordine era molto simile al vestito eremitico e a quello dei brettinesi. Inizialmente grigia, fu sostituita nel 1256 da quella nera caratteristica dell'ordine degli eremitani agostiniani.\nPrincipali conventi, eremi e chiese.\nItalia.\nAlcuni dei conventi guglielmiti:\nFrancia.\nIn Francia i guglielmiti erano conosciuti come \"blancs-manteaux\" (mantelli bianchi) a ragione del loro abito.\nI conventi in territorio francese erano:\nGermania.\nIn Germania i conventi dei guglielmiti erano:"}
{"id": "1598486", "revid": "767487", "url": "https://it.wikipedia.org/wiki?curid=1598486", "title": "DreamBookLight IL1", "text": "DreamBookLight IL1 \u00e8 un subnotebook di Pioneer presentato nel febbraio del 2008 esclusivamente per il mercato australiano con sistema operativo Ubuntu preinstallato al prezzo 499 dollari australiani (299 \u20ac)."}
{"id": "1598488", "revid": "73843", "url": "https://it.wikipedia.org/wiki?curid=1598488", "title": "Fu Zhong Wen", "text": "Alla giovane et\u00e0 di 9 anni divenne discepolo di Yang Chengfu (nipote di Yang Luchan, fondatore del taijiquan stile Yang) e successivamente un membro della famiglia Yang, avendo sposato Zou Kuei Cheng, pronipote di Yang Chien Hou.\nAccompagn\u00f2 il maestro Yang nei suoi viaggi per la Cina, da Wuhan a Canton: il maestro Yang Chengfu insegnava il taijiquan, e Fu Zhongwen eseguiva le dimostrazioni e spesso accettava le sfide di altri maestri di arti marziali, . Alla morte del suo Maestro Yang Chengfu diviene la guida e il riferimento carismatico della Scuola Yang fino alla sua morte.\nNel 1944, Fu Zhongwen fond\u00f2 l'associazione Yongnian Taiji, con l'intento di continuare l'opera del suo maestro nell'insegnamento e nella diffusione del taijiquan. Il motto dell'associazione \u00e8: Qin, Chen, Li, Heng (diligenza, sincerit\u00e0, rispetto, perseveranza). L'associazione si \u00e8 in seguito diffusa anche in Europa con l'allieva di Fu Zhongwen, Li Rong Mei (Italia e Svizzera) e con Fu Sheng Yuan (Spagna)."}
{"id": "1598493", "revid": "1442080", "url": "https://it.wikipedia.org/wiki?curid=1598493", "title": "Prussian Blue", "text": "Le Prussian Blue ( - \"blu di Prussia\", in inglese) sono state un duo musicale statunitense, formato all'inizio del 2003 dalle sorelle gemelle Lynx Vaughan e Lamb Lennon Gaede. Il duo \u00e8 particolarmente noto per le controversie generate a causa dell'esplicito orientamento neonazista e nazionalista bianco. Il duo promuoveva infatti il negazionismo dell'Olocausto ed \u00e8 stato descritto come razzista e sostenitore della supremazia bianca.\nIl duo ha composto e cantato numerose canzoni sul nazionalismo bianco e su Hitler. Il loro nome allude al residuato dall'acido cianidrico (o acido prussico), sostanza alla base dello Zyklon B utilizzato per le esecuzioni di massa nei campi di sterminio della Germania nazista, del quale hanno affermato di dubitare l'utilizzo a fini sterminatori.\nStoria.\nNate il 30 giugno 1992, a Bakersfield, in California, Lynx e Lamb Gaede si esibiscono insieme per la prima volta nel 2001 al festival nazionalista bianco \"Eurofest\". Nel 2002 imparano a suonare degli strumenti musicali: Lynx il violino, Lamb la chitarra. Nello stesso anno compaiono nello speciale di VH1 \"Inside Hate Rock\".\nIl duo viene formato all'inizio del 2003 dalla madre delle due gemelle, April Gaede. Nel 2003, compaiono nel documentario della BBC diretto da Louis Theroux, \"Louis and the Nazis\", sulla diffusione delle ideologie legate al razzismo e al potere bianco all'interno degli Stati Uniti. Luois Theroux ha in seguito ricontattato le gemelle e la loro madre per raccogliere materiale per il suo libro pubblicato nel 2008 \"The Call of the Weird. An American Road Trip with Neo-Nazis, Porn Stars and One (Alleged) Space Alien\". Lamb, Lynx e la loro madre April Gaede, compaiono anche in un film horror di serie B, \"Dark Walker\".\nNel 2004 le gemelle incidono il loro album di debutto \"Fragment of the Future\", pubblicato dall'etichetta Resistance Records su CD, caratterizzato da sonorit\u00e0 folk rock e bubblegum pop. L'anno successivo registrano il loro secondo album \"The Path We Chose\", caratterizzato da sonorit\u00e0 pi\u00f9 tradizionalmente rock, sostenute da chitarre acustiche ed elettriche. Molti dei brani del secondo album abbandonano le tematiche razziste del primo disco, concentrandosi su temai pi\u00f9 \"mainstream\" e adolescenziali, come i ragazzi, l'innamoramento e gli appuntamenti romantici.\nIl 20 ottobre 2005 le Purssian Blue partecipano a un segmento critico nel programma della ABC \"Primetime\". Nello stesso anno il duo pubblica inoltre il DVD \"Blonde Hair Blue Eyes\", contenente video musicali e concerti dal vivo. Segue un tour negli Stati Uniti.\nNell'agosto del 2006 le Prussian Blue sono nuovemente ospiti di una puntata di \"Primetime\". Nello stesso anno le gemelle, assieme alla madre, al patrigno e alla pi\u00f9 giovane sorellastra Dresden, si trasferiscono da Bakersfield a Kalispell, nel Montana, perch\u00e9 secondo la madre Bakersfield non era \"abbastanza bianca\". Molti dei loro nuovi vicini non danno loro il benvenuto. Molti dei loro nuovi concittadini diffondono volantini per allertare dell'ideologia politica dei nuovi arrivati e la scritta \"No Hate Here\" (\"qui non odiamo\") viene esposta sulle finestre di alcune case della cittadina. Alcune delle persone impegnate in questa campagna di propaganda ricevono delle lettere di minaccia da parte di organizzazioni di potere bianco esterne allo stato. L'organizzazione per i diritti umani del Montana, The Montana Human Rights Network, organizza una manifestazione a Kalispell per protestare contro l'ideologia razzista della famiglia Gaede.\nLo stesso anno, all'et\u00e0 di circa quattordicianni, le gemelle Lynx e Lamb decidono di sospendere la propria attivit\u00e0 dal vivo. Tuttavia nell'estate del 2007 il duo partecipa a un tour europeo, prendendo parte a eventi per organizzazioni di potere bianco, dopo che, nel 2006, \u00e8 stata pubblicata in Germania una raccolta di loro canzoni intitolata \"For The Fatherland\", per opera della P\u00fchses Liste, etichetta di propriet\u00e0 di Jens P\u00fchse, membro del partito di estrema destra Partito Nazionaldemocratico di Germania (\"Nationaldemokratische Partei Deutschlands\" o NPD).\nIl duo appare inoltre come ospite a \"The Political Cesspool\" e nel documentario di James Quinn \"Nazi Pop Twins\", trasmesso per la prima volta sempre nel 2007. Il documentario sottolinea la tensione che intercorre tra le gemelle e la loro madre, April: Lynx e Lamb sconfessano le opinioni sulla razza della madre e affermano di voler cantare canzoni che non siano incentrate su questi temi. In questa occasione Lynx afferma che hanno indossato magliette con uno smile somigliante a Adolf Hitler pensando che fosse uno scherzo e che \"essere orgogliose di essere bianche\" non significa essere razziste. Nel 2009 il sito ufficiale del gruppo e la loro pagina su Myspace vengono chiusi.\nNell'estate 2011, in un'intervista a \"The Daily\", le ragazze hanno dichiarato di essersi allontanate dalle loro precedenti idee politiche, e che la loro vita \u00e8 stata cambiata dalla scoperta della cannabis. Hanno dichiarato di non ammirare pi\u00f9 Hitler, ma di disapprovare comunque la demonizzazione del Terzo Reich e della seconda guerra mondiale nella societ\u00e0 contemporanea.\nStile e influenze.\nUna buona met\u00e0 delle canzoni del primo album delle Prussian Blue, \"Fragment of the Future\", \u00e8 costituita da cover di canzoni di altre formazioni razziste e di estrema destra. Una di esse, \"Hate For Hate: Lamb Near The Lane\", \u00e8 stata scritta da David Lane (attivista politico per la supremazia bianca e terrorista statunitense) e altre da Ian Stuart Donaldson (musicista britannico, anch'egli di ideologia razzista e suprematista bianca) e Ken McLellan. Una delle loro canzoni pi\u00f9 famigerate, \"Victory Day\", \u00e8 stata reinterpretata dal gruppo razzista RaHoWa. Due canzoni contenute nel primo album sono dedicate a nazisti tedeschi e attivisti per la supremazia bianca, compresi Rudolf Hess e Robert Jay Mathews (terrorista neonazista statunitense). Una di queste canzoni, dedicata a Donaldson, Mathews, Hess e William L. Pierce (fondatore della National Alliance), scritta da Lamb Gaede, \u00e8 \"Sacrifice\". Un'altra canzone, \"Gone With the Breeze\", \u00e8 dedicata a Mathews.\nLe cover contenute nel loro album richiamano luoghi leggendari come il Valhalla e Vinland, tratti dalla mitologia e dalle saghe norrene. Molte canzoni, compresa \"Victory Day\", fanno riferimento a una guerra santa condotta sotto la bandiera della Creativity, movimento religioso di stampo panteista, separatista e suprematista bianco, antisemita e anticristiano, classificato come gruppo neonazista. Il testo della loro canzone \"The Strange\" \u00e8 tratto dall'omonima poesia di Rudyard Kipling. Le Prussian Blue hanno inoltre distribuito una cover della canzone \"Ocean of Warriors\" in formato mp3, brano dedicato ai partecipanti bianchi ai \"Cronulla riots\", scontri razziali avvenuti nel 2005 in Australia.\nIdeologia.\nIn un'intervista a \"Vice\" le gemelle Gaede hanno dichiarato: \u00abParte del nostro retaggio \u00e8 tedesco-americano. Inoltre i nostri occhi sono azzurri e il blu di Prussia \u00e8 semplicemente un bel colore.\u00bb Hanno inoltre osservato: \u00absi discute inoltre del blu di Prussia (residutato dello Zyklon B) nelle cos\u00ec chiamate camere a gas dei campi di concentramento. Noi pensiamo che la gente dovrebbe interrogarsi sull'inacuratezza del mito dell'Olocausto.\u00bb Ci\u00f2 fa riferimento alle affermazioni di molti negazionisti, secondo cui l'Olocausto non \u00e8 accaduto o ha avuto molte meno vittime di quanto generalmente affermato.\nIl gruppo ha forti legami con l'organizzazione National Vanguard, un gruppo di ideologia di stampo supremazia bianca formata da ex membri della National Alliance. La loro idiologia viene descritta come razzista da parte dei media. \"The Daily Telegraph\" riporta che sul palco le gemelle hanno fatto il saluto nazista.\nSecondo quanto riportato da ABC News, alle ragazze \u00e8 stata impartita l'istruzione domiciliare dalla loro stessa madre, April Gaede, un'attivista e autrice del movimento National Vanguard. Il nonno materno, che vive nella Squaw Valley a Fresno, in California, indossava una cintura con una svastica sulla fibbia. Esibiva inoltre una svastica sul proprio camion e aveva registrato un marchio per bestiame con il medesimo simbolo. Durante la loro intervista ad ABC, le gemelle hanno affermato di credere che Adolf Hitler fosse un grand'uomo con delle buone idee e hanno affermato che l'entit\u00e0 dell'Olocausto \u00e8 stata esagerata. Sono state inoltre criticate per il fatto che le loro donazioni per le vittime dell'uragano Katrina, siano state destinate solo a persone bianche: \u00abDopo un giorno di tentativi, le forniture sono finite con pochi acquirenti, scaricate in un negozio che vende memorabilia della Confederazione.\u00bb\nUn profilo del 2011 del quotidiano online \"The Daily\" dichiara che le gemelle Gaede avrebbero rinnegato le loro precedenti idee politiche:\nCiononostante le gemelle hanno continuato a professarsi scettiche nei confronti di molti elementi dell'Olocausto.\nNel 2012 un articolo del britannico \"Daily Mirror\" riporta che le ragazze hanno abbracciato ideali maggiormente liberali, rispetto a quanto promosso attraverso la loro musica nei primi anni della loro adolescenza, e che le gemelle supportano ora la legalizzazione della marijuana, descrivendole come \"liberali rilassate che celebrano la felicit\u00e0 della diversit\u00e0 etnica\". L'articolo si interroga sul ruolo avuto dalla marijuana (utilizzata da Lynx per alleviare i sintomi del cancro) nel modificare il loro punto di vista politico, mentre il blog di Lamb fa notare che il cambio di orientamento, dal nazionalismo bianco all'apolitico, di una delle due gemelle non \u00e8 imputabile alla cannabis Lamb, che ora utilizza il nome Lamb Lingelser, ha annunciato di aver avuto una bambina con il proprio ragazzo Ryan Smart. La figlia, Oslo Iverson Smart, \u00e8 nata il 12 dicembre 2015."}
{"id": "1598494", "revid": "729019", "url": "https://it.wikipedia.org/wiki?curid=1598494", "title": "Aeroporto di Torino-Mirafiori", "text": "L'Aeroporto di Torino-Mirafiori fu un aeroporto torinese in servizio dal 1910 al secondo dopoguerra. Sorgeva su parte dei terreni oggi occupati dal Parco Colonnetti, nel quartiere di Mirafiori Sud.\nLe origini.\nNell'inverno tra il 1910 ed il 1911 sorse a Torino il primo aeroporto cittadino, nella zona sud denominata Mirafiori. Il merito dell'ideazione e della costruzione fu della \"Societ\u00e0 Aviazione Torino\", uno dei primi Aeroclub italiani, costituita nel 1908. L'inaugurazione ufficiale dell'aeroporto avvenne nella primavera del 1911, in occasione della \"Esposizione Internazionale di Torino\", organizzata per festeggiare il cinquantenario dell'Unit\u00e0 d'Italia.\nI primi hangar che si insediarono nel neocostituito aeroporto furono quelli del celebre ingegnere Aristide Faccioli, pioniere del volo e dell'automobile, assieme a quelli dell'azienda Asteria, di propriet\u00e0 dell'ingegnere Francesco Darbesio. Quest'ultimo qui progett\u00f2 e collaud\u00f2 il primo aereo di costruzione interamente italiana, acquistato dal Regio Esercito, e utilizzato in Libia nel corso della guerra italo-turca.\nGi\u00e0 nell'autunno del 1911 i primi piloti presero il brevetto di volo nell'aeroporto torinese; tra tutti il primo fu Maurizio Ramassotto, pilota-collaudatore della Fabbrica Torinese Velivoli Chiribiri. Per anni sar\u00e0 anche il direttore della scuola di volo.\nCon la legge 27 giugno 1912 n. 698 venne costituito a Torino il primo \"Battaglione Aviatori\", il cui comandante fu il tenente colonnello Vittorio Cordero di Montezemolo dislocato con il Comando nella Caserma La Marmora e l'aeroporto di Mirafiori come base operativa per gli apparecchi.\nNell'anno 1913, quando il comandante era il Maggiore Giulio Douhet, presero il brevetto militare in questo aeroporto tre giovani piloti che in seguito avrebbero profondamente segnato la storia dell'aviazione italiana: Francesco Brach Papa, Francesco Baracca, asso dell'aviazione italiana durante la Grande Guerra e Prospero Freri.\nIl fisico Guglielmo Marconi, tra settembre e dicembre 1915, effettu\u00f2 a Mirafiori i primi tentativi di comunicazione via radio tra l'aeroporto ed un apparecchio in volo. Per queste prove venne utilizzato un Caudron G.3 costruito su licenza della AER di Orbassano, in provincia di Torino.\nFrancesco Brach Papa diverr\u00e0 un importante pilota collaudatore della Societ\u00e0 Italiana Aviazione (SIA), branca della FIAT dedicata alla progettazione e produzione di aeroplani. Il pilota port\u00f2 all'Italia 14 record aeronautici, 9 dei quali mondiali, e si distinse in campo internazionale per numerose partecipazioni ad importanti competizioni aeree sportive.\nIl primo dei suoi record risale al 7 luglio 1913 quando, sul campo di Mirafiori, stabil\u00ec il record italiano di altezza salendo a 3.050 metri a bordo di un biplano Farman da 80 HP. Record poi pi\u00f9 volte migliorato sempre da lui stesso.\nIl 26 luglio 1916 su un Savoia-Pomilio SP.2 stabilir\u00e0 il nuovo record mondiale di altezza raggiungendo i 6\u00a0000 metri. In seguito riusc\u00ec a superare il suo stesso record, il 14 dicembre 1917, raggiungendo la quota di 7\u00a0000 metri.\nIl 24 settembre 1917 da questo campo volo decoll\u00f2 il SIA 7B del celebre capitano Giulio Laureati, con a bordo il meccanico Caporale Michelangelo Tonso, alla volta di Londra. Il viaggio dur\u00f2 7 ore e 22 minuti, senza scalo, un vero record per l'epoca.\nTra le due guerre.\nDurante gli anni venti e trenta l'aeroporto di Mirafiori divenne parte dell'Aeroclub Torino per quanto riguarda il volo civile, e scuola di volo dei piloti della aviazione militare dalla sua istituzione. \nNel luglio del 1921 la sezione civile del campo volo venne intitolata al sottotenente Gino Lisa, pilota torinese medaglia d'oro della prima guerra mondiale, mentre il 28 marzo 1923 in occasione della costituzione dell'Regia Aeronautica come forza armata autonoma, la sezione militare dell'aeroporto venne intitolata al colonnello Carlo Maria Piazza, valoroso pilota militare durante la Grande Guerra e pioniere dell'aviazione militare.\nNel 1926 La FIAT costitu\u00ec la Compagnia A.L.I. (Avio Linee Italiane poi diventata \u201cAli Littoria\u201d) che, inizialmente dotata di Fokker-FVII, nel 1929 effettu\u00f2 il primo collegamento aereo di linea Torino-Roma partendo dall'aeroporto di Mirafiori.\nLa fine della guerra e lo smantellamento.\nIl 13 luglio 1943 l'aeroporto fu oggetto di un pesantissimo bombardamento della RAF, che lo distrusse parzialmente. Per questo motivo, lo scalo di Torino-Aeritalia, che gi\u00e0 aveva operato in parallelo sin dalla fine degli anni dieci, divenne per il decennio successivo il principale aeroporto di Torino.\nAlla fine della seconda guerra mondiale, le strutture dell'aeroporto si trovarono in condizioni disastrose. I ripetuti bombardamenti avevano distrutto gran parte degli hangar e delle infrastrutture, come la torre di controllo di cui oggi si conservano ancora i ruderi. L'esigenza era di avere un aeroporto pi\u00f9 grande e moderno, in uno spazio pi\u00f9 grande che l'urbanizzazione di Torino non poteva pi\u00f9 offrire nel quartiere di Mirafiori Sud, ma che si pot\u00e9 trovare nella campagna in prossimit\u00e0 di Caselle.\nNel 1947 la zona che ospitava l'aeroporto venne ceduta al Comune di Torino, che a sua volta cedette in gestione l'area al Consiglio Nazionale delle Ricerche (CNR) per ospitare il Centro di Meccanizzazione Agricola ed il Campo sperimentale della Facolt\u00e0 di Agraria.\nNel 1976, al termine della convenzione, l'area viene riconsegnata all'amministrazione comunale, che decise di destinarla alla realizzazione dell'attuale Parco Colonnetti.\nNella zona che un tempo ospit\u00f2 gli hangar e le officine, venne costruita l'area ricerca del CNR, in cui trovano attualmente sede quattro Istituti del CNR, parte dell'Istituto nazionale di ricerca metrologica e una stazione del Laboratorio di Fisica dell'Ambiente Urbano del Dipartimento di Fisica dell'Universit\u00e0 di Torino.\nMostre ed eventi.\nTra il 28 ottobre 2007 ed il 20 aprile 2008, l'amministrazione del quartiere Mirafiori Sud ha voluto dedicare una mostra al campo volo torinese: \"Mirafiori in volo, c'era una volta un aeroporto\"."}
{"id": "1598495", "revid": "115233", "url": "https://it.wikipedia.org/wiki?curid=1598495", "title": "Isaac Luria", "text": ""}
{"id": "1598499", "revid": "767487", "url": "https://it.wikipedia.org/wiki?curid=1598499", "title": "Impresario teatrale", "text": "Un impresario teatrale \u00e8 una persona fisica o giuridica che organizza e finanzia intrattenimenti dal vivo quali per esempio concerti musicali di qualsiasi genere, rappresentazioni teatrali, opere liriche, balletti, etc.\nStoria.\nLa figura dell'impresario teatrale pu\u00f2 farsi risalire al teatro viaggiante del carro di Tespi (VI secolo a.C.) che portava i propri spettacoli in giro per le piazze greche.\nDa allora lo spettacolo e l'intrattenimento hanno assunto un'importanza sempre maggiore e quindi si \u00e8 andata affermando, sempre di pi\u00f9, la figura dell'organizzatore di manifestazioni per assistere alle quali era richiesto il pagamento di un biglietto.\nSuccessivamente l'impresario si \u00e8 occupato di organizzare anche manifestazioni di altro genere come gare sportive, spettacoli circensi ed ogni altra forma di manifestazione rivolta allo svago e all'intrattenimento.\nVenendo ai nostri giorni, Jacques-Yves Cousteau diceva di se stesso di essere un impresario della scienza in qualit\u00e0 di esploratore e documentarista che operava per acquisire informazioni scientifiche sulla vita sotto i mari."}
{"id": "1598502", "revid": "1873140", "url": "https://it.wikipedia.org/wiki?curid=1598502", "title": "Piazza Palazzo di Citt\u00e0", "text": "Piazza Palazzo di Citt\u00e0 \u00e8 una piccola piazza di Torino, sita nel cuore del capoluogo piemontese, in corrispondenza della parte centrale dell'antica citt\u00e0 romana, e ospita il Palazzo Civico, sede dell'amministrazione locale.\nNota anche come l'antica \"Piazza delle Erbe\", \u00e8 collegata alla vicina Piazza Corpus Domini ed \u00e8 attraversata da Via Milano, che ha inizio dalla vicina Via Garibaldi, proseguendo in asse la Via San Francesco d'Assisi. Oggi ospita periodicamente alcune bancarelle di prodotti agroalimentari.\nStoria.\nL'area urbana su cui sorge l'attuale piazza aveva una certa importanza gi\u00e0 in epoca romana, in quanto si ritiene che la sua pianta rettangolare coincida con le dimensioni del \"forum\" dell'antica \"Julia Augusta Taurinorum\", comprendendo anche la vicina piazzetta del Corpus Domini. Esso sorgeva, come consuetudine, in corrispondenza dell'incrocio del \"decumanus maximus\" (ovvero l'attuale via Garibaldi) e del \"cardo maximus\" (l'attuale via Porta Palatina).\nAd ulteriore conferma fu la permanente vocazione commerciale della piazza nel corso dei secoli e, durante il periodo medievale, fu suddivisa in due spazi, ancora oggi riconoscibili: Piazza delle Erbe, appunto, e la vicina Piazza del Grano (l'attuale piazza Corpus Domini).\nNel corso del XVII secolo, la piazza fu interessata dal piano di trasformazione della citt\u00e0, vedendo la realizzazione del Palazzo Civico ad opera dell'architetto ducale Francesco Lanfranchi, il cui ingresso \u00e8 presidiato ai lati dalle due imponenti statue di Eugenio di Savoia e di Ferdinando di Savoia, duca di Genova.\nAltre piccole piazze satelliti, destinate ad altri generi alimentari, furono cancellate dall'espansione barocca, tuttavia, una di queste, la piazza del Burro, fu inglobata nel Settecento dallo stesso Palazzo Civico, dando il nome ad uno dei cortili d'onore dell'edificio, ovvero la Corte del Burro.\nNel 1756, fu realizzato l'elegante porticato che costeggia la piazza, su progetto di Benedetto Alfieri che scherm\u00f2 lo sfociare di quel dedalo di viottoli medievali creato dalle abitazioni circostanti e mantenendo, di fatto le piccole due aperture pedonali sulla retrostante via Conte Verde.\nNel 1853, fu collocato l'imponente monumento dedicato al Conte Verde, opera dell'architetto Pelagio Palagi e dono di Carlo Alberto di Savoia al Comune dopo matrimonio del figlio con la Principessa di Lorena. Il bronzeo monumento ritrae Amedeo VI di Savoia, detto il Conte Verde (per il colore delle sue armi e del suo abbigliamento durante le esercitazioni) che sottomette un soldato Moro, in ricordo delle guerre d'Oriente (1358-1372 circa) contro Bulgari e Turchi, e rivendicando cos\u00ec il trono dell'impero bizantino.\nNel 1995, i lavori di restauro della piazza interessarono il monumento e confermarono la presenza sottostante di una lastricatura di epoca romana.\nDescrizione.\nA pianta rettangolare, la piazza \u00e8 caratterizzata dalla sua simmetria e sobriet\u00e0. L'elegante sistema di portici di Benedetto Alfieri, che ben si raccorda con il prospetto del Palazzo Civico, \u00e8 scandito da archi a tutto sesto sorretti da pilastri binati."}
{"id": "1598509", "revid": "3732", "url": "https://it.wikipedia.org/wiki?curid=1598509", "title": "Glauco Servadei", "text": "Carriera.\nDa dilettante vinse il Giro dell'Emilia 1931, due tappe al Giro dell'Ungheria nel 1933, la Coppa Caivano nel 1934 e la Coppa Italia nel 1935 con l'AS Roma; fu sesto al Campionato mondiale del 1936 e partecip\u00f2 ai Giochi olimpici di Berlino.\nProfessionista tra il 1936 ed il 1950, corse per la Ganna, la Gloria, la Bianchi e la Viscontea, distinguendosi come passista e velocista. Al Giro d'Italia vinse sei tappe su sei partecipazioni, a Vittorio Veneto ed a San Pellegrino nel 1937, a Forl\u00ec nel 1939, a Napoli, ad Abbazia e a Trento nel 1940; al Tour de France partecip\u00f2 due volte vincendo le tappe di Bayonne e di Laon nel 1938. Vinse anche la Coppa Bernocchi 1942 e il Giro della Provincia di Milano nel 1943, in coppia con Fiorenzo Magni. Nello stesso 1943 partecip\u00f2 al Giro d'Italia di guerra, disputato quell'anno (come l'anno precedente) come corsa ai punti (valevano i piazzamenti invece dei tempi). Vinse la competizione. Nel dopoguerra si decise di non far rientrare i Giri di guerra nel computo delle edizioni del Giro d'Italia."}
{"id": "1598510", "revid": "767487", "url": "https://it.wikipedia.org/wiki?curid=1598510", "title": "Bruce Lee - La leggenda", "text": "Bruce Lee - La leggenda (\"Bruce Lee: A Warrior's Journey\") \u00e8 un film-documentario del 2000 diretto da John Little sulla vita di Bruce Lee che contiene 36 minuti e 40 secondi di materiale inedito del 1972 tratto dal film \"The Game of Death\" a suo tempo diretto, prodotto e interpretato, quindi lasciato incompiuto da Bruce Lee a causa della sua morte improvvisa. Diversamente dal film ripreso da Robert Clouse che, avvalendosi anche di sosia, lo port\u00f2 a termine nel 1978 con il nome di \"Game of Death\" (in Italia ha per\u00f2 il titolo \"L'ultimo combattimento di Chen\").\nTrama.\nIl documentario ripercorre, attraverso filmati e interviste rare alle persone che sono state vicine a Bruce Lee, come la moglie Linda Emery, il suo allievo pi\u00f9 anziano Taki Kimura, il gran maestro dell'arte marziale Hapkido Ji Han Jae e il campione di pallacanestro nonch\u00e9 amico Kareem Abdul-Jabbar, la vita del noto attore statunitense di origini cinesi.\nSolo dopo il ritrovamento nel 1999 da parte di Bey Logan della scaletta originale elaborata da Lee (non fece in tempo a scrivere la sceneggiatura vera e propria) che era anche il coproduttore attraverso la Concord Production Inc., \u00e8 mostrata nel finale la sequenza inedita ambientata sugli ultimi tre dei cinque piani della pagoda.\nProduzione.\nIn fase di montaggio circa due minuti che introducevano il materiale inedito \u00e8 andato perduto e non ancora ritrovato.\nDistribuzione.\nIl documentario usc\u00ec in anteprima negli Stati Uniti, a San Francisco (California), il 22 ottobre 2000.\nEdizioni italiane.\nEsistono almeno due doppiaggi differenti per l'edizione italiana di \"Bruce Lee: A Warrior's Journey\".\nLa prima versione \u00e8 quella pubblicata nel 2002 con il titolo \"Bruce Lee - La leggenda\", la quale \u00e8 stata anche trasmessa in televisione da Discovery Channel con il titolo \"Bruce Lee - Una vita da guerriero\". La voce narrante \u00e8 di Marco Balzarotti.\nLa seconda versione, con nuovo doppiaggio e voce narrante di Massimo Lodolo, \u00e8 stata per la prima volta trasmessa da Rai4 nel luglio del 2013 con il titolo \"Bruce Lee - Il viaggio di un guerriero\".\nEdizioni home video.\nIl documentario venne messo in commercio sia in VHS sia in DVD in Italia, il 15 gennaio 2002. Nel Regno Unito, l'8 ottobre 2001. Negli Stati Uniti, il 5 marzo 2002. Nei contenuti speciali del DVD del documentario \u00e8 inserito il cortometraggio \"La storia\" girato da John Little in Corea del Sud dove vengono prodotte le parti non girate del film originale secondo le indicazioni di Lee. Inoltre \u00e8 possibile reperirlo nella versione originale di lingua inglese come bonus alle edizioni statunitensi del DVD e del Blu-ray di Enter the Dragon pubblicate in occasione del 30\u00ba anniversario dell'uscita del film."}
{"id": "1598514", "revid": "767487", "url": "https://it.wikipedia.org/wiki?curid=1598514", "title": "Ho sposato una strega", "text": "Ho sposato una strega (\"I Married a Witch\") \u00e8 un film del 1942 diretto da Ren\u00e9 Clair.\nTrama.\nNel 1672 a Salem, Irene e Daniele (una strega e suo padre stregone) stanno per essere bruciati vivi: prima di essere arsi, i due scagliano una maledizione sulla famiglia del giudice Wolley, che li ha condannati al rogo. Ma sopra le loro ceneri viene piantata una quercia, in modo che i loro spiriti rimangano intrappolati per sempre.\nDopo 270 anni, nel 1942, un fulmine colpisce l'enorme albero, spezzando un ramo e lasciando dunque liberi i due fantasmi, che decidono di vendicarsi del giudice Wolley puntando su un suo discendente, Wallace Wolley, candidato alla carica di governatore e in procinto di sposarsi con un'odiosa ragazza di nome Stella.\nIrene e il padre attuano un piano: si avvicinano all'insegna illuminata di un albergo, facendole prendere fuoco; Il tetto comincia a bruciare e le fiamme presto si espandono: Wallace Wolley, che si trova l\u00ec, sente una voce di donna proveniente dall'albergo pervaso dal fumo e corre a salvarla; la donna \u00e8 la rincarnazione di Irene.\nWallace porta Irene alla propria casa, ma presto si pente di averlo fatto, perch\u00e9 la donna si rivela essere un vero tormento; Wallace cercher\u00e0 in ogni modo di allontanarla, ma non vi riesce, essendo lei un fantasma. Irene, in combutta col padre, manda persino a monte il matrimonio di Wallace. Eppure, nonostante tutto, Wallace e Irene s'innamoreranno, si sposeranno e in seguito avranno figli.\nIl fantasma di Daniele, data la sua invadenza che rischia di incrinare il rapporto fra Irene e Wolley, viene rinchiuso dalla figlia in una bottiglia, che viene collocata in una vetrinetta sulla mensola del camino del salone della loro dimora.\nProduzione.\nInizialmente indicato come produttore del film, Preston Sturges ne abbandon\u00f2 la lavorazione per divergenze artistiche con il regista Ren\u00e9 Clair che si occup\u00f2 personalmente della produzione. Chiamato a interpretare il principale ruolo maschile, Joel McCrea rifiut\u00f2 perch\u00e9 non voleva tornare a lavorare con Veronica Lake che lo aveva affiancato l'anno precedente nel film \"I dimenticati\", diretto appunto da Preston Sturges. La parte and\u00f2 cos\u00ec a Fredric March. Per il ruolo della dispettosa Estelle era stata interpellata Patricia Morison, ma la scelta definitiva cadde poi su Susan Hayward, e per il ruolo di Dudley, infine ricoperto da Robert Benchley, era stato preso in considerazione Walter Abel."}
{"id": "1598516", "revid": "34222", "url": "https://it.wikipedia.org/wiki?curid=1598516", "title": "Gruppi di azione patriottica", "text": ""}
{"id": "1598518", "revid": "223378", "url": "https://it.wikipedia.org/wiki?curid=1598518", "title": "Accademia Albertina", "text": "L'Accademia Albertina \u00e8 una istituzione universitaria per lo studio delle belle arti, con sede a Torino.\nStoria.\nNella prima met\u00e0 del Seicento esisteva a Torino una \"Universit\u00e0 dei Pittori, Scultori e Architetti\" che nel 1652 diventer\u00e0 la Compagnia di San Luca. \u00c8 nel 1678 che la \"Compagnia\" prende l'appellativo di Accademia grazie a Maria Giovanna Battista di Savoia-Nemours, vedova di Carlo Emanuele II, la quale ispirandosi alla Acad\u00e9mie Royale de Paris la trasforma nella \"Accademia dei pittori, Scultori e Architetti\" di Torino.\nLa costituzione della \"Reale Accademia di pittura e scultura\" nel 1778, a un secolo di distanza dalla prima fondazione, fu tra i primi avvenimenti che inaugurarono il periodo delle riforme del regno di Vittorio Amedeo III sotto la spinta di una politica di promozione e di aggiornamento culturale.\nNel 1833 Carlo Alberto, particolarmente sensibile all'arte, rifonda la vecchia accademia dandole il nuovo nome di \"Regia Accademia Albertina\". L'Accademia si trasferisce nel nuovo palazzo donato da Carlo Alberto, e si crea una pinacoteca con scopi principalmente didattici. Molti dipinti furono donati dal marchese Monsignor Mossi di Morano, tra cui una preziosa pala d'altare di Filippo Lippi. Molto rapidamente la pinacoteca si arricchisce fino a diventare un rilevante patrimonio museale, un'importante gipsoteca e una vasta biblioteca, che raccoglie accanto a volumi preziosi, stampe, disegni e fotografie di valore inestimabile.\nTra la fine dell'Ottocento e l'inizio del Novecento l'Accademia \u00e8 all'avanguardia nella transizione fra il realismo e le nuove correnti artistiche. Fra gli artisti di maggior prestigio i pittori Pier Celestino Gilardi, Andrea Gastaldi, Antonio Fontanesi, Giacomo Grosso e gli scultori Vincenzo Vela, Odoardo Tabacchi ed Edoardo Rubino.\nUna nuova svolta artistica, con artisti di grande reputazione, si produce negli anni Quaranta, grazie al lavoro di pittori come Felice Casorati, Enrico Paulucci, Francesco Menzio e scultori come Sandro Cherchi, incisori come Mario Calandri.\nIn questi ultimi anni l'Accademia ha riorganizzato e riaperto al pubblico la preziosa Pinacoteca, intensificato l'attivit\u00e0 espositiva con un accento particolare sulle conferenze e seminari, e una ristrutturazione delle iniziative didattiche con l'introduzione di un corso di \"Conservazione e restauro\". Tra i suoi professori: gli artisti Marco Cingolani, Franco Fanelli, Stefano W. Pasquini, Claudio Pieroni e gli storici dell'arte contemporanea Luca Beatrice, Martina Corgnati, Guido Curto, Maria Teresa Roberto.\nPartenariati.\nOltre all'offerta formativa tradizionale, l'Accademia Albertina delle Belle Arti, collabora con altri enti favorendo la circolazione dei propri allievi all'interno del sistema dell'arte. L'Accademia Albertina in partenariato con enti privati e enti regionali o comunali come la Dena Foundation for Contemporary Art, Accademia di Belle Arti di Brera, Settore Giovani del Comune di Milano e il Centre Culturel Francais di Milano (collaborazione attiva dal 2003 ad oggi), Dipartimento della Giovent\u00f9, Ministero per i Beni e le Attivit\u00e0 Culturali, PARC \u2013 Direzione generale per la qualit\u00e0 e la tutela del paesaggio l'architettura e l'arte contemporanea, GAi, Accademia Albertina, Fondazione Museion, Comune di Torino con Fondazione Spinola Banna per l'Arte e Unicredit Private Banking (collaborazione attiva nel 2007-2008), Fondazione Sparkasse, Fondazione Cariplo, Free Undo consegna borse di studio a artisti e curatori diplomati presso l'accademia, offrendo la possibilit\u00e0 di svolgere un periodo di residenza presso il Centre International d'Accueil et d'Echanges des Recollets a Parigi, nell'ambito dei premi \"Artists and curators-in-Residence Program\" e \"Upload an Artist\"."}
{"id": "1598524", "revid": "1442080", "url": "https://it.wikipedia.org/wiki?curid=1598524", "title": "Melanochromis auratus", "text": "Melanochromis auratus \u00e8 un pesce d'acqua dolce appartenente alla famiglia Cichlidae, nonch\u00e9 una delle numerose specie di Mbuna.\nDistribuzione e habitat.\nQuesta specie \u00e8 endemica del lago Malawi (Africa): abita le coste e i fondali rocciosi della costa occidentale, comprese le acque intorno alle isole.\nDescrizione.\nIl corpo \u00e8 allungato, compresso ai fianchi, con grande bocca carnosa. La pinna dorsale \u00e8 molto lunga, parte dalla fronte e termina al peduncolo caudale.\nIl dimorfismo sessuale \u00e8 molto accentuato dalla colorazione: la livrea maschile presenta fronte verde-azzurra, con dorso azzurro. Dall'occhio partono due linee orizzontali, quella superiore blu-nera, quella inferiore azzurro metallizzato. Il resto dei fianchie il ventre sono blu-neri. La pinna dorsale \u00e8 verde-azzurra, orlata di giallo, mentre le pettorali sono nere. Le pinne ventrale e l'anale sono azzurre e nere: la parte terminale dell'anale presenta caratteristiche macchioline tondeggianti giallo vivo.\nLa livrea femminile invece presenta fronte nera con dorso grigio e nero, al di sotto del quale si allunga una linea orizzontale gialla orlata di bianco-argenteo, sottostata da una linea nera e, subito sotto da una bianca. Il ventre \u00e8 giallo vivo. La pinna dorsale \u00e8 nera orlata di giallo-arancio, mentre la coda \u00e8 bianca marezzata di nero nella parte superiore e gialla nella parte inferiore. Le pinne pettorali e l'anale sono giallo vivo, le ventrali gialle e nere.\nLe dimensioni si attestano sui 9\u00a0cm.\nComportamento.\n\"M. auratus\" \u00e8 una specie aggressiva ed intollerante con qualsiasi forma di vita attraversi il suo territorio, specialmente se sono conspecifici.\nRiproduzione.\nDurante il periodo riproduttivo ogni maschio cerca di formare un proprio harem di femmine. Dopo l'accoppiamento, ogni femmina pratica l'incubazione orale delle proprie uova (circa una quarantina) fino alla loro schiusa...\nAlimentazione.\nSi nutre di piante e di fitoplancton.\nAcquariofilia.\n\u00c8 una specie molto diffusa tra gli acquariofili esperti e gli allevatori di mbuna o comunque di ciclidi."}
{"id": "1598533", "revid": "675761", "url": "https://it.wikipedia.org/wiki?curid=1598533", "title": "Villa Scirca", "text": "Villa Scirca \u00e8 una frazione del comune di Sigillo (PG).\nSecondo i dati del censimento Istat 2001, gli abitanti sono 102\nIl paese \u00e8 lungo la via Flaminia, a circa tre km dal centro di Sigillo e ad un'altezza di 505 ; sorge ai piedi dell'imponente monte Cucco.\nStoria.\nLa zona \u00e8 abitata sin dall'epoca romana, come testimoniato da numerosi reperti storici reperiti in loco .\nLe prime notizie risalgono al 1330: nello Statuto di Sigillo si legge di una festa in onore della Madonna Assunta che si teneva alla Scirca (\"Sirca\"), con un'offerta votiva costituita da una \"torcia di libbre due\".\nVi era infatti una chiesa, utilizzata dai monaci dell'Abbazia di Santa Maria di Sitria, dedicata a Maria Assunta, sin dal XIII secolo.\nUna visita apostolica del vescovo di Ascoli Piceno, nel 1573, annota che il popolo considera la chiesa loro parrocchia.\nDurante il periodo napoleonico la chiesa fu affidata al monastero di Fonte Avellana, da parte di Gregorio XVI. Nel 1860 venne acquisita dal nascente stato italiano: nel 1862 il perugino Mariano Guardabassi annota le propriet\u00e0 della chiesa, descrivendo all'interno la presenza di una pala in stile apparentemente bizantino, di cui ora rimane solamente la fotografia a colori.\nNel 1927 si cominci\u00f2 a progettare l'acquedotto che da Villa Scirca porta l'acqua potabile sino all'acropoli di Perugia, che in quei tempi soccombeva all'emergenza idrica. Dato il dislivello (500 m a Villa Scirca, 490 m a Porta Sole, il punto pi\u00f9 elevato di Perugia) favorevole, l'intero tragitto pot\u00e9 essere portato a termine senza l'utilizzo di pompe ma usando esclusivamente la gravit\u00e0. L'opera fu completata nel 1932, attraversando nel suo tragitto le frazioni di Cavallara, Serra Brunamonti, Biscina e Piccione.\nAttualmente, la chiesa ricade sotto la giurisdizione della parrocchia di Sant'Andrea Apostolo di Sigillo."}
{"id": "1598537", "revid": "122130384", "url": "https://it.wikipedia.org/wiki?curid=1598537", "title": "Alhena", "text": "Alhena (\u03b3 Gem / \u03b3 Geminorum / Gamma Geminorum), chiamata anche Almeisan, \u00e8 la terza stella pi\u00f9 luminosa della costellazione dei Gemelli, dopo Polluce e Castore. Essa brilla alla magnitudine +1,9, il che ne fa la quarantunesima stella pi\u00f9 luminosa dell'intera volta celeste. Il nome Alhena deriva dall'Arabo \u0627\u0644\u0647\u0646\u0639\u0647 \"Al Han'ah\", che significa \"marchio a fuoco\" (sul collo del cammello), mentre il nome alternativo Almeisan deriva dall'arabo \u0627\u0644\u0645\u06cc\u0633\u0627\u0646 \"Al Maisan\", che significa \"la splendente\". Distante dalla Terra 105 anni luce, si tratta di una stella 160 volte pi\u00f9 luminosa del Sole.\nOsservazione.\nAlhena \u00e8 posta nella parte sud-ovest dei Gemelli, in corrispondenza dei piedi di Polluce. Essa inoltre si trova a nord di uno dei pi\u00f9 conosciuti asterismi, quello del Triangolo invernale. Avendo declinazione +16\u00b0, cio\u00e8 essendo collocata abbastanza vicino all'equatore celeste, bench\u00e9 si tratti di una stella dell'emisfero boreale \u00e8 visibile anche in tutte le regioni abitate dell'emisfero australe. Diviene circumpolare solo nelle estreme regioni settentrionali dell'emisfero boreale, oltre il 74\u00ba parallelo, ossia nelle parti pi\u00f9 settentrionali della Russia, del Canada e della Groenlandia.\nCaratteristiche fisiche.\nAlhena \u00e8 una stella subgigante di classe spettrale A0. La sua temperatura superficiale di 9.260 \u00b1 310 K le conferisce un colore bianco. Dalla distanza e dalla magnitudine apparente si pu\u00f2 calcolare la luminosit\u00e0 intrinseca di questa stella, che risulta essere 160 volte quella del Sole, decisamente pi\u00f9 alta di quella delle stelle di classe spettrale A0 appartenenti alla sequenza principale. In effetti Alhena ha da poco esaurito l'idrogeno presente nel suo nucleo e possiede attualmente un nucleo inerte di elio che si sta lentamente contraendo. Essa \u00e8 quindi recentemente uscita dalla sequenza principale e ha intrapreso il cammino che la porter\u00e0 a diventare una gigante rossa. La contrazione del nucleo ne sta facendo aumentare la temperatura: questa sta producendo un innalzamento della luminosit\u00e0 della stella e l'espansione e il raffreddamento dei suoi strati superficiali.\nL'abbondanza di metalli di Alhena risulta essere comparabile a quella solare, mentre la sua velocit\u00e0 di rotazione \u00e8 32\u00a0km/s, il che le permette di compiere una rotazione su se stessa in circa 80 giorni. L'espansione a cui la stella sta andando incontro sta lentamente rallentando la sua velocit\u00e0 di rotazione a causa della legge di conservazione del momento angolare.\nSistema.\nAlhena \u00e8 in realt\u00e0 una stella doppia, avendo la principale una compagna. Ci\u00f2 fu scoperto nel 1905. Non \u00e8 possibile risolvere le due componenti mediante un telescopio vista la distanza del sistema, quella fra le due componenti e la loro grande differenza di luminosit\u00e0. Si \u00e8 quindi ricorsi a metodi spettroscopici, misurando le differenze di velocit\u00e0 radiale della principale. Tuttavia il 13 gennaio 1991, l'asteroide 381 Myrrha ha occultato Alhena ed \u00e8 stato possibile osservare direttamente la secondaria per il breve lasso di tempo in cui la principale era ancora eclissata dall'asteroide, mentre la secondaria non lo era gi\u00e0 pi\u00f9.\nIl sistema di Alhena \u00e8 stato fatto oggetto di numerose indagini e c'\u00e8 una discreta conoscenza delle sue caratteristiche. Le difficolt\u00e0 dello studio del sistema sono determinate dalla combinazione di un periodo orbitale abbastanza lungo con una eccentricit\u00e0 molto elevata. La secondaria orbita intorno alla principale con un periodo di 4614.51 giorni (poco pi\u00f9 di 12 anni e mezzo) e l'eccentricit\u00e0 dell'orbita \u00e8 0,8933. La distanza media fra le due componenti \u00e8 di 8,5 unit\u00e0 astronomiche, ma l'alta eccentricit\u00e0 dell'orbita le porta ad avvicinarsi fino a 1 UA al periastro e ad allontanarsi fino a circa 18 UA all'afastro.\nLa differenza di luminosit\u00e0 fra le due componenti dovrebbe aggirarsi intorno alle 6 \u00b1 0,5 magnitudini, il che significa che la seconda dovrebbe avere una luminosit\u00e0 di circa 0,6 L\u2609. Ci\u00f2 non collima del tutto con le masse stimate delle due componenti: 2,8 M\u2609 e 1,07 M\u2609. Secondo la misura della massa infatti la secondaria dovrebbe essere una stella simile al Sole e trovarsi fra le prime sottoclassi della classe spettrale G. Secondo la misura della differenza di luminosit\u00e0 invece la secondaria dovrebbe essere una stella che si colloca fra le ultime sottoclassi della classe G e le prime della classe K. L'osservazione diretta durante l'occultamento della principale tramite l'asteroide ha rivelato che la stella \u00e8 di colore giallo e che quindi dovrebbe trattarsi di una stella di classe G. Evidentemente ci sono per\u00f2 ancora troppe incertezze nelle misurazioni, che richiedono ulteriori studi. In ogni caso dovrebbe trattarsi di una stella di sequenza principale, essendosi le due componenti formate dalla stessa nuvola di gas ed evolvendo le stelle di massa pi\u00f9 grande pi\u00f9 velocemente."}
{"id": "1598543", "revid": "287204", "url": "https://it.wikipedia.org/wiki?curid=1598543", "title": "Giorgio Merula", "text": "Biografia.\nGiorgio Merlani nacque ad Alessandria da nobile famiglia sul finire del 1430. Studi\u00f2 a Milano dal 1444 al 1446 sotto la guida di Francesco Filelfo, di cui divenne successivamente avversario fra i pi\u00f9 fieri, attaccandolo nella \"In Filelphum\" a causa di una critica filologica del primo nei confronti dell'allievo; poi si spost\u00f2 a Padova e a Venezia. Dal 1460/61 cominci\u00f2 ad insegnare a Mantova e, dal 1465, quindi a Venezia, dove apr\u00ec una scuola privata molto frequentata per poi insegnare in quella prestigiosa di San Marco. Qui incontr\u00f2 il grecista Giorgio Valla, che Merula convinse ad insegnare greco. Su invito di Ludovico il Moro si trasfer\u00ec a Pavia, dove risiedette dal 1483 al 1485 insegnando nello \"Studium\" locale, e quindi a Milano presso l'Accademia, dove rimase fino al 1494, anno della sua morte.\nFra i suoi allievi si annoverano Baldassare Castiglione, Taddeo Ugoleto e Tristano Calco; quest'ultimo eredit\u00f2 anche la biblioteca del maestro e si dedic\u00f2 a proseguirne l'opera storiografica. Attacc\u00f2 violentemente Poliziano (\"In Politianum\"), accusandolo di aver plagiato i suoi scritti nei \"Miscellanea\"; laddove invece si trattava di testi originali, ne confutava la correttezza.\nOpere.\nUno degli interessi principali di Merula fu l'edizione ed il commento di classici latini e greci: pubblic\u00f2 l\"editio princeps\" di Plauto (1472), lavor\u00f2 sugli \"Scriptores rei rusticae\", su Catone il vecchio, Varrone, Columella, Palladio e Marziale; e ancora Cicerone (\"De finibus bonorum et malorum\"), Ausonio, Giovenale, Curzio Rufo, Quintiliano. Dal greco tradusse le \"Vite di Nerva\", \"di Traiano\" e \"di Adriano\" redatte da Dione Cassio compendiato da Giovanni Xifilino.Ludovico il Moro lo incaric\u00f2 di redigere una storia della famiglia Visconti (\"Antiquitates Vicecomitum\" o \"Historia Vicecomitum\"), dandogli il permesso di consultare la biblioteca e l'archivio visconteo di Pavia. Merula, per\u00f2, non la completer\u00e0 mai: si ferm\u00f2 infatti alla battaglia di Parabiago del 1339, pi\u00f9 di cent'anni prima che la dinastia si estinguesse con Filippo Maria (1447). In relazione a quest'opera, Merula consult\u00f2 anche la \"Commedia\" di Dante, cercando di indagare, a partire dai versi 73-75 del canto VIII del \"Purgatorio\", l'identit\u00e0 della sposa di Galeazzo I Visconti (Beatrice d'Este) e i motivi della critica aspra che il poeta fiorentino fa nei confronti del signore di Milano.\nScrisse infine una narrazione dell'assedio turco di Scutari (\"Bellum Scodrense\"), composta nel settembre 1474; la fortezza sarebbe poi caduta nelle mani degli Ottomani nel gennaio 1479.\nSi dedic\u00f2 inoltre alla ricerca di manoscritti greci e latini; presso il monastero di Bobbio, nel 1493, l'allievo Giorgio Galbiate ebbe la ventura di scoprirne un numero cospicuo, sebbene la morte abbia troncato il suo desiderio di pubblicarne i testi."}
{"id": "1598545", "revid": "196390", "url": "https://it.wikipedia.org/wiki?curid=1598545", "title": "Palline cinesi", "text": ""}
{"id": "1598546", "revid": "1745361", "url": "https://it.wikipedia.org/wiki?curid=1598546", "title": "Bizante", "text": "Nella mitologia greca, Bizante o Bisante era il nome di uno dei figli di Posidone, ed \u00e8 considerato il mitico fondatore di Bisanzio.\nIl mito.\nPosidone, il dio dei mari, si invagh\u00ec di Ceroessa, figlia di Zeus e quindi sua nipote. Da questa unione nacque Bizante. Egli si pose a capo di varie spedizioni finch\u00e9 riusc\u00ec, dopo quella di Megaresi, a fondare una colonia che presto si allarg\u00f2 fino a creare Bisanzio\nInterpretazione e realt\u00e0 storica.\nI mitografi moderni sono riusciti a datare l'evento che pose l'inizio della fondazione di Bisanzio, ponendolo intorno alla met\u00e0 del secolo VII a.C."}
{"id": "1598547", "revid": "3831", "url": "https://it.wikipedia.org/wiki?curid=1598547", "title": "Stella d'oro al Merito Sportivo", "text": ""}
{"id": "1598548", "revid": "287204", "url": "https://it.wikipedia.org/wiki?curid=1598548", "title": "Beroe", "text": ""}
{"id": "1598549", "revid": "125676123", "url": "https://it.wikipedia.org/wiki?curid=1598549", "title": "Q (James Bond)", "text": "Il maggiore Geofrey Boothroyd, meglio noto con il nome in codice Q, \u00e8 un personaggio del \"media franchise\" di \"James Bond\". \u00c8 un Ufficiale dell'MI6, l'agenzia governativa d'\"intelligence\" britannica, del cui \"Settore Q\" \u00e8 a capo. Nonostante menzioni del Settore Q fossero gi\u00e0 state fatte, il maggiore Boothroyd debutta come personaggio separato da essa nel romanzo \"Licenza di uccidere\" (1958), di Ian Fleming, e nel film \"Agente 007 - Licenza di uccidere\" (1962), di Terence Young. Sar\u00e0 il successivo film \"A 007, dalla Russia con amore\" (1963) a dargli il nome in codice di \"Q\" e a porlo a capo della Sezione omonima.\nSettore \"Q\" nella MI6.\nIl nome in codice Q viene assegnato all'interno della MI6 al Maggiore Geofrey Boothroyd, responsabile del \"Settore Q\" appunto. Egli ha il compito di fornire le armi, i gadget e le auto \"accessoriate\" alla bisogna ai vari agenti in missione. In particolare agli agenti doppio 0, cos\u00ec identificati perch\u00e9 in possesso della licenza di uccidere.\nLa sua frase pi\u00f9 famosa: \"La prego di riconsegnare intatto l'equipaggiamento al termine della missione\" viene ripetuta ogni volta che viene consegnato a Bond qualche nuovo marchingegno."}
{"id": "1598550", "revid": "599013", "url": "https://it.wikipedia.org/wiki?curid=1598550", "title": "Biante (disambigua)", "text": ""}
{"id": "1598555", "revid": "108428181", "url": "https://it.wikipedia.org/wiki?curid=1598555", "title": "Wilhelm Kr\u00fctzfeld", "text": "Durante la notte dei cristalli, quando i nazisti misero a ferro e fuoco gli ambienti ebrei, imped\u00ec il propagarsi delle fiamme nella nuova sinagoga di Berlino. Per il fatto venne sanzionato dalle gerarchie naziste."}
{"id": "1598558", "revid": "43530", "url": "https://it.wikipedia.org/wiki?curid=1598558", "title": "Serico", "text": ""}
{"id": "1598567", "revid": "1573940", "url": "https://it.wikipedia.org/wiki?curid=1598567", "title": "Chlorocebus aethiops", "text": "Il cercopiteco grigioverde (Chlorocebus aethiops ()) \u00e8 un primate della famiglia Cercopithecidae.\nDescrizione.\n\u00c8 un primate di media taglia: i maschi pesano da 4 a 4,5 kg e le femmine da 2,5 a 3,5 kg. Ha una pelliccia di colore grigio-verdastro sul dorso mentre il ventre, le sopracciglia e le guance sono di colore bianco-crema. Le mani e i piedi sono glabri e di colore nero. Il muso \u00e8 anche nero, ma sulle guance vi sono strisce bianche. I maschi presentano una caratteristica colorazione bluastra dello scroto che contrasta con il colore rosso vivo del pene.\nBiologia.\nDall'attivit\u00e0 diurna, il cercopiteco grigioverde vive sia sugli alberi che al suolo. Forma gruppi numerosi costituiti da alcuni maschi, molte femmine e piccoli. All'interno dei gruppi viene rispettata una rigida gerarchia sia nell'accesso al cibo sia nelle attivit\u00e0 di grooming. La dieta \u00e8 varia e comprende molta frutta, altri vegetali e piccoli animali.\nPossiede un ampio repertorio di vocalizzazioni, che utilizza sia per segnare il territorio che per una vasta gamma di segnalazioni di allarme all'interno del gruppo. In particolare \u00e8 documentato l'utilizzo di suoni di allarme diversi per i diversi predatori.\nRiproduzione.\nLa femmina da alla luce un solo figlio per volta dopo una gestazione di circa 6 mesi.\nDistribuzione e habitat.\nL'areale di questa specie \u00e8 circoscritto a Gibuti, Eritrea, Etiopia e Sudan.\nSistematica.\nUna volta tutti gli appartenenti al genere \"Chlorocebus\" erano raggruppati in un'unica specie, detta \"Chlorocebus aethiops\". La suddivisione del genere in sei specie, qui adottata, non \u00e8 universalmente accettata e alcuni autori continuano ad usare \"C. aethiops\" nel senso generico."}
{"id": "1598569", "revid": "24758043", "url": "https://it.wikipedia.org/wiki?curid=1598569", "title": "5 reali siti", "text": ""}
{"id": "1598570", "revid": "21880", "url": "https://it.wikipedia.org/wiki?curid=1598570", "title": "Cercopithecus aethiops", "text": ""}
{"id": "1598571", "revid": "2091899", "url": "https://it.wikipedia.org/wiki?curid=1598571", "title": "Procedimenti di cinematografia a colori", "text": "I tentativi per ottenere la riproduzione dei colori nelle immagini cinematografiche sono stati numerosi. Nel periodo in cui le ricerche furono pi\u00f9 intense, cio\u00e8 fra il 1928 e il 1948, furono proposti pi\u00f9 di mille procedimenti diversi.\nFino a quando ebbero inizio le prime esperienze concrete per ottenere immagini colorate per sintesi additiva o sottrattiva a partire da due o tre colori primari, fu tentata con successo la colorazione a mano dei singoli fotogrammi dei film.\nNel seguito \u00e8 riportata, senza la pretesa che sia esaustiva, date le\npremesse, una lista dei vari procedimenti di cinematografia a colori\nche si sono succeduti dalla fine dell'800 ai giorni nostri. Alcuni nomi sono ripetuti perch\u00e9 sono stati usati, in tempi diversi, per procedimenti diversi. "}
{"id": "1598572", "revid": "244253", "url": "https://it.wikipedia.org/wiki?curid=1598572", "title": "Vector linux", "text": ""}
{"id": "1598576", "revid": "1869172", "url": "https://it.wikipedia.org/wiki?curid=1598576", "title": "Renfield", "text": "R. M. Renfield \u00e8 un personaggio immaginario del romanzo \"Dracula\" di Bram Stoker.\nNel romanzo di Stoker.\nRenfield \u00e8 un paziente di 59 anni, ricoverato nel manicomio del dottor Seward. Viene presentato come uno zoofago, cio\u00e8 una persona che mangia animali, facendolo in modo cumulativo. Dopo aver catturato delle mosche di cui inizialmente si \u00e8 nutrito, in seguito alle richieste del dott. Seward di sbarazzarsene, Renfield impiega tre giorni per catturare dei ragni con cui eliminare le mosche (le utilizza infatti come cibo per i ragni). Ma quando anche i ragni iniziano a divenire troppi, sempre dietro richiesta di Seward di eliminarne almeno una parte, Renfield inizia a catturare e addestrare passeri per eliminare appunto i ragni. Il passo successivo sar\u00e0 chiedere a Seward un gatto, sempre per lo stesso motivo; e cio\u00e8 proseguire la catena di sterminio eliminando stavolta gli uccelli. Seward naturalmente rifiuta di concedere il felino all'uomo, cos\u00ec incapace di procurarsi autonomamente l'animale Renfield un giorno decide di divorare crudi tutti i suoi uccelli (naturalmente li rigetter\u00e0 in preda ad una crisi). Lo fa perch\u00e9 crede che pi\u00f9 anime ingerir\u00e0 pi\u00f9 vivr\u00e0 a lungo.\nCon l'arrivo della \"Nave Fantasma\", Renfield inizia a peggiorare, delirando di un fantomatico \"Signore\", indizio dell'arrivo del Conte Dracula in Inghilterra. Alternando fasi di delirio acuto a fasi di relativa lucidit\u00e0, arriva anche a tentare di uccidere il dottore. Il Conte, in cambio dei suoi servigi, gli promette migliaia di animali di cui nutrirsi ma, dopo un'iniziale sottomissione, decide di ribellarsi, nel tentativo di proteggere la giovane Mina Murray, che il vampiro voleva fare sua sposa. Per questo motivo, Renfield sar\u00e0 ucciso da Dracula, riuscendo per\u00f2, in punto di morte, a rivelare la verit\u00e0 a Van Helsing, salvando la vita alla ragazza.\nI film.\nNelle varie trasposizioni cinematografiche la causa della pazzia di Renfield \u00e8 attribuita ad un incontro con Dracula, precedente a Jonathan, mentre nel romanzo \u00e8 gi\u00e0 pazzo quando incontra il Conte Dracula.\nNel film \"Dracula\" (1931) di Tod Browning, Renfield si presenta al castello in Transilvania come un agente immobiliare, ma verr\u00e0 ben presto ridotto in schiavit\u00f9 dal Conte Dracula, interpretato da Bela Lugosi, che lo porter\u00e0 con s\u00e9 in Inghilterra e, l\u00ec, ridotto alla pazzia, finir\u00e0 in manicomio.\nIn \"Count Dracula\", Klaus Kinski interpreta un Renfield che non pronuncia una parola. Nel film \"Dracula di Bram Stoker\" il signor R. N. Renfield (Tom Waits) \u00e8 un procuratore legale della ditta Hawkins (presso la quale lavora anche Harker) che diviene malato mentale dopo il suo viaggio in Transilvana, allo scopo di mediare l'acquisto di un immobile a Londra da parte del conte. \u00c8 ossessionato da una sorta di brama sanguinaria e per questo rinchiuso nel manicomio di Carfax Abbey. Nella cella, si ciba di ogni forma di vita che gli capiti a tiro (prevalentemente insetti), che secondo lui, gli danno forza vitale."}
{"id": "1598579", "revid": "33689", "url": "https://it.wikipedia.org/wiki?curid=1598579", "title": "Loch ness", "text": ""}
{"id": "1598581", "revid": "1305772", "url": "https://it.wikipedia.org/wiki?curid=1598581", "title": "Loch Ness (disambigua)", "text": "Loch Ness \u00e8 un lago scozzese.\nIl termine pu\u00f2 inoltre riferirsi a:"}
{"id": "1598584", "revid": "767487", "url": "https://it.wikipedia.org/wiki?curid=1598584", "title": "Orange 9mm", "text": "Gli Orange 9mm sono stati un gruppo alternative metal/post-hardcore di New York formato nel 1994 da Chaka Malik e Chris Traynor dopo lo scioglimento del gruppo di Malik, i Burn."}
{"id": "1598588", "revid": "76963", "url": "https://it.wikipedia.org/wiki?curid=1598588", "title": "John Cafiero", "text": "Con il gruppo horror punk Misfits, inoltre, ha prodotto i video di \"American Psycho\" e \"Dig Up Her Bones\", oltre ad aver cantato con loro nella canzone \"I Wanna Be a NY Ranger\" come guest vocalist.\nHa partecipato come produttore al DVD di Marky Ramone \"\"."}
{"id": "1598596", "revid": "1272592", "url": "https://it.wikipedia.org/wiki?curid=1598596", "title": "Cedimento strutturale", "text": "Con l'espressione cedimento strutturale (o guasto strutturale) ci si riferisce alla perdita della capacit\u00e0 di sostenere o trasmettere il carico relativamente a un componente o a un membro all'interno di una struttura o alla struttura stessa.\nIl guasto strutturale inizia quando il materiale \u00e8 sollecitato al limite, in prossimit\u00e0 della sua capacit\u00e0, e questo provoca fratture o deformazioni eccessive.\nIl limite dello sforzo alla rottura del materiale, del componente o del sistema rappresenta la sua capacit\u00e0 portante.\nQuando questo limite \u00e8 raggiunto, si ha il danneggiamento del materiale, e la sua capacit\u00e0 portante si riduce permanentemente, significativamente e rapidamente.\nIn un sistema ben progettato, un guasto localizzato non dovrebbe causare crolli, immediati o progressivi, della struttura. Il limite di rottura del materiale \u00e8 una delle condizioni che devono essere considerate nell'ingegnerizzazione e nel progetto strutturale."}
{"id": "1598609", "revid": "599013", "url": "https://it.wikipedia.org/wiki?curid=1598609", "title": "Steve Plater", "text": "Carriera.\nDopo aver iniziato a correre nelle gare speedway da ragazzino passa ai circuiti asfaltati nel 1993.\n\u00c8 stato campione britannico di Powerbike, campione britannico di Supersport, due volte secondo nel campionato britannico di Supersport, giro veloce e podio al Bol d'Or, diversi podi e vittorie alla North West 200, giro veloce e podio al Gran Premio di Macao nonch\u00e9 17 podi e 4 vittorie nel campionato britannico Superbike.\nNel 2008 ha corso con il team GMT Yamaha nel mondiale endurance mentre nel campionato mondiale Supersport ha ottenuto 5 punti alla guida di una Triumph 675.\nNel 2010 \u00e8 incorso in un grave incidente durante le prove della North West 200, cosa che lo ha tenuto lontano dalle competizioni per quasi tutta la stagione."}
{"id": "1598611", "revid": "767487", "url": "https://it.wikipedia.org/wiki?curid=1598611", "title": "Spiller", "text": "\u00c8 conosciuto soprattutto per il singolo \"Groovejet (If This Ain't Love)\", che ha raggiunto le vette delle classifiche di Italia, Regno Unito e Australia.\nBiografia.\nGli esordi.\nAttivo fin da ragazzo nell'ambiente della musica house italiano, inizia a girare i dischi nei locali della movida veneziana. Si ricordano eventi come resident dj all'Exess - house nation di Jesolo. In quel frangente inizia a comporre basi proprie, tra cui il sample di Groovejet che propone proprio all'Exess house-nation con un forte consenso nell'estate del 1996. Debutta ufficialmente nel 1997 incidendo assieme a Tommy Vee sotto lo pseudonimo di \"Laguna\" il suo primo disco, \"Spiller from Rio\", su Azuli UK.\nL'anno dopo firma un contratto con l'etichetta tedesca Peppermint Jam, con l'americana Twisted e con la britannica Positiva, delle case discografiche dipendenti dalla EMI, e pubblica a livello mondiale il suo primo singolo, \"Batucada\", che grazie ad alcuni remix eseguiti da Boris Dlugosch spopola negli Stati Uniti e in Giappone. Non molto tempo dopo, Spiller ha esteso il suo tocco ai remix di Gloria Gaynor, Matt Bianco, St Germain, Bob Sinclar, Run Dmc e Smoke City.\nIl successo mondiale.\nL'anno seguente pubblica \"Mighty Miami\", EP contenente anche una versione strumentale del brano \"Groovejet (If This Ain't Love)\". Di questo brano viene incisa anche una versione vocale, realizzata in collaborazione con la cantante britannica Sophie Ellis-Bextor, appena separatasi dal gruppo di origine Theaudience e che si stava apprestando a iniziare una carriera solista. Il singolo ha raggiunto la prima posizione di numerosi paesi diventando il pi\u00f9 importante successo dance dell'anno e vendendo circa 2.000.000 di copie. Il singolo ha lanciato anche la carriera della cantante britannica, che negli anni seguenti incider\u00e0 il primo album da solista, \"Read My Lips\", di successo in tutta l'Europa. \"Groovejet (If This Ain't Love)\" \u00e8 stata anche la canzone che ha avuto pi\u00f9 passaggi in radio nel decennio 2000-2010 in Inghilterra e la Apple ha dichiarato di aver utilizzato \"Groovejet\" per testare i primi iPod.\nDopo il successo.\nIn seguito Spiller ha realizzato il pezzo electro-funk \u201cCry Baby\u201d, remixato dai R\u00f6yksopp, e divenuto un classico downtempo. Nel 2003 ha lanciato la sua etichetta, la Nano Rec con \"Sola\", un brano groovy disco con influenza del French touch, e nel 2007 \"Jumbo\". Nel 2009 ha remixato \"Teen Drive In\" degli Useless Wooden Toys, lanciando il tormentone \u201csiete pro, siete pro, siete pronti per lo show!\u201d. Spiller ritorna con \"Pigeonman's Revenge\", un brano epico strumentale che lo riporta alle sue radici disco house, in uscita a maggio con un videoclip ad opera del fotografo e regista James Mollison."}
{"id": "1598612", "revid": "287204", "url": "https://it.wikipedia.org/wiki?curid=1598612", "title": "Fredric Jameson", "text": "Jameson \u00e8 conosciuto per le sue analisi sulle correnti culturali dell'et\u00e0 contemporanea: ha descritto il postmoderno come una spazializzazione della cultura sotto la pressione del capitalismo organizzato. Lo studioso statunitense attualmente ricopre una cattedra di \"Letteratura e lingue romanze\" presso la Duke University, in Carolina del Nord.\nBiografia.\nJameson \u00e8 nato a Cleveland, nello stato americano dell'Ohio. Dopo essersi laureato presso l'Haveford College nel 1954, per un breve periodo ha viaggiato in Europa, studiando ad Aix-en-Provence, Monaco e Berlino, dove fu influenzato dai nuovi sviluppi della filosofia, in particolare dal nascente strutturalismo. Ritornato in America, l'anno seguente fu ammesso in un programma di Ph.D. a Yale, dove studi\u00f2 con Erich Auerbach. Divenne a sua volta uno studioso e professore universitario.\nOpere giovanili.\nL'influenza di Auerbach si sarebbe dimostrata duratura sul pensiero di Jameson. Gli interessi di Auerbach erano radicati nella tradizione della filologia tedesca (collegata a Leo Spitzer e a Ernst Robert Curtius): i suoi lavori sulla storia dello stile analizzavano la forma letteraria all'interno della storia sociale. Jameson segu\u00ec i passi del suo maestro esaminando le articolazioni di storia, filologia e filosofia nell'opera di Jean-Paul Sartre come tesi di dottorato poi pubblicata con il titolo \"Sartre: the Origins of a Style\" (1961). La tesi si concentrava sugli aspetti stilistici delle opere di Sartre e sulla relazione fra lo stile e le posizioni etiche e politiche del filosofo francese. Gli aspetti marxiani delle teorie di Sartre non erano affrontati, ma Jameson torn\u00f2 a occuparsene in seguito.\nLa tesi dottorale di Jameson, anche se era allineata a una lunga tradizione di analisi culturale tipica in Europa, differiva profondamente dall'impostazione critica tipica delle universit\u00e0 americane, influenzata dall'empirismo e dal positivismo logico in filosofia e linguistica e dal formalismo del New Criticism in letteratura. Nonostante ci\u00f2, la sua opera gli frutt\u00f2 un posto all'Universit\u00e0 di Harvard, a Boston, dove insegn\u00f2 per la prima met\u00e0 degli anni sessanta.\nRicerche sul marxismo.\nGli studi su Sartre spinsero Jameson a intensificare l'analisi delle teorie letterarie marxiste. La filosofia di Karl Marx stava acquisendo una notevole influenza negli Stati Uniti, anche a causa dell'immigrazione di numerosi intellettuali europei fuggitivi durante la seconda guerra mondiale, tuttavia le opere critico-letterarie di impostazione marxista erano largamente sconosciute dall'accademia americana fra la fine degli anni cinquanta e l'inizio dei sessanta. L'interesse di Jameson per il marxismo fu anche alimentato dalle sue connessioni politiche con la New Left americana e con il movimento pacifista. Le sue ricerche si concentrarono su pensatori come Kenneth Burke, Gyorgy Luk\u00e1cs, Ernst Bloch, Theodor Adorno, Walter Benjamin, Herbert Marcuse, Louis Althusser e Sartre che consideravano la critica letteraria come critica della cultura, fondamentale per la teoria marxista. Questa posizione rappresentava una rottura anche con il marxismo-leninismo pi\u00f9 ortodosso che ha una visione ristretta al materialismo storico.\nDopo essersi trasferito all'Universit\u00e0 della California a San Diego nel 1967, Jameson pubblic\u00f2 infatti \"Marxism and Form: Twentieth-Century Dialectical Theories of Literature\" (1971). Jameson, insieme ad altri critici marxisti come Terry Eagleton, si preoccup\u00f2 di collegare il pensiero marxista alle correnti filosofiche e letterarie contemporanee. Mentre l'ideologia marxista pi\u00f9 ortodossa vedeva la cultura solo come sovrastruttura determinata dal modo di produzione economico, il marxismo europeo aveva analizzato criticamente i fenomeni storici e sociali in parallelo a quelli economici, politici e delle relazioni di classe. La sovrastruttura manifestava una sua autonomia dalla struttura e persino una capacit\u00e0 d'incidere dialetticamente su quest'ultima. In particolare, Adorno derivava da Marx e Hegel la necessit\u00e0 d'una critica immanente della cultura. Bisognava infatti avvicinarsi al testo tenendo conto dei presupposti interpretativi forniti dal testo stesso.\nAnalisi dello strutturalismo.\nNello stesso tempo, Jameson studi\u00f2 la principale corrente alternativa all'analisi marxista, che andava prendendo forma in Europa: la teoria del linguaggio e della letteratura strutturalista, derivata dal formalismo russo. Diede alle stampe \"The Prison-House of Language: a Critical Account of Structuralism and Russian Formalism\" (1972). Anche questa volta tendeva a polemizzare con aspetti egemonici della critica letteraria accademica che Jameson percepiva come distaccati dalla realt\u00e0. Egli criticava sia il fatto di considerare l'opera d'arte come oggetto completamente separato dal suo contesto di produzione per mezzo di un'esaltazione dell'artista di stampo umanistico, sia il formalismo anti-storicistico derivato da un'interpretazione restrittiva del metodo strutturalista.\nSecondo Jameson, entrambi gli approcci fallivano nel determinare la natura degli elementi chiave sui quali si basa la produzione e il consumo di opere d'arte nell'epoca contemporanea. Jameson, come in molti suoi precedenti lavori, afferm\u00f2 che gli oggetti culturali vanno compresi e analizzati secondo regole culturali. Secondo la sua teoria, analisi accurate e dettagliate delle pratiche culturali avrebbero rivelato che l'arte \u00e8 radicata in una realt\u00e0 economica.\nLe opere di Jameson durante gli anni settanta continuarono ad approfondire questa impostazione, con un approccio al testo letterario molto sfaccettato, che combinava lo studio di generi e autori contemporanei che non erano quasi mai stati oggetto di discussioni teoretiche come la fantascienza, Raymond Chandler e in particolare Wyndham Lewis (che veniva analizzato in \"Fables of Aggression: the Modernist as Fascist\", 1972) con il modernismo e la storia della letteratura.\nNarrativa e storia.\nLa storia cominci\u00f2 a giocare un ruolo sempre pi\u00f9 importante nell'interpretazione data da Jameson al consumo (la lettura) e alla produzione (la scrittura) di testi letterari. Jameson si concentr\u00f2 pienamente sulla filosofia hegeliana e marxista, pubblicando \"The Political Unconscious: Narrative as a Socially Symbolic Act\" (1981), il cui slogan d'apertura fortemente invita a storicizzare sempre. \"L'Inconscio Politico\" prende come oggetto non il testo letterario in s\u00e9, ma la cornice interpretativa nella quale esso \u00e8 letto. L'opera emerge come un manifesto per una nuova narrativa letteraria, nel quale la storia viene enfatizzata come l'orizzonte ultimo dell'analisi letteraria e culturale, prendendo in prestito nozioni dalla tradizione strutturalista, dai lavori sui cultural studies di Raymond Williams e unendoli con la visione marxista del lavoro come punto focale dell'analisi.\nLe scelte artistiche degli autori, di solito viste in termini puramente estetici venivano riconsiderate in termini di \"pratiche\" storiche e letterarie, in un tentativo di sviluppare un inventario sistematico dei limiti imposti all'artista come soggetto creativo individuale. Il libro di Jameson cerca dunque di porre la critica letteraria marxista, centrata sulla nozione di modo di produzione artistico, come la pi\u00f9 inclusiva e completa teoria per la comprensione della letteratura. Il lavoro ricompreso in questo libro servir\u00e0 come base per un altro dei lavori pi\u00f9 famosi di Jameson.\nLa critica del postmodernismo.\n\"Postmodernism, or, The Cultural Logic of Late Capitalism\" (inizialmente sulla \"New Left Review\" nel 1984), fu pubblicato mentre Jameson insegnava letteratura e storia delle idee come professore ordinario all'Universit\u00e0 di California di Santa Cruz. Questo controverso articolo che pi\u00f9 tardi sarebbe stato espanso alle dimensioni di un vero e proprio libro, era parte di una serie d'analisi del postmodernismo che Jameson aveva sviluppato nei suoi precedenti lavori sulla narrativa. Jameson qui vedeva lo scetticismo postmoderno verso la metanarrativa come un modo dell'esperienza derivante dalla condizione del lavoro intellettuale imposta dal modo di produzione tardo capitalista.\nLa teoria postmodernista afferma che le complesse differenziazioni fra sfere o campi della vita (politica, sociale, culturale ecc.) e tra distinte classi e distinti ruoli in ogni campo sono state indebolite dalla crisi del fondazionalismo e dalla conseguente relativizzazione del principio di verit\u00e0. Jameson critica questa impostazione e afferma che questi fenomeni possono essere spiegati con successo all'interno di una logica modernista. Il rifiuto, da parte dei fautori del postmodernismo, di comprendere queste argomentazioni, implica un'improvvisa rottura dell'evoluzione dialettica del pensiero. Secondo Jameson, il fenomeno postmoderno della fusione di tutti i discorsi in un'unit\u00e0 indifferenziata \u00e8 il risultato della colonizzazione della sfera culturale che ha mantenuto una parziale autonomia durante la precedente fase storica, da parte del capitalismo multinazionale.\nAll'inizio degli anni novanta raccoglie diversi volumi di saggi: \"The Ideologies of Theory: Essays 1971-86\" (diviso nei due volumi: \"Situations of Theory\" e \"Syntax of History\", 1989), \"Late Marxism\" (1990, su Adorno), \"Signatures of the Visible\" (1991) e \"Geopolitical Aesthetic\" (1992, sul cinema). Seguendo le analisi che la Scuola di Francoforte aveva fatto sull'industria culturale, Jameson riprende e discute di fenomeni dell'architettura, del cinema, della narrativa e delle arti visuali, anche in termini strettamente filosofici.\nRiprendendo \"Postmodernism\" come volume (1991, premio Lowell della Modern Language Association), l'analisi di Jameson tenta di dimostrare come il postmodernismo sia radicato nella storia e, per questo motivo, egli rigetta esplicitamente ogni opposizione di tipo moralistico alla postmodernit\u00e0 come fenomeno culturale, continuando a insistere sulla necessit\u00e0 d'una critica immanente di natura hegeliana. Il fatto che in quest'opera Jameson non neghi l'esistenza del postmodernismo alla radice fu comunque percepita come un implicito riconoscimento della visione postmoderna.\nOpere recenti.\nLe opere successive di Jameson hanno dissolto l'impressione che egli fosse orientato favorevolmente verso il pensiero postmodernista. Ancora una volta Jameson ha utilizzato Adorno per cercare una cornice teoretica per il marxismo dialettico. Egli ha ulteriormente sviluppato le sue linee di pensiero, straordinariamente coerenti, con \"Seeds of Time\" (1994) e \"Brecht and Method\" (1998). Quest'ultima pubblicazione era l'analisi del contesto politico e sociale esistente attorno a Bertolt Brecht. Una nuova antologia di scritti \u00e8 stata \"The Cultural Turn. Selected Writings on the Postmodern: 1983-1998\" (1998) e un nuovo saggio \"A Singular Modernity: Essay on the Ontology of the Present\" (2002).\nFra i lavori pi\u00f9 recenti sono inclusi anche \"Archaeologies of the Future: the Desire Called Utopia and other Science-Fictions\" (2005), uno studio dell'utopia e della fantascienza e \"The Modernist Papers\" (2007), un'antologia lungamente attesa di saggi sul modernismo. Jameson sta attualmente completando un libro che dovrebbe intitolarsi \"Valences of the Dialectic\" e che dovrebbe includere risposte critiche dello studioso a noti fautori del postmodernismo come Slavoj \u017di\u017eek, Gilles Deleuze e altri. Del 2008 \u00e8 la prima monografia italiana interamente dedicata a Jameson, scritta da Marco Gatto, dal titolo \"Fredric Jameson. Neomarxismo, dialettica e teoria della letteratura\" (prefazione di Margherita Ganeri, Rubbettino ISBN 978-88-498-2151-2)."}
{"id": "1598615", "revid": "2091899", "url": "https://it.wikipedia.org/wiki?curid=1598615", "title": "Bagnoli (Napoli)", "text": "Bagnoli \u00e8 un quartiere della periferia occidentale di Napoli, che insieme a Fuorigrotta forma la decima municipalit\u00e0 del capoluogo campano.\nConfina a nord con il quartiere Pianura (Via Vicinale Angogna, Via Vicinale agli Astroni), a nord-ovest con il comune di Pozzuoli, a sud con il quartiere Posillipo (Discesa Coroglio), a ovest si affaccia sulla baia di Pozzuoli e a est confina con il quartiere Fuorigrotta (Via Vicinale Volo S.Angelo, Cupa Vicinale Terracina, Via Terracina, Via Nuova Agnano, Via Enrico Cocchia, Via Circonvallazione della Caserma di Cavalleria). Del quartiere fa parte la piccola isola di Nisida.\nIl quartiere, contraddistinto da una forte e visibile natura vulcanica, fa parte dei Campi Flegrei.\nEtimologia e storia.\nIl nome Bagnoli deriva probabilmente da \"balneolis\", in quanto, prima della realizzazione degli insediamenti industriali, ospitava diversi luoghi termali.\nBagnoli poi ha legato indelebilmente il suo nome alla tradizione operaia: \u00e8 stata, infatti, sede di uno dei pi\u00f9 importanti insediamenti industriali del mezzogiorno e in particolare delle acciaierie dell'Ilva, ex Italsider, attive dall'inizio del '900 e dismesse dagli anni novanta. L'insediamento del polo industriale ha profondamente modificato la struttura dell'area che si trova nel golfo di Pozzuoli, alle pendici della collina di Posillipo.\nTra il 1946 e il 1951 Bagnoli ospit\u00f2 un campo profughi gestito dalla Organizzazione Internazionale per i Rifugiati.\nIl complesso occupato dal campo fu originariamente costruito per accogliere giovani in difficolt\u00e0.\nLa struttura, costruita negli anni \u201830, fu occupata dal Ministero della Guerra italiano fino al 1942 quando fu concessa a un'organizzazione giovanile fascista e, pi\u00f9 tardi, ai tedeschi per una scuola sottufficiali, fino al 1943.\nNel 1944 divenne un orfanotrofio, il Collegio Constanzo Ciano.\nA met\u00e0 febbraio del 1944, il 765mo Squadrone dell'aviazione statunitense occup\u00f2 la zona, dormendo sui pavimenti in marmo.\nAl termine della seconda guerra mondiale fu usata come campo profughi, ospitando tra le e le persone - principalmente dall'Est Europa - in fase di collocazione per l'immigrazione in vari Paesi tra cui Argentina, Australia, Canada e Stati Uniti.\nCi furono lamentele per le malattie e i bambini che morivano.\nIl campo profughi fu teatro di una terribile atrocit\u00e0 consapevolmente commessa dagli Alleati dopo la Seconda Guerra Mondiale come parte della tristemente famosa Operazione Keelhaul che fu l'ultimo rimpatrio forzato da Bagnoli e da altri campi profughi - Aversa, Pisa e Riccione - di circa un migliaio di sfollati, classificati correttamente o per errore come cittadini ex-sovietici.\nIl destino finale di molti di loro fu l'esecuzione o la detenzione nei Gulag della Russia sovietica.\nNel gennaio 1953 l'area del campo profughi fu occupata dal Comando delle Forze Alleate del Sud Europa (AFSOUTH, Allied Forces Southern Europe), dal 2004 divenuto l'Allied Joint Force Command Naples - Comando della forza congiunta alleata a Napoli, e il nuovo complesso fu formalmente aperto il 4 aprile 1954, giorno del 5\u00ba anniversario del Trattato del Nord Atlantico (NATO).\nMonumenti e luoghi d'interesse.\nDiversi i luoghi di interesse del quartiere tra i quali Citt\u00e0 della scienza e il Museo del Mare.\nUno dei siti di interesse di Bagnoli \u00e8 l'Ippodromo di Agnano, il pi\u00f9 grande d'Italia dove ogni anno si tengono il Gran Premio Lotteria di Agnano, il Gran Premio Freccia d'Europa e il Gran Premio Citt\u00e0 di Napoli.\nSono note le terme di Agnano, in funzione sin dai tempi dei romani e sfruttanti l'acqua calda e sulfurea che ci ricorda la natura vulcanica della citt\u00e0 di Napoli e dei Campi Flegrei.\nPer quanto riguarda gli scavi archeologici \u00e8 presente la Grotta di Seiano, una grotta romana scavata nel tufo, che collega Bagnoli alla Baia di Trentaremi dove sono presenti i resti archeologici della Villa Imperiale di Pausilypon. La grotta \u00e8 stata usata nel maggio del 2007 per una video-installazione di Brian Eno.\nNel 2006 \u00e8 stato restaurato e aperto al pubblico il pontile nord dell'ex Italsider, lungo oltre 900 metri. Una volta adibito al carico e scarico di materiali industriali, ora \u00e8 stato trasformato in un'area pedonale adibita al passeggio.\nNella parte alta di via Coroglio \u00e8 possibile osservare il panorama della periferia nord di Napoli con Capo Miseno, Bacoli, Pozzuoli, Ischia, Procida e Monte di Procida.\nTra le chiese si segnala la chiesa di Maria Santissima Desolata e la rinnovata chiesa di San Pasquale.\nOltre la gi\u00e0 citata Citt\u00e0 della scienza \u00e8 presente un poligono di tiro e inoltre il quartiere \u00e8 sede di gran parte del divertimento napoletano con discoteche presenti sia sulla spiaggia che all'interno. Negli anni novanta, uno dei pi\u00f9 antichi stabilimenti Balneari di Napoli, il \"Bagno Fortuna\", dal 1891, ha riaperto i cancelli donando al quartiere un pizzico di storicit\u00e0 e molti pub che affacciano sul lungomare fino ad arrivare a Pozzuoli. Inoltre lungo via Napoli-Pozzuoli sono nati molti ristoranti tipici, sorti su terrazze che affacciano sul mare, seguiti da una lunga serie di campi da basket e bar all'aperto.\nL'ex sede degli stabilimenti Italsider \u00e8 stata utilizzata per le prime edizioni del Neapolis Festival dove si sono succeduti negli anni artisti come R.E.M., Jethro Tull, The Cure, Patti Smith, Peter Gabriel e tanti altri.\nDa Bagnoli \u00e8 possibile raggiungere, attraverso il relativo collegamento viario artificiale, l'isola di Nisida anch'essa facente parte (giuridicamente) del quartiere con i suoi caratteristici ristoranti che sorgono su Via Nisida. Poich\u00e9 sull'isolotto sorge un carcere minorile, l'accesso all'isola \u00e8 interdetto ai visitatori, ed \u00e8 possibile solo previa autorizzazione rilasciata direttamente dal Ministero dell'interno.\nNel quartiere \u00e8 stata presente dal 4 aprile 1954 al 3 dicembre 2012 una delle pi\u00f9 grandi basi NATO d'Italia, collocata nell'ex collegio \"Costanzo Ciano\", costruito nel 1939-1940 su progetto dell'ingegnere Francesco Silvestri e finanziato dal Banco di Napoli che ne risulta proprietario. Il complesso \u00e8 ubicato alla fine di viale della Liberazione, nato allora come \"viale XXVIII Ottobre\" per ricordare la marcia su Roma.\nA Bagnoli si pubblica, fin dal 1975, una rivista di enigmistica classica: La Sibilla. Ad essa collaborano varie personalit\u00e0 italiane fra cui Umberto Eco, Paolo Conte, Roberto Vecchioni e Nicola Piovani.\nBagnoli Futura.\nDa decenni al centro di ambiziosi progetti di riqualificazione, l'area dell'ex Italsider \u00e8 dal 2002 al centro dei lavori della Societ\u00e0 di Trasformazione Urbana \"Bagnolifutura\" i cui azionisti sono il Comune di Napoli, la citt\u00e0 metropolitana e la Regione Campania. Presidente della Stu \u00e8 il professor Rocco Papa, direttore generale l'ingegner Mario Hubler. Il progetto, approvato sulla base della Variante Occidentale adottata dalla Regione nel 1998, prevede innanzitutto la bonifica dell'intera area abbandonata per permettere la realizzazione di un parco di 120 ettari e la balneazione della spiaggia. A tale riguardo un importante accordo \u00e8 stato siglato nel 2007 per lo smantellamento della \"colmata a mare\", una piattaforma artificiale di cemento che impedisce la piena bonifica del litorale; il comune di Piombino ha accettato i materiali residui da destinare a progetti di sviluppo urbano, bench\u00e9 permangano proteste di organizzazioni ambientaliste, perplessit\u00e0 degli esperti sulla fattibilit\u00e0 dell'impresa e contenziosi giuridici.\nL'elemento principale del progetto \u00e8 la realizzazione di un grande parco a scala urbana e territoriale di circa 120 ettari che occuper\u00e0 gran parte dell'area oggetto della bonifica. Anche la spiaggia verr\u00e0 recuperata alla balneazione mentre via Coroglio diventer\u00e0 una lunga passeggiata che si avvarr\u00e0 di un prolungamento (circa 800 m) sul mare utilizzando il pontile nord opportunamente restaurato mentre sar\u00e0 ristrutturato il collegamento fra Nisida e la terraferma per ripristinare il normale flusso delle correnti. Un'area di circa 70 ettari, ai margini del parco, \u00e8 stata destinata ad alberghi, attrezzature turistiche e produttive (connesse alla ricerca) e residenze mentre da definire \u00e8 la localizzazione del previsto approdo turistico per circa 700 posti barca.\nNel frattempo sono stati avviati i cantieri per tre progetti:\nGli altri progetti previsti nel piano i cui cantieri non sono ancora stati definitivamente avviati sono:\nInfrastrutture e trasporti.\nGli assi viari principali sono viale Cavalleggeri d'Aosta, via Coroglio, via Nuova Bagnoli, via P. Leonardi Cattolica, la via di Pozzuoli che prende il nome di via Napoli nel territorio puteolano e via Nisida, il riempimento a mare artificiale che collega la terraferma all'isola di Nisida. Nel quartiere si trova l'uscita \"Agnano\" della Tangenziale di Napoli.\nSono presenti le stazioni Bagnoli-Agnano e Cavalleggeri della Linea 2 della Metropolitana di Napoli nonch\u00e9 le stazioni Agnano, Bagnoli e Dazio della Ferrovia Cumana.\nFra il 1883 e la seconda guerra mondiale era attiva la tranvia Napoli-Bagnoli-Pozzuoli, poi sostituita da un autoservizio urbano.\nEconomia.\nL'antico stabilimento balneare \"Bagno Fortuna\", gestito fin dalla nascita (1891) dalla famiglia Masullo di Bagnoli."}
{"id": "1598622", "revid": "1793900", "url": "https://it.wikipedia.org/wiki?curid=1598622", "title": "Annenberg Center for Communication", "text": "The Annenberg Center for Communication (ACC) presso la University of Southern California \u00e8 un istituto che promuove la ricerca interdisciplinare in comunicazione tra la USC School of Cinematic Arts, Viterbi School of Engineering, e la separata USC Annenberg School for Communication (anche questa fondata da Walter Annenberg).\nCorpo docente.\nTra i docenti affiliati all'ACC vi sono:\nJonathan Aronson, Simon Wilkie, Mizuko It\u014d, Donald Abelson, Francois Bar, Julian Bleecker, John Seely Brown, Vincent Cerf, Peter Cowhey, Pierre de Vries, Bill Dutton, John Gage, J\u014dichi It\u014d, Michael Kleeman, Eli Noam, Larry Smarr, Robert Stein, Jeremy Strick, Robert Winter\n2007 Riconfigurazione.\nNel marzo del 2007 (con effetti dal luglio del 2007), \u00e8 stato annunciato che la strategia di finanziamento dell'Annenberg Center for Communication avrebbe spostato la sua priorit\u00e0 sul finanziamento delle posizioni per la ricerca interdisciplinare, con 4 milioni di dollari all'anno distribuiti per pi\u00f9 di 100 posizioni di affiliazione ."}
{"id": "1598626", "revid": "124328263", "url": "https://it.wikipedia.org/wiki?curid=1598626", "title": "University of Southern California", "text": "La University of Southern California (comunemente chiamata USC) \u00e8 un'universit\u00e0 statunitense, situata a Los Angeles. Fondata nel 1880, \u00e8 la pi\u00f9 antica universit\u00e0 privata della California.\nStruttura.\nDall'anno 2005 l'universit\u00e0 \u00e8 sede della USC Shoah Foundation Institute, fondazione creata da Steven Spielberg per la raccolta delle testimonianze audio-video dei sopravvissuti della Shoah.\nSport.\nGli atleti della USC hanno vinto 288 medaglie ai Giochi olimpici (135 ori, 88 argenti e 65 bronzi), pi\u00f9 di qualsiasi altra universit\u00e0 al mondo. Gli atleti, sia in ambito maschile che femminile, di USC hanno vinto 87 campionati del National Collegiate Athletic Association (NCAA), terzo migliore della nazione e vanta 11 campionati di football. Escludendo il football, le squadre maschili hanno collezionato 86 campionati NCAA. Le squadre femminili ne hanno vinti 27 dal 1976."}
{"id": "1598631", "revid": "14691", "url": "https://it.wikipedia.org/wiki?curid=1598631", "title": "Death By Stereo", "text": ""}
{"id": "1598632", "revid": "1543377", "url": "https://it.wikipedia.org/wiki?curid=1598632", "title": "National Board of Review Award alla migliore performance rivelazione maschile", "text": "Il National Board of Review Award alla miglior performance rivelazione maschile (\"National Board of Review Award for Best Breakthrough Performance - Male\", dal 2003 al 2005 \"National Board of Review Award for Best Breakthrough Performance by an Actor\") \u00e8 un premio assegnato annualmente dal 1998 dai membri del National Board of Review of Motion Pictures alla miglior performance rivelazione di un interprete maschile in un film distribuito negli Stati Uniti nel corso dell'anno."}
{"id": "1598634", "revid": "1869172", "url": "https://it.wikipedia.org/wiki?curid=1598634", "title": "National Board of Review Awards 1966", "text": "La 38\u00aa edizione dei National Board of Review Awards si \u00e8 tenuta il 10 gennaio 1967."}
{"id": "1598637", "revid": "92723", "url": "https://it.wikipedia.org/wiki?curid=1598637", "title": "Vescovi-conti", "text": ""}
{"id": "1598647", "revid": "119712915", "url": "https://it.wikipedia.org/wiki?curid=1598647", "title": "Ma non \u00e8 una cosa seria (Pirandello)", "text": "Ma non \u00e8 una cosa seria \u00e8 una commedia in tre atti di Luigi Pirandello, ispirata alle sue novelle \"La Signora Speranza\" (1902) e \"Non \u00e8 una cosa seria\" (1910), composta tra il 1917 (forse agosto) e il febbraio 1918. La prima rappresentazione fu al Teatro Rossini di Livorno il 22 novembre 1918 con la Compagnia di Emma Gramatica. Il testo della commedia fu pubblicato dall'editore Treves di Milano nel 1919.\nCon lo stesso titolo, dalla commedia ne sono stati tratti un film del 1921 diretto da Augusto Camerini e uno del 1936 diretto da Mario Camerini (di cui lo stesso regista ha realizzato nel 1938 una versione tedesca (\"Der Mann, der nicht nein sagen kann\").\nTrama.\nMemmo Speranza, allegro e spensierato conquistatore di donne, che abbandona regolarmente, \u00e8 appena sfuggito alla morte in duello con un infuriato mancato cognato. Non vuole pi\u00f9 correre simili rischi e allora ha la bella idea di sposarsi di modo che nessuna \"sedotta e abbandonata\" potr\u00e0 pi\u00f9 pretendere il matrimonio da lui. Naturalmente sar\u00e0 un matrimonio, in regola con la legge, ma finto nella realt\u00e0. Per moglie fittizia, Memmo prender\u00e0 Gasparina, proprietaria di una pensione, donna semplice, umile e sottomessa che certo non dar\u00e0 fastidi e che, anzi, ringrazier\u00e0 la sorte di essersi potuta sposare, lei che si considera una donna insignificante e senza nessuna di quelle attrattive che fanno innamorare gli uomini.\nD'altra parte questo matrimonio di facciata \u00e8 l'unica via di scampo per il nostro Don Giovanni, portato dalla sua stessa natura ad essere attirato irresistibilmente dalle belle donne e ad infiammarsi d'amore come il fuoco della paglia che per\u00f2 subito si spegne. In cambio delle nozze Memmo assicurer\u00e0 alla sposa una vita agiata, senza pi\u00f9 la fatica di gestire la pensione, in una casetta in campagna.\nL'unico che si oppone a questa faccenda poco seria \u00e8 un avventore della pensione, l'anziano signor Barranco, segretamente innamorato di Gasparina.\nMemmo per\u00f2, prover\u00e0 a sue spese come spesso la logica non salvi dalla pazzia. Infatti i ragionamenti che l'hanno portato a convincersi della perfetta razionalit\u00e0 del contrarre un falso matrimonio per evitarne uno \"vero\", gli hanno fatto commettere una pazzia e ora la logica gli si ritorce contro. Da essere razionale e sicuro di s\u00e9, si \u00e8 trasformato in innamorato pazzo della donna che aveva lasciato e che ora, da savio, vorrebbe ma non pu\u00f2 sposare.\nMemmo rimprovera gli amici di non averlo fermato dal compiere quella pazzia del falso matrimonio anzi hanno preso la cosa come un gustoso scherzo ridendoci sopra.\nQuesta la morale di Pirandello: la vita \u00ab\"non \u00e8 una cosa seria\"\u00bb che si possa risolvere con la logica. I nostri ragionamenti la vita spesso ce li ribalta contro, come dimostra quello che accade nel seguito della commedia.\nGasparina si sta trasformando: di giorno in giorno mette in luce le buone qualit\u00e0 del suo carattere che prima nascondeva, diventando cos\u00ec tanto desiderabile che Memmo Speranza compir\u00e0 un atto finalmente responsabile mutando il matrimonio per scherzo in una cosa seria."}
{"id": "1598648", "revid": "122746727", "url": "https://it.wikipedia.org/wiki?curid=1598648", "title": "Drop lock", "text": "Il drop lock \u00e8 un'obbligazione a tasso variabile che, a fronte di un'eccessiva riduzione del tasso di interesse, si trasforma in un'obbligazione a tasso fisso sulla base di condizioni predefinite.\nPrevedono un'opzione di conversione da tasso variabile a tasso fisso. Maturano degli interessi variabili ma sono dotate di una soglia minima (nella prassi, un tasso di rendimento denominato \"trigger-rate\") al di sotto del quale il rendimento non pu\u00f2 andare. Qualora il tasso di rendimento risulti essere inferiore al trigger-rate, l'investitore continuer\u00e0 a percepire cedole pari a tale livello minimo e dunque il tasso da variabile si trasforma in fisso."}
{"id": "1598651", "revid": "1543377", "url": "https://it.wikipedia.org/wiki?curid=1598651", "title": "Lotus Elite", "text": "La Lotus Elite \u00e8 un'autovettura sportiva prodotta dalla casa automobilistica inglese Lotus Cars a partire dal 1957 al 1982. Le due distinte generazioni hanno in comune tra loro, oltre la denominazione, il materiale con cui \u00e8 realizzata la carrozzeria: la vetroresina.\nLa prima generazione, siglata internamente Type 14, venne prodotta tra il 1957 ed il 1963 mentre la seconda, codificata come Type 75 venne prodotta tra il 1974 e il 1982.\nPrima serie (1957-1966).\nLa Type 14, che debutt\u00f2 al Salone dell'Automobile di Londra del 1957 era una piccola coup\u00e9 2 posti caratterizzata dall'innovativa soluzione della scocca portante interamente in fibra di vetro, con inserito all'interno una struttura in acciaio.\nGrazie a questa soluzione la piccola sportiva Lotus aveva un peso contenuto in 504 kg.\nSpinta da un piccolo 4 cilindri in linea monoalbero in testa tutto in alluminio prodotto dalla Coventry Climax di 1.216 cm\u00b3 da 72 cavalli, la Elite raggiungeva, una velocit\u00e0 di punta di 180 km/h.\nLa trazione posteriore, il cambio manuale a 4 marce (d'origine MG), le sospensioni a 4 ruote indipendenti e i freni a disco su tutte le ruote, completavano il quadro tecnico.\nLe scocca portante in vetroresina diede, inizialmente, parecchi problemi, tanto che la costruzione venne successivamente affidata agli specialisti della Bristol Aeroplane Company. Anche l'impianto elettrico Lucas Automotive diede qualche grattacapo ai proprietari delle prime \"Elite\". Con humor tipicamente inglese la Lucas, i cui impianti erano montati sulla maggior parte delle automobili britanniche, venne soprannominata \"prince of darkness\" (\"principe dell'oscurit\u00e0\").\nNel 1959, risolti i problemi iniziali, la casa inglese decise d'impiegare la sua piccola sportiva nelle competizioni e appront\u00f2 un kit di preparazione ufficiale, che includeva un potenziamento a 95 cavalli del motore e un nuovo cambio manuale a 5 rapporti prodotto dalla ZF.\nLa \"Elite\" ottenne numerose vittorie nella propria classe sia alla 24 Ore di Le Mans che al N\u00fcrburgring.\nNel 1960, una serie di aggiornamenti (volti, soprattutto, a migliorare l'affidabilit\u00e0 e la qualit\u00e0 costruttiva) uniti a qualche ritocco estetico, diedero vita alla \"Elite S2\" .\nLa produzione cess\u00f2 nel 1963 dopo 1.030 esemplari prodotti (280 della prima serie e 750 delle \"S2\").\nSeconda serie (1974-1982).\nAll'inizio degli anni settanta la Casa inglese, sull'onda della nuova moda delle \"Sport Estate\", vale a dire \"shooting-brake\" pensate per unire sportivit\u00e0 e praticit\u00e0 (filone inaugurato da modelli come la Reliant Scimitar GTE del 1968 e la Volvo P1800 ES del 1971), avvi\u00f2 il progetto (sigla interna Type 75) di una nuova sportiva a 4 posti con carrozzeria \"shooting-brake\" in fibra di vetro.\nLe pi\u00f9 severe norme di sicurezza (specialmente negli Stati Uniti), imposero alla Lotus di abbandonare la monoscocca in vetroresina per adottare una soluzione che prevedeva un robusto telaio a trave centrale in acciaio e una carrozzeria con pannelli in fibra di vetro montati su una robusta intelaiatura di tubi d'acciaio.\nA spingere la nuova sportiva provvedeva un nuovo 4 cilindri in linea bialbero 16 valvole tutto in alluminio di 1.973\u00a0cm\u00b3, che trasmetteva la sua potenza (155 cavalli) alle ruote posteriori attraverso un cambio manuale a 4 marce d'origine Ford.\nGrazie alle sospensioni a 4 ruote indipendenti con triangoli sovrapposti, ai 4 freni a disco, al peso contenuto per una 4 posti lunga quasi 4,50 metri (1.158\u00a0kg) e alla corretta distribuzione dei carichi (il motore era anteriore longitudinale col cambio in blocco), la vettura era molto maneggevole e possedeva una guida molto fluida.\nInsolitamente (per un costruttore che badava pi\u00f9 al contenimento del peso che al comfort) gli interni della \"Elite\", caratterizzati da una plancia futurista (alla cui definizione collabor\u00f2 anche Giorgetto Giugiaro), erano comodi, ben rifiniti e riccamente accessoriati (a richiesta si potevano ottenere anche servosterzo e climatizzatore).\nQuando debutt\u00f2 (1974), la nuova Elite (che, in comune con la sua omonima di fine anni cinquanta aveva, in pratica, solo il nome) non raccolse i consensi sperati, per via della linea. Il successo inferiore alle aspettative costrinse la Lotus a lanciarne, l'anno successivo, una versione dotata di una pi\u00f9 convenzionale coda fastback denominata Eclat.\nNel 1976 la \"Elite\" benefici\u00f2 di un nuovo cambio a 5 marce, mentre nel 1980 alcuni ritocchi marginali a carrozzeria ed interni uniti ad un incremento della cilindrata del motore a 2.174\u00a0cm\u00b3, originarono la \"Elite S2\".\nNonostante i 200\u00a0cm\u00b3 in pi\u00f9 la potenza cresceva di poco (da 155 a 160 cavalli), in compenso miglioravano elasticit\u00e0 e diminuivano consumi ed emissioni inquinanti.\nLa produzione cess\u00f2 nel 1982. In tutto sono state costruite 2.535 Elite (di cui 2.403 prima serie e 132 \"S2\")."}
{"id": "1598657", "revid": "729019", "url": "https://it.wikipedia.org/wiki?curid=1598657", "title": "Sindrome di Sotos", "text": "La sindrome di Sotos \u00e8 una condizione di origine genetica che provoca una ipercrescita fisica nei primi anni di vita, in particolare con aumento dell'et\u00e0 ossea nei primi tre anni. I bambini con la sindrome di Sotos in genere sono pi\u00f9 alti, pi\u00f9 pesanti e hanno una testa pi\u00f9 grande della maggior parte dei loro coetanei (a causa della dimensione della testa spesso la sindrome di Sotos viene chiamata gigantismo cerebrale).\nEpidemiologia.\nL'epidemiologia \u00e8 tuttora oggetto di studi, evidenziando a seconda degli stessi un'incidenza compresa fra 1:10.000/1:50.000, varia molto perch\u00e9 le manifestazioni sono molteplici e non sempre chiare.\nSintomatologia.\nI principali sintomi e segni clinici sono i seguenti:\nPresenti nell'80% - 100% dei casi: cranio ampio; dolicocefalia (cranio alto e stretto); fronte sporgente, attacco dei capelli arretrato; ipertelorismo (occhi distanti tra loro); palato ogivale e cavit\u00e0 orale stretta; elevati lunghezza e peso alla nascita; crescita eccessiva nell'infanzia; mani e piedi grandi; basso tono muscolare; ritardo nello sviluppo generale; ritardo nello sviluppo del linguaggio. Frequenti anche la fuoruscita precoce dei denti, lo smalto dentale sottile, la scarsa abilit\u00e0 motoria fine, le rime palpebrali oblique verso il basso negli angoli esterni, la difficolt\u00e0 di apprendimento, le infezioni delle alte vie respiratorie, certi disturbi comportamentali (ansia, fobie, insonnia, irritabilit\u00e0, stereotipi), i piedi piatti, l'apnea.\nAltri sintomi si osservano con minore frequenza (es. difetti cardiaci, intolleranza al glucosio, ecc.)\nEziologia.\nLa causa \u00e8 genetica, nel 2002 studiosi giapponesi hanno scoperto la responsabilit\u00e0 del gene NSD1, mappato in 5q35.\nEsami.\nRadiografia, da cui si pu\u00f2 osservare il gigantismo delle ossa.\nTerapie.\nIl trattamento non cura la sindrome ma pu\u00f2 limitarne i sintomi, con il passare degli anni; in et\u00e0 adolescenziale le anomalie connesse tendono a normalizzarsi, o comunque a ridursi."}
{"id": "1598662", "revid": "458528", "url": "https://it.wikipedia.org/wiki?curid=1598662", "title": "Ella Abra\u00e7a Jobim", "text": "Ella Abra\u00e7a Jobim, sottotitolo Ella Fitzgerald Sings the Antonio Carlos Jobim Songbook \u00e8 il quarantanovesimo album della cantante jazz Ella Fitzgerald, pubblicato dalla Pablo Records nel 1981.\nL'album vede la cantante interpretare brani di Ant\u00f4nio Carlos Jobim. \u00c8 stato ristampato in CD nel 1991 ma senza le tracce \"Don't Ever Go Away\" e \"Song of the Jet\".\nIl titolo \u00e8 un gioco di parole sulla frase in portoghese \"ela abra\u00e7a Jobim\", in italiano \"lei abbraccia Jobim\".\nTracce.\nLato A\nLato B"}
{"id": "1598668", "revid": "1543377", "url": "https://it.wikipedia.org/wiki?curid=1598668", "title": "Ecocardiografia da sforzo", "text": "L'ecocardiografia da sforzo definita anche come ecocardiografia da stress \u00e8 un esame tipico della cardiologia, dove si effettua una ecocardiografia durante un qualche esercizio fisico o l'infusione di farmaci, sotto costante controllo medico.\nCaratteristiche.\nL'ecocardiografia da sforzo si effettua con un costante monitoraggio dell'ecocardiogramma sia prima che durante e dopo uno stress fisico a cui la persona viene sottoposta.\nLo stress pu\u00f2 essere di tipo fisico, come una corsa su un tappeto rotante, oppure un test da sforzo al cicloergometro (cyclette - il pi\u00f9 comune) o salire e scendere degli scalini. Lo stress di tipo fisico viene utilizzato molto raramente. Ci\u00f2 per la difficolt\u00e0 ad acquisire le immagini al termine dell'esercizio ma anche per le informazioni talvolta pi\u00f9 complete che si possono ottenere utilizzando altri tipi di stress.\nL'ecocardiografia da sforzo dopo stress fisico richiede l'acquisizione delle immagini entro un minuto e mezzo dalla sospensione dello sforzo. Non \u00e8 purtroppo possibile valutare progressivamente cosa accade al cuore durante l'incremento dello sforzo.\nSe la persona non \u00e8 in grado di effettuare un esercizio fisico (ad esempio per problemi ortopedici) o se il medico lo ritiene si pu\u00f2 ricorrere ad uno stress farmacologico.\nI farmaci utilizzati a questo scopo sono differenti ed infusi per via endovenosa. Quando viene eseguito uno stimolo farmacologico il paziente si trova sdraiato sul lettino ed il medico ha il tempo necessario per acquisire con l'ecografo le immagini in modo preciso e confortevole. Lo stimolo farmacologico rende possibile l'acquisizione delle immagini ecocardiografiche ad ogni aumento del dosaggio e quindi consente una valutazione passo passo.\nI farmaci utilizzati sono il dipiridamolo, la dobutamina o l'adenosina.\nProcedura.\nEcocardiografia con stress fisico.\nUn ecocardiogramma basale permette l'acquisizione delle immagini del cuore prima che venga effettuato lo sforzo. Questa \u00e8 la valutazione basale alla quale il medico fa riferimento.\nA questo punto il paziente inizia ad eseguire lo sforzo fisico (pedalando sulla cyclette oppure sul tappeto rotante) fino a raggiungere una intensit\u00e0 massima. All'apice dello sforzo il paziente interrompe e si deve sdraiare velocemente sul lettino dove il medico esegue una nuova ecografia ed acquisisce delle immagini, nelle proiezioni usuali, che vengono paragonate con quelle basali.\nCome si vede la procedura \u00e8 piuttosto farraginosa. Per tale motivo, con fini semplificativi, in alcuni centri lo sforzo alla cyclette \u00e8 modificato in modo tale che il paziente lo possa eseguire pedalando in posizione supina.\nEcocardiografia con stress farmacologico.\nVista l'indaginosit\u00e0 dell'ecostress fisico in molti laboratori si \u00e8 diffuso l'utilizzo dell'ecostress farmacologico. \nAl paziente viene chiesto di sdraiarsi, con il torace gi\u00e0 scoperto, su un particolare lettino leggermente inclinato. Il paziente deve assumere la posizione laterale sinistra (sul fianco sinistro). \u00c8 comunque richiesta la collaborazione del paziente durante l'esecuzione dell'esame. Il paziente su sollecitazione del medico deve infatti assumere una serie di posizioni che favoriscono la visualizzazione delle varie strutture cardiache.\nAnche in questo caso vengono innanzitutto acquisite immagini a riposo (ecocardiogramma basale). Successivamente si inizia l'infusione della sostanza scelta per lo stress farmacologico.\nLe sostanze pi\u00f9 impiegate comprendono la dobutamina, probabilmente la sostanza pi\u00f9 utilizzata, ma anche il dipiridamolo e l'adenosina. In caso di mancato incremento della frequenza cardiaca, spesso dovuto all'interferenza farmacologica della terapia in corso (come i beta-bloccanti), \u00e8 prassi comune infondere dosi aggiuntive e scalari (ogni 60\") di Atropina endovena da 0,25 a un massimo di 1 mg in 4 minuti. Tale pratica \u00e8 pi\u00f9 diffusa con il Dipiridamolo, che per le sue caratteristiche farmacologiche provoca un minor incremento in frequenza rispetto alla dobutamina e agli altri agenti simpaticomimetici. \nAd ogni aumento del dosaggio del farmaco infuso il medico valuta ecocardiograficamente le eventuali alterazioni della cinetica cardiaca (il movimento di atri, ventricoli e del setto interventricolare) indotte durante lo stimolo e le confronta con le immagini basali.\nAlcuni parametri, come l'elettrocardiogramma e la pressione arteriosa, sono tenuti costantemente sotto controllo durante l'esecuzione dello stress, sia fisico che farmacologico.\nControversie: ecostress con dipiridamolo o dobutamina?\nLa American Heart Association/American College of Cardiology ha emanato delle linee guida che concludono affermando che \"l'eco stress con dobutamina ha sostanzialmente una sensibilit\u00e0 maggiore rispetto all'eco stress eseguito con un vasodilatatore [dipiridamolo] nella individuazione di stenosi coronarica\". \nDiversamente la Societ\u00e0 Europea di Cardiologia l'Associazione Europea di Ecocardiografia ritengono che i due test hanno applicazioni molto simili.\nUna metanalisi di Picano del 2008 concludeva che l'ecostress con dipiridamolo e dobutamina hanno \"la stessa precisione, specificit\u00e0 e - soprattutto - sensibilit\u00e0 nel rilevare la malattia coronarica.\" Le raccomandazioni europee evidence-based concludono affermando che la \"dobutamina ed i vasodilatatori (a dosi adeguatamente alte) sono fattori di stress ischemico altrettanto potenti per indurre alterazioni del movimento della parete in presenza di una stenosi critica delle arterie coronariche\".\nUtilit\u00e0 e indicazioni.\nQuesto esame si dimostra molto utile per comprendere la provenienza del dolore toracico, un sintomo spesso evidenziato dai pazienti. \nSe le arterie coronarie sono stenotiche (occluse) il flusso di sangue, che in condizioni di riposo \u00e8 sufficiente alle necessit\u00e0 del muscolo cardiaco, durante lo sforzo pu\u00f2 divenire insufficiente e le zone del cuore non adeguatamente perfuse (vascolarizzate), si contraggono in misura minore, in modo asincrono rispetto alle strutture controlaterali, o addirittura si fermano.\nLe anomalie delle contrazione possono associarsi ad alterazioni dell'elettrocardiogramma, oppure a sintomatologia di dolore toracico tipico, ma possono anche risultare il primo e unico segno di sofferenza cardiaca.\nL'esame \u00e8 indicato per lo studio di una sospetta malattia coronarica e permette di valutare l'estensione di muscolo cardiaco a rischio. Viene in genere eseguito in caso di non eseguibilit\u00e0 od interpretabilit\u00e0 del tradizionale elettrocardiogramma da sforzo, o quando questo risulti dubbio.\nTale esame \u00e8 utilizzato anche per valutare in generale la prognosi e su persone dopo un evento di infarto per comprendere la condizione cardiaca.\nL'esame \u00e8 anche indicato per soggetti con deterioramento della funzione cardiaca a causa di una coronaropatia, per valutare l'opportunit\u00e0 di un intervento di rivascolarizzazione con bypass od angioplastica.\nIndicazioni in sintesi:"}
{"id": "1598669", "revid": "599013", "url": "https://it.wikipedia.org/wiki?curid=1598669", "title": "Edoardo Dal Pos", "text": "Carriera.\nCrebbe calcisticamente nella squadra del suo paese per passare successivamente nel , dove disput\u00f2 diversi campionati prima di essere ceduto in Serie B al Vicenza nel 1949. Con i vicentini disput\u00f2 in cinque campionati 156 partite segnando 2 reti nella serie cadetta.\nNel 1954 Paolo Mazza, presidente della SPAL, acquist\u00f2 il mediano veneto Esord\u00ec il 26 dicembre di quell'anno nella partita casalinga contro la .\nDa allora Dal Pos divenne titolare dei biancazzurri. In cinque campionati giocati a Ferrara in massima serie disput\u00f2 136 gare realizzando 2 reti.\nNel 1959, ormai trentaduenne, ottenne il miglior piazzamento spallino di tutti i tempi e venne trasferito alla neopromossa in Serie C. Con i marchigiani rest\u00f2 altri tre campionati chiudendo definitivamente con il calcio nel 1962."}
{"id": "1598670", "revid": "287204", "url": "https://it.wikipedia.org/wiki?curid=1598670", "title": "Dumbr\u0103veni (Sibiu)", "text": "Dumbr\u0103veni (in passato \"Iba\u015ffal\u0103u\", in ungherese \"Erzs\u00e9betv\u00e1ros\", in tedesco \"Elisabethstadt\", in dialetto sassone \"Eppeschdorf\") \u00e8 una citt\u00e0 della Romania di 8.343 abitanti, ubicata nel distretto di Sibiu, nella regione storica della Transilvania.\nFanno parte dell'area amministrativa anche le localit\u00e0 di Ernea e \u015earo\u015f.\nTra i monumenti della citt\u00e0 di particolare interesse sono:"}
{"id": "1598671", "revid": "1592097", "url": "https://it.wikipedia.org/wiki?curid=1598671", "title": "Giorgio Pastina", "text": ""}
{"id": "1598672", "revid": "1149807", "url": "https://it.wikipedia.org/wiki?curid=1598672", "title": "Masaki Kajishima", "text": "Particolarmente celebre per il suo lavoro nella serie \"Chi ha bisogno di Tenchi?\" (in cui il personaggi principale Tenchi Masaki prende il proprio cognome dal suo nome), Kajishima \u00e8 una delle figure di spicco della AIC, ed ha collaborato anche ad altre importanti serie come \"El Hazard\" e \"Dual! Parallel Trouble Adventure\".\n\u00c8 anche un apprezzato autore di manga e d\u014djinshi."}
{"id": "1598680", "revid": "74801", "url": "https://it.wikipedia.org/wiki?curid=1598680", "title": "Miercurea Sibiului", "text": "Miercurea Sibiului (in ungherese \"Szerdahely\", in tedesco \"Reu\u00dfmarkt\") \u00e8 una citt\u00e0 della Romania di abitanti, ubicata nel distretto di Sibiu, nella regione storica della Transilvania.\nFanno parte dell'area amministrativa anche le localit\u00e0 di Apoldu de Sus e Dob\u00e2rca.\nMiercurea Sibiului ha ottenuto lo \"status\" di citt\u00e0 nel 2004.\nLa citt\u00e0 fu sede, il 17 marzo 1869 del congresso di fondazione del Partito Nazionale Romeno di Transilvania.\nMiercurea Sibiului ha dato i natali a:"}
{"id": "1598684", "revid": "834", "url": "https://it.wikipedia.org/wiki?curid=1598684", "title": "National Board of Review Awards 1967", "text": "La 39\u00aa edizione dei National Board of Review Awards si \u00e8 tenuta il 31 dicembre 1967."}
{"id": "1598685", "revid": "767487", "url": "https://it.wikipedia.org/wiki?curid=1598685", "title": "Chi ha bisogno di Tenchi? - The Movie - Tenchi muyo in Love", "text": " \u00e8 un film d'animazione del 1996 diretto da Hiroshi Negishi.\nSi tratta del primo di tre film che prendono ispirazione dall'universo di \"Chi ha bisogno di Tenchi?\".\nIl film comincia dopo gli eventi della serie animata televisiva \"Tenchi muy\u014d!\", e quindi varia da ci\u00f2 che succedeva negli OAV originali in diversi punti. Una delle differenze pi\u00f9 macroscopiche \u00e8 senz'altro il fatto che la madre di Tenchi \u00e8 \"Achika Masaki\", e non Kiyone Masaki, come veniva detto in \"Chi ha bisogno di Tenchi?\".\nIl film \u00e8 stato seguito da \"Chi ha bisogno di Tenchi? - The Movie - La vigilia dell'estate\", uscito nelle sale nel 1999.\nTrama.\nIl demoniaco criminale spaziale \"Kain\", \u00e8 riuscito ad evadere dalla prigione in cui era confinato, distruggendo il quartier generale della polizia intergalattica, che fa appena in tempo a diramare la notizia della fuga. Contemporaneamente a casa Masaki le cose prendono una strana piega. Tenchi sembra sul punto di scomparire, mentre il suo tempio comincia a cadere a pezzi. Washu protegge Tenchi con uno scudo temporale, e insieme agli altri si mettono ad indagare su cosa sta succedendo. Il gruppo va indietro nel tempo di 26 anni, quando Achika e Nobuyuki (i genitori di Tenchi) erano degli adolescenti. Qui scopriranno che anche Kain sta osservando Achika, e se Tenchi e i suoi amici non interveranno per proteggere l'amore della coppia, per lui non ci potr\u00e0 mai essere un futuro."}
{"id": "1598686", "revid": "1632387", "url": "https://it.wikipedia.org/wiki?curid=1598686", "title": "Run to the Hills (live)", "text": "Run to the Hills (live) \u00e8 il tredicesimo singolo pubblicato dagli Iron Maiden, il secondo estratto dall'album \"Live After Death\" nel 1985.\nIl disco contiene \"Run to the Hills\" eseguita al concerto al \"Long Beach Arena\" e le tracce \"Phantom of the Opera\" e \"Losfer Words\" provenienti invece dal concerto all'\"Hammersmith Odeon\" di Londra del 1984. Il brano \u00e8 anche la prima versione della canzone con Nicko McBrain alla batteria."}
{"id": "1598691", "revid": "610351", "url": "https://it.wikipedia.org/wiki?curid=1598691", "title": "Dollaro delle Indie occidentali britanniche", "text": "Il dollaro delle Indie occidentali britanniche (BWI$) \u00e8 stata dal 1935 la valuta dei diversi territori delle Indie occidentali britanniche e, in seguito, della Federazione delle Indie Occidentali. La politica monetaria era coordinata dal \"British Caribbean Currency Board\" (BCCB).\nStoria.\nPrima del 1935 nelle Indie occidentali britanniche circolava la sterlina britannica. In alcuni territori orientali erano state emesse banconote da varie banche private, con tagli in dollari, equivalenti a 4 \"shilling\" e 2 \"penny\". Per queste banconote si veda dollaro di Antigua, dollaro di Barbados, dollaro dominicano, dollaro di Grenada, dollaro della Guyana, dollaro di Saint Kitts, dollaro di Saint Lucia, dollaro di Saint Vincent e dollaro di Trinidad e Tobago.\nIl BWI$ fu introdotto nel 1935 con un tasso di cambio di 4,80 dollari per una sterlina, ovvero 1 dollaro = 4 \"shillings\" e 2 \"pence\". Fu una delle molte iniziative sperimentali di ordine politico ed economico tentate dal governo del Regno Unito con l'obbiettivo di formare un sistema organico nei territori delle Indie occidentali britanniche.\nIl codice ISO 4217 della valuta fu \"XBWD\". Il simbolo \"BWI$\" era comunemente usato e la valuta era chiamata colloquialmente dollaro \"Beewee\" (slang per \"British West Indies\").\nFino al 1955 il BWI$ circolava esclusivamente in banconote e senza frazioni, insieme alle monete britanniche. Le monete furono introdotte nel 1955, denominate in \"cent\", ciascuno del valore pari a \u00bd \"penny\".\nNel 1958 fu fondata la Federazione delle Indie Occidentali ed il BWI$ divenne la valuta di questa nuova entit\u00e0. Tuttavia, anche se la Giamaica e le Isole Cayman facevano parte delle Federazione delle Indie occidentali, non adottarono il BWI$, preferendo conservare la sterlina.\nNel 1964 Trinidad e Tobago uscirono dall'unione monetaria (adottando il dollaro di Trinidad e Tobago) ed in poco tempo il BWI$ perse il sostegno locale e fu sostituito nel 1965 dal dollaro dei Caraibi orientali; Guyana usc\u00ec a sua volta dell'unione nel 1966 per usare il dollaro della Guyana).\nMonete.\nLe monete furono introdotte nel 1955 in tagli da \u00bd, 1, 2, 5, 10, 25 e 50 \"cent\".\nBanconote.\nLe prime banconote in BWI$ furono emesse da banche private, tra cui la \"Colonial Bank\", \"Barclays Bank\" (che assorb\u00ec la \"Colonial Bank\") e la \"Royal Bank of Canada\". Emissioni furono fatte ad Antigua, nelle Barbados, nella Guyana britannica, a Dominica, a Grenada, a Saint Kitts, a Saint Lucia e a Saint Vincent. Ci furono anche emissioni del governo per le Barbados e la Guyana britannica.\nNel 1950 ci fu la prima emissione fatta per tutte le colonie a nome dei \"British Caribbean Territories, Eastern Group\". Queste emissioni furono in tagli da 1, 2, 5, 10, 20 e 100 dollari. Queste banconote sostituirono tutte le precedenti emissioni nel 1951. Le emissioni del periodo 1950-1951 recavano il ritratto di Re Giorgio VI mentre quelle tra il 1953 e il 1964 recavano quello della Regina Elisabetta II."}
{"id": "1598698", "revid": "116866829", "url": "https://it.wikipedia.org/wiki?curid=1598698", "title": "Gregorio Agnini", "text": "Biografia.\nFiglio di Tommaso Agnini, di remote ascendenze napoletane, ed Elisabetta Kostner. La sorella Elisa fu un'attivista, pioniera del movimento femminista in Italia.\nComp\u00ec gli studi superiori a Genova, entrando in contatto con ambienti mazziniani e garibaldini. Al rientro nella cittadina natia nel 1880, inizi\u00f2 a spendersi per cercare di migliorare la condizione dei lavoratori agricoli ed industriali della zona, arrivando a fondare nel 1886 l'Associazione degli Operai Braccianti di Finale. Fu poi, sin dal 1887, arrestato e condannato diverse volte per motivi politici, prima di essere eletto alla Camera dei deputati nel 1891. Nel suo mandato parlamentare si concentr\u00f2 su alcuni interventi in favore degli agricoltori, dall'abolizione del dazio sul grano alle bonifiche agrarie (ad esempio quella di Burana), e per gli operai, per i quali cerc\u00f2 di ottenere un miglioramento delle condizioni di vita. Fra le sue battaglie il sostegno alle cooperative perch\u00e9 queste ottenessero appalti pubblici e la realizzazione della ferrovia nel Modenese e nella Valle Padana.\nNel 1892 al Congresso di Genova fu tra i fondatori del Partito Socialista. Nello stesso anno visit\u00f2 la Lomellina e il basso Piemonte dove le donne erano impiegate nella monda del riso; grazie alla sua azione, rivolta principalmente contro il caporalato, riusc\u00ec ad ottenere notevoli miglioramenti nel trattamento delle lavoratrici, quali l'aumento del salario, la separazione dei sessi nei dormitori e la riduzione degli orari e dei ritmi di lavoro.\nAll'inizio del 1893, a seguito dello scandalo della Banca Romana, propose di avviare un'inchiesta parlamentare, ma la maggioranza (197 voti contro 91) appoggi\u00f2 la mozione governativa per un rinvio.\nNel 1907 Agnini diresse il \"comitato di agitazione\" di un grande sciopero di braccianti nella zona di Argenta, i quali chiedevano che fossero distribuite loro le terre lasciate improduttive dai grandi proprietari. Contribu\u00ec a tenere a freno le istanze pi\u00f9 violente dei sindacalisti, che premevano perch\u00e9 gli scioperanti si dessero a veri e propri atti di distruzione delle propriet\u00e0 padronali, e a far fallire le azioni di crumiraggio promosse dai padroni che si erano rivolti a lavoratori polesani trasportati in treno fino ad Argenta.\nQuando nel 1912 Leonida Bissolati ed i suoi seguaci furono espulsi dal PSI, Agnini prese il suo posto nell'ufficio di presidenza dell'Internazionale Socialista e in tale veste si oppose alla Prima Guerra Mondiale, nella quale peraltro mor\u00ec il figlio Rino, tenente dell'aviazione.\nNel maggio del 1920 appoggi\u00f2 la decisione dei socialisti modenesi che, suggestionati dalla Rivoluzione d'Ottobre, volevano creare \"soviet\" e consigli di fabbrica in ogni azienda, ma mise in guardia sull'indisciplina che osservava crescere nella sua parte politica. Il 14 dicembre 1920 fu aggredito a Modena mentre passava davanti al \"Caff\u00e8 Nazionale\", luogo di ritrovo delle classi agiate e conservatrici della citt\u00e0.\nRieletto per dieci legislature consecutive (anche nel 1924, in cui fu l'unico deputato socialista del Modenese), partecip\u00f2 alla secessione dell'Aventino e, come gli altri deputati che vi presero parte, fu dichiarato decaduto il 9 novembre 1926. Interruppe ogni attivit\u00e0 politica fino alla caduta della Repubblica Sociale Italiana, quando per breve tempo venne nominato presidente dell'amministrazione provinciale di Modena, prima di essere chiamato a presiedere, come membro pi\u00f9 anziano, la prima seduta della Consulta Nazionale, il 25 settembre 1945. In tale sede, con profonda commozione, pronunci\u00f2 un discorso vaticinando per primo l'avvento della Repubblica. Poco dopo, il 5 ottobre, mor\u00ec a 89 anni.\nRicordo.\nDal 1958 Gregorio Agnini \u00e8 ricordato a Finale Emilia con un monumento dello scultore Ivo Soli. Gli sono intitolate strade a Modena e in molti paesi e citt\u00e0 della provincia, tra cui Mirandola e Finale Emilia."}
{"id": "1598700", "revid": "1869172", "url": "https://it.wikipedia.org/wiki?curid=1598700", "title": "Val di Lentro", "text": "La val di Lentro \u00e8 una piccola valle della parte nord-orientale del Genovesato.\nContigua alla maggiore val Fontanabuona, \u00e8 una valle minore che interseca a nord la val Bisagno che attraversa in senso longitudinale la citt\u00e0 di Genova. Prende il nome dal torrente Lentro (o Viganego), affluente di sinistra del Bisagno e si sviluppa prevalentemente nel territorio del comune di Bargagli. Dopo un percorso di circa sette chilometri il Lentro confluisce nel Bisagno in localit\u00e0 La Presa, a breve distanza dal Passo della Scoff\u00e8ra.\nLa zona era frequentata durante la seconda guerra mondiale da numerose formazioni partigiane della Resistenza collegate a quelle della vicina val Fontanabuona.\nOrografia.\nOrograficamente delimitata dai monti Becco (894\u00a0, da cui nasce il torrente Lentro), Costa di Lione, Bastia, Suia, Rocca, Resun e Riega, la valle \u00e8 piuttosto angusta e ricca di boschi ed \u00e8 conosciuta per i molti sentieri per escursioni (vi ha sede un rifugio di scout ed \u00e8 frequentata nella stagione estiva da cercatori di funghi) e per la presenza di grotte (in particolare la cosiddetta \"Tana da Scaggia\" meta di speleologi) e di fonti sorgive (nella zona di Viganego, a 467\u00a0., \u00e8 attiva la produzione di acqua minerale) che rifornivano un tempo l'antico acquedotto storico di Genova.\nClima.\nSTAZIONE ARPAL VIGANEGOR (m.430slm) dal 2008 al 2019"}
{"id": "1598702", "revid": "767487", "url": "https://it.wikipedia.org/wiki?curid=1598702", "title": "Ocna Sibiului", "text": "Ocna Sibiului (in passato \"Vizocna\", in ungherese \"V\u00edzakna\", in tedesco \"Salzburg\") \u00e8 una citt\u00e0 della Romania di 4.210 abitanti, ubicata nel distretto di Sibiu, nella regione storica della Transilvania.\nFa parte dell'area amministrativa anche la localit\u00e0 di Top\u00e2rcea.\nLe terme.\nOcna Sibiului \u00e8 una nota localit\u00e0 termale, grazie alla presenza di giacimenti di sale che arricchiscono le acque delle sorgenti e che, a loro volta, formano diversi laghi di acqua salata (come il Lago Auster), con salinit\u00e0 crescente dalla superficie al fondo e molto elevata, in particolare nel caso del Lago Brancoveanu, in cui raggiunge anche i 320 g/l.\nLa propriet\u00e0 terapeutiche delle acque di Ocna Sibiului sono conosciute da tempo: queste vengono infatti citate nel suo diario dall'ambasciatore dell'Imperatore Rodolfo II d'Asburgo presso Michele il Bravo, che si ferm\u00f2 nella citt\u00e0 durante un suo viaggio verso Costantinopoli compiuto nel 1598.\nL'apertura ufficiale delle terme avvenne il 2 settembre 1846, mentre continuava anche l'attivit\u00e0 delle adiacenti miniere di sale, che vennero chiuse nel 1930. Dopo la fine della Seconda guerra mondiale e l'avvento del regime comunista, le terme vennero nazionalizzate e continuarono a funzionare fino al 1997, quando chiusero a causa della mancanza dei contributi statali che venivano erogati dal vecchio regime.\nL'attivit\u00e0 \u00e8 comunque a poco a poco ripresa a partire dal 2002, in forma ridotta e basandosi sulle strutture di un albergo; lo stabilimento termale vero e proprio, completamente restaurato, \u00e8 stato ufficialmente reinaugurato il 20 luglio 2006."}
{"id": "1598707", "revid": "125608606", "url": "https://it.wikipedia.org/wiki?curid=1598707", "title": "Governo Prodi II", "text": "Il governo Prodi II \u00e8 stato il cinquantanovesimo esecutivo della Repubblica Italiana, il primo ed unico della XV legislatura.\nIl governo rimase in carica dal 17 maggio 2006 all'8 maggio 2008 per un totale di 722 giorni, ovvero 1 anno, 11 mesi e 21 giorni.\nOttenne la fiducia al Senato della Repubblica il 19 maggio 2006 con 165 voti favorevoli e 155 contrari.\nOttenne la fiducia alla Camera dei deputati il 23 maggio 2006 con 344 voti favorevoli e 268 contrari.\nFu il primo governo repubblicano a vedere la partecipazione diretta dei partiti Rifondazione Comunista e Radicali Italiani, divenendo cos\u00ec l'unico governo della cosiddetta Seconda Repubblica sostenuto dall'intera sinistra parlamentare (cosa che non accadeva pi\u00f9 dal governo De Gasperi III).\nGuidato da Romano Prodi e definito con le ultime nomine il 9 giugno 2006, contava al suo interno, oltre al presidente del Consiglio, 26 ministri, 10 viceministri e 66 sottosegretari, per un totale di 103 membri (contro i 24 ministri, 9 viceministri, 63 sottosegretari, oltre al Presidente del consiglio, per un totale di 97 membri, del governo Berlusconi III precedente). Per queste dimensioni super\u00f2 il Governo Andreotti VII, che era composto da 100 membri.\nTra i membri del governo c'erano sei donne, come gi\u00e0 recentemente, nei governi D'Alema I e II. Scelsero di non entrare personalmente nell'esecutivo i Comunisti Italiani, che preferirono contribuire a indicare personalit\u00e0 indipendenti e considerate di alto profilo, capaci di rappresentare in maniera pi\u00f9 estesa la coalizione.\nFu sfiduciato al Senato della Repubblica il 24 gennaio 2008 con 156 voti favorevoli, 161 contrari e 1 astenuto. Rassegn\u00f2 perci\u00f2 le dimissioni il giorno stesso portando il Paese, dopo una serie di consultazioni, a nuove elezioni.\nCompagine di governo.\nSostegno parlamentare.\nComposizione del governo a inizio mandato:\nComposizione del governo a fine mandato:\nIl governo godeva dell'appoggio esterno in Parlamento dei seguenti partiti:\nIl 14 ottobre 2007 tutti i membri dei partiti aderenti a L'Ulivo, eccetto quelli segnalati, si sono fusi nel Partito Democratico.\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:\nTrasformazioni politiche.\nNei due anni di mandato, le forze politiche di maggioranza hanno posto in essere una profonda ristrutturazione al loro interno, che hanno modificato significativamente i rapporti di forza politici nell'esecutivo. In particolare sono sorti:"}
{"id": "1598709", "revid": "287204", "url": "https://it.wikipedia.org/wiki?curid=1598709", "title": "Serafino Montanari", "text": "Carriera.\nGiocatore.\nMediano, inizia come attaccante crescendo nella squadra della sua citt\u00e0, la Portuense, allenata da Paolo Mazza e che disputa il campionato di Serie C. Nel 1941 viene ingaggiato dal Rovigo - sempre in Serie C - per poi passare al in cambio di Silvio Arrighini e con i biancorossi - allenati dall'ex portiere della SPAL e dell' Italo Zamberletti - esordisce in Serie B nel 1942.\nDopo la pausa bellica Mazza, nel frattempo divenuto presidente della SPAL, si ricorda del suo concittadino ed inserisce Montanari come titolare dei \"biancocelesti\". Montanari, ormai dismesso il ruolo di attaccante ed intrapreso quello di mediano - si contraddistingue per la sua classe ed eleganza, non trascurando l'agonismo e, nel 1948, per lui e per i compagni Brandolin e De Lazzari, scatta la cessione alla Lazio in cambio di una forte somma di denaro.\nPer Mazza \u00e8 l'inizio di una leggenda che lo porter\u00e0 ad essere soprannominato il \"Mago di campagna\" e per Montanari sar\u00e0 Serie A. Con i laziali gioca 81 partite andando in rete un'unica volta, l'11 settembre 1949, segnando il goal del definitivo pareggio a Lucca. Chiuder\u00e0 il 25 aprile 1954 proprio a Ferrara in occasione di una sconfitta interna in cui incapp\u00f2 la \"sua\" SPAL e giocando accanto all'ex spallino Fontanesi I ed al futuro spallino Lofgren.\nFuori dal campo e la breve esperienza da allenatore.\nTerminata la carriera di calciatore Montanari si ritir\u00f2 nella farmacia che nel frattempo aveva acquistato nel centro di Ferrara. Ma la passione per il calcio lo attanaglia e dopo alcune esperienze come allenatore delle giovanili della SPAL e di squadre minori ha la sua prima esperienza di allenatore della prima squadra dei biancoazzurri ferraresi in Serie A in primo luogo nel 1960, sostituendo l'esonerato Fioravante Baldi. Successivamente nel 1961, alla quinta giornata, sostitu\u00ec Luigi Ferrero e da quell'anno al 1963, ne divenne ufficialmente il trainer.\nAllener\u00e0 in seguito, tra le altre, il Padova, la e il Foggia in Serie B per poi tornare, nel 1968 ad allenare la SPAL in sostituzione di Francesco Petagna e successivamente la per poi ritirarsi definitivamente dal calcio.\nChiusa la breve carriera da allenatore, si dedic\u00f2 stabilmente alla sua attivit\u00e0 professionale divenendo anche presidente dell'ordine dei farmacisti di Ferrara."}
{"id": "1598710", "revid": "110157", "url": "https://it.wikipedia.org/wiki?curid=1598710", "title": "Navira\u00ed", "text": "Navira\u00ed \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1598712", "revid": "110157", "url": "https://it.wikipedia.org/wiki?curid=1598712", "title": "Nioaque", "text": "Nioaque \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Bodoquena."}
{"id": "1598714", "revid": "112176788", "url": "https://it.wikipedia.org/wiki?curid=1598714", "title": "Nova Alvorada do Sul", "text": "Nova Alvorada do Sul \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1598716", "revid": "287204", "url": "https://it.wikipedia.org/wiki?curid=1598716", "title": "Expo 1991", "text": "LExpo 1991 \u00e8 un'esposizione specializzata che si \u00e8 tenuta dal 7 giugno al 7 luglio del 1991 nella citt\u00e0 di Plovdiv (Filippopoli) in Bulgaria, sotto il titolo \"L'attivit\u00e0 creativa dei giovani al servizio di un mondo di pace\".\nLa mostra fu organizzata con la collaborazione della Organizzazione Mondiale per la Propriet\u00e0 Intellettuale, l'agenzia specializzata dell'ONU."}
{"id": "1598717", "revid": "110157", "url": "https://it.wikipedia.org/wiki?curid=1598717", "title": "Nova Andradina", "text": "Nova Andradina \u00e8 un comune del Brasile nello Stato del Mato Grosso do Sul, parte della mesoregione della Leste de Mato Grosso do Sul e della microregione di Nova Andradina."}
{"id": "1598720", "revid": "110157", "url": "https://it.wikipedia.org/wiki?curid=1598720", "title": "Novo Horizonte do Sul", "text": "Novo Horizonte do Sul \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1598726", "revid": "74801", "url": "https://it.wikipedia.org/wiki?curid=1598726", "title": "S\u0103li\u0219te", "text": "S\u0103li\u0219te (in ungherese \"Szelistye\", in tedesco \"Gro\u00dfendorf\") \u00e8 una citt\u00e0 della Romania di abitanti, ubicata nel distretto di Sibiu, nella regione storica della Transilvania. \nFanno parte dell'area amministrativa anche le localit\u00e0 di Aciliu, Amna\u0219, Crin\u0163, F\u00e2nt\u00e2nele, Gale\u0219, Mag, S\u0103cel, Sibiel e Vale.\nS\u0103li\u0219te ha ottenuto lo \"status\" di citt\u00e0 nel 2004.\nS\u0103li\u0219te ha dato i natali a:"}
{"id": "1598727", "revid": "287204", "url": "https://it.wikipedia.org/wiki?curid=1598727", "title": "Saliste", "text": ""}
{"id": "1598729", "revid": "1305772", "url": "https://it.wikipedia.org/wiki?curid=1598729", "title": "Parana\u00edba", "text": "Parana\u00edba \u00e8 un comune del Brasile nello Stato del Mato Grosso do Sul, parte della mesoregione del Leste de Mato Grosso do Sul e della microregione di Parana\u00edba."}
{"id": "1598730", "revid": "110157", "url": "https://it.wikipedia.org/wiki?curid=1598730", "title": "Paranhos", "text": "Paranhos \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1598731", "revid": "33742", "url": "https://it.wikipedia.org/wiki?curid=1598731", "title": "Enzime-tiolo transidrogenasi (glutatione-disulfide)", "text": ""}
{"id": "1598732", "revid": "110157", "url": "https://it.wikipedia.org/wiki?curid=1598732", "title": "Pedro Gomes", "text": "Pedro Gomes \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione dell'Alto Taquari."}
{"id": "1598734", "revid": "474175", "url": "https://it.wikipedia.org/wiki?curid=1598734", "title": "Ponta Por\u00e3", "text": "Ponta Por\u00e3 \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1598735", "revid": "2143966", "url": "https://it.wikipedia.org/wiki?curid=1598735", "title": "Stazione meteorologica di Perdasdefogu", "text": "La stazione meteorologica di Perdasdefogu \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione mondiale della meteorologia, relativa all'omonima localit\u00e0 della provincia di Nuoro.\nStoria.\nLa stazione meteorologica entr\u00f2 in funzione a partire dal 19 maggio 1961 ed era inizialmente posta a 645 metri s.l.m. sulla sommit\u00e0 del poggio che domina il poligono a terra del Salto di Quirra. L'attuale ubicazione si ha dal 6 marzo 1980, quando fu spostata ai 604 metri s.l.m. dell'area Comando.\nL'osservatorio meteorologico ha interrotto la rilevazione dei dati meteorologici, eccetto le precipitazioni, nel periodo compreso tra il 1980 e il 1987, oltre a conoscere periodi di discontinuit\u00e0 nelle rilevazione dei medesimi a partire dal 1999.\nDal giorno 1\u00ba febbraio 2010 la stazione effettua osservazioni orarie regolari (synop) dal luned\u00ec al gioved\u00ec dalle ore 8:00 alle ore 17:00 e il venerd\u00ec dalle ore 8:00 alle ore 13:00, mentre i syrep riepilogano nel complesso i valori rilevati a livello giornaliero. La stazione pu\u00f2 inoltre effettuare osservazioni saltuarie anche al di fuori degli orari indicati in precedenza.\nDa maggio 2018 l'orario di servizio \u00e8 stato esteso: dal luned\u00ec al gioved\u00ec la stazione effettua osservazioni orarie dalle 7:00 alle 18:00 e il venerd\u00ec dalle ore 7:00 alle 15:00.\nNel 2005 \u00e8 stata attivata presso la stessa area di ubicazione una stazione automatica DCP con codice WMO 16545, i cui dati rilevati sono allineati a quelli registrati presso la classica stazione presidiata.\nCaratteristiche.\nLa stazione meteorologica si trova nell'Italia insulare, in Sardegna, in provincia di Nuoro, nel comune di Perdasdefogu, presso il Poligono Interforze del Salto di Quirra, a 604 metri s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +6,5\u00a0\u00b0C; quella del mese pi\u00f9 caldo, luglio, \u00e8 di +22,6\u00a0\u00b0C; si contano, mediamente, 11 giorni di gelo all'anno. Nel medesimo trentennio, la temperatura minima assoluta (corrispondente al valore minimo assoluto dell'intera serie storica) \u00e8 stata registrata il 23 gennaio 1963 con -6,8\u00a0\u00b0C, mentre la massima assoluta (corrispondente al valore massimo assoluto dell'intera serie storica disponibile) di +41,0\u00a0\u00b0C \u00e8 del 7 agosto 1970 ed \u00e8 riuscita a resistere all'assalto delle intense ondate di calore del 2003, quando si raggiunsero \"soltanto\" i +40,0\u00a0\u00b0C (la stazione tuttavia era inattiva sia nel giugno 1982 che nel luglio 1983, quando sarebbe potuto essere superato il valore record del 1970.\nLe precipitazioni medie annue, attorno ai 550\u00a0mm, distribuite mediamente in 69 giorni, con minimo in estate e picco in autunno..\nValori estremi.\nTemperature estreme mensili dal 1961 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1961 ad oggi, con il relativo anno in cui queste sono state registrate. La minima assoluta di -6,8\u00a0\u00b0C \u00e8 del 23 gennaio 1963, mentre la massima assoluta del periodo esaminato di +41,0\u00a0\u00b0C \u00e8 del 7 agosto 1970; tuttavia, va segnalato che la stazione non rilevava i dati termometrici nel 1981 e nel 1985, quando nel mese di gennaio potrebbero essersi verificate minime prossime al record, cos\u00ec come nel 1982 e 1983, quando rispettivamente nel mese di giugno e in quello di luglio avrebbero potuto verificarsi ampiamente i relativi record mensili di caldo."}
{"id": "1598736", "revid": "110157", "url": "https://it.wikipedia.org/wiki?curid=1598736", "title": "Porto Murtinho", "text": "Porto Murtinho \u00e8 un comune del Brasile nello Stato del Mato Grosso do Sul, parte della mesoregione del Pantanais Sul-Mato-Grossenses e della microregione del Baixo Pantanal."}
{"id": "1598738", "revid": "110157", "url": "https://it.wikipedia.org/wiki?curid=1598738", "title": "Tacuru", "text": "Tacuru \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1598739", "revid": "110157", "url": "https://it.wikipedia.org/wiki?curid=1598739", "title": "Taquarussu", "text": "Taquarussu \u00e8 un comune del Brasile nello Stato del Mato Grosso do Sul, parte della mesoregione della Leste de Mato Grosso do Sul e della microregione di Nova Andradina."}
{"id": "1598740", "revid": "79968", "url": "https://it.wikipedia.org/wiki?curid=1598740", "title": "Copywriter", "text": "Il copywriter o redattore pubblicitario \u00e8 la persona che scrive tutte le parole della pubblicit\u00e0 (testi per annunci stampa, affissione, radiocomunicati e telecomunicati, e cos\u00ec via). Lavora all'interno di un'agenzia pubblicitaria e insieme al direttore artistico forma la coppia creativa. Il copywriter e il direttore artistico sono coordinati da un direttore creativo che pu\u00f2, a sua volta, essere o un copywriter o un direttore artistico di maggiore esperienza. Con l'avvento di Internet il ruolo del copywriter nel mondo della comunicazione si \u00e8 ulteriormente specializzato, trovando ampio spazio autonomo nel processo di content management.\nCopywriter e direttore artistico nella pubblicit\u00e0 classica.\nIn un'agenzia di pubblicit\u00e0 classica il copywriter e il direttore artistico lavorano sempre insieme, integrando le parole e le immagini della comunicazione pubblicitaria. Entrambi elaborano idee creative a partire da una strategia creativa. Questa viene solitamente prodotta all'interno dell'agenzia, dal reparto strategico (se c'\u00e8) o dal reparto account, e risponde al brief (il complesso delle informazioni sul prodotto, il suo mercato, i suoi concorrenti, il suo posizionamento, il suo pubblico, i suoi obiettivi di comunicazione) che il reparto marketing dell'azienda cliente ha formulato. A volte \u00e8 il copywriter stesso a formulare una proposta strategica (\"copy strategy\") a partire dal brief del cliente, o a dettagliare la strategia creativa prodotta dall'agenzia. Il cuore di una strategia creativa, e di una \"copy strategy\", \u00e8 il \"concept\": l'idea distintiva e originale che promuove il prodotto rispondendo alle richieste espresse nel \"brief\".\nCiascuna campagna pubblicitaria viene progettata dalla coppia creativa a partire dal \"concept\", e declinata sul mezzo o sui media pianificati per raggiungere nel modo pi\u00f9 conveniente il segmento di pubblico a cui la comunicazione \u00e8 diretta. Se si tratta di una campagna in uscita sulla stampa quotidiana o periodica, o in affissione, la coppia creativa produce bozze delle pagine o dei manifesti. Se si tratta di televisione, si produce generalmente uno storyboard che dettaglia lo sviluppo audio e video del telecomunicato. A volte, per trasmettere in modo pi\u00f9 semplice e sintetico lo spirito del telecomunicato, si preferisce presentare un semplice script accompagnato da una o pi\u00f9 immagini-chiave. I materiali progettati dalla coppia creativa, dopo essere stati sottoposti al giudizio del direttore creativo, vengono presentati al cliente dall'account. Il cliente, a sua volta pu\u00f2 approvare le proposte, respingerle, o chiedere approfondimenti e modifiche. Le campagne pubblicitarie sono solitamente il frutto di una lunga mediazione tra le parti (cliente da un lato, agenzia e creativi dall'altro).\nIl ruolo tradizionale del copywriter.\nIl copywriter \u00e8 la persona che, al servizio dell'agenzia o dell'azienda, come dipendente o come libero professionista, \u00e8 chiamato a interpretare, attraverso la parola scritta, le strategie, le volont\u00e0 e le azioni della committenza. \nIl copywriter elabora il concept creando il titolo, tagline (detti anche endline o payoff) e body-copy. Rispettivamente il titolo di un annuncio, il titolo che accompagna il marchio del produttore o il marchio del prodotto stesso e il testo dell'annuncio stesso.\nIl copywriter svolge anche altre funzioni che non necessariamente richiedono la presenza del direttore artistico. Ad esempio:\nIl tono e lo stile scelto si adatta sia rispetto al mezzo scelto (TV, stampa, internet, un discorso davanti a una platea, eccetera) sia rispetto alle caratteristiche dell'utente finale (al quale fa riferimento la pubblicit\u00e0). Questo pu\u00f2 cambiare notevolmente da un contesto all'altro: pu\u00f2 essere l'elettore di un partito oppure il suo detrattore, l'utente di un sistema informatico oppure una lavandaia, una casalinga, uno studente, eccetera. Una persona che voglia diventare copywriter deve conoscere e usare perfettamente la grammatica della lingua usata, nonch\u00e9 le tecniche di scrittura dei diversi lessici in uso settoriale: divulgativo, retorico, scientifico, eccetera. Pi\u00f9 un copywriter \u00e8 qualificato, pi\u00f9 riuscir\u00e0 a modulare il messaggio cambiando stile e ritmo a seconda del mezzo e del target di riferimento.\nIl ruolo del copywriter nella creazione dei contenuti in rete.\nIn linea di massima oggi si privilegia uno stile estremamente sintetico ma anche pi\u00f9 specifico e modulato nei contenuti. Questa tendenza \u00e8 stata fortemente incentivata dalla sempre maggiore importanza che ha assunto internet, mezzo che propone titoli e descrizioni dettagliate secondo le aree semantiche d'interesse, correlate ai fini SEO (Search Engine Optimization) e SEM (Search Engine Marketing). L'uso della lingua inglese, solitamente pi\u00f9 sintetica di quella italiana, \u00e8 lo standard di riferimento. La ricchezza di contenuti di un sito, l'ampiezza delle risposte mirate ai target di riferimento concorrono ad una positiva esperienza di navigazione. Il coinvolgimento dell'utente nella navigazione di un sito \u00e8 una delle pi\u00f9 importanti misure utilizzati dai motori di ricerca per determinare la graduatoria nelle pagine SERP (Search Engine result Page). A questo proposito concorre grandemente la qualit\u00e0 (e l'originalit\u00e0) dei contenuti scritti, per la strategica importanza dei valori semantici in essi espressi."}
{"id": "1598741", "revid": "110157", "url": "https://it.wikipedia.org/wiki?curid=1598741", "title": "Terenos", "text": "Terenos \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione di Campo Grande."}
{"id": "1598742", "revid": "322321", "url": "https://it.wikipedia.org/wiki?curid=1598742", "title": "T\u0103lmaciu", "text": "T\u0103lmaciu (in ungherese \"Nagy-Talm\u00e1cs\", in tedesco \"Talmesch\") \u00e8 una citt\u00e0 della Romania di 7.296 abitanti, ubicata nel distretto di Sibiu, nella regione storica della Transilvania.\nFanno parte dell'area amministrativa anche le localit\u00e0 di Colonia T\u0103lmaciu e T\u0103lm\u0103cel.\nNel 2004 si sono staccate da T\u0103lmaciu le localit\u00e0 di Boi\u0163a, Lazaret, Lotrioara e Paltin, andate a formare il comune di Boi\u021ba.\nT\u0103lmaciu ospita le rovine di un castello che venne costruito nel XIV secolo e citato per la prima volta in un documento del 1370. Inteso come uno dei baluardi contro le invasioni Ottomane, dimostr\u00f2 presto di non essere sufficientemente efficace per questo scopo e venne demolito su ordine di Mattia Corvino nel 1483."}
{"id": "1598745", "revid": "287204", "url": "https://it.wikipedia.org/wiki?curid=1598745", "title": "Talmaciu", "text": ""}
{"id": "1598746", "revid": "110157", "url": "https://it.wikipedia.org/wiki?curid=1598746", "title": "Tr\u00eas Lagoas", "text": "Tr\u00eas Lagoas \u00e8 un comune del Brasile nello Stato del Mato Grosso do Sul, parte della mesoregione del Leste de Mato Grosso do Sul e della microregione di Tr\u00eas Lagoas."}
{"id": "1598749", "revid": "33742", "url": "https://it.wikipedia.org/wiki?curid=1598749", "title": "Fosfoadenilil-sulfato reduttasi (tioredossina)", "text": ""}
{"id": "1598751", "revid": "1305772", "url": "https://it.wikipedia.org/wiki?curid=1598751", "title": "Are You Gonna Go My Way", "text": "Are You Gonna Go My Way \u00e8 il terzo album in studio del cantante statunitense Lenny Kravitz, pubblicato il 9 marzo 1993 dalla Virgin Records.\n\u00c8 il primo lavoro dell'artista nella Top 20 della Billboard 200, oltre che il primo in vetta alle classifiche australiane e britanniche, contribuendo a stabilire la sua popolarit\u00e0 in tutto il mondo."}
{"id": "1598758", "revid": "767487", "url": "https://it.wikipedia.org/wiki?curid=1598758", "title": "Alma (Sibiu)", "text": "Alma (in ungherese \"K\u00fck\u00fcll\u0151alm\u00e1s\", in tedesco \"Almen\") \u00e8 un comune della Romania di 2.050 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 3 villaggi: Alma, Giac\u0103\u0219 (\"Jakobsdorf\"), \u0218mig (\"Schmiegen\").\nAlma \u00e8 divenuto comune autonomo nel 2004, staccandosi dal comune di A\u021bel."}
{"id": "1598760", "revid": "2143966", "url": "https://it.wikipedia.org/wiki?curid=1598760", "title": "Stazione meteorologica di Sarzana-Luni", "text": "La stazione meteorologica di Sarzana-Luni \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla pianura di Luni.\nCoordinate geografiche.\nLa stazione meteo si trova nell'Italia nord-occidentale, in Liguria, in provincia della Spezia, nel territorio comunale di Sarzana, a 10 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +7,3\u00a0\u00b0C, mentre quella del mese pi\u00f9 caldo, agosto, \u00e8 di +23,4\u00a0\u00b0C; mediamente si contano 17 giorni di gelo all'anno e 25 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -9,0\u00a0\u00b0C del gennaio 1985 e i +38,2\u00a0\u00b0C dell'agosto 1985.\nLe precipitazioni medie annue si attestano a 894\u00a0mm, mediamente distribuite in 89 giorni di pioggia, con minimo relativo in estate, picco massimo in autunno e massimo secondario in primavera per gli accumuli.\nL'umidit\u00e0 relativa media annua fa registrare il valore di 73,4 % con minimo di 70 % a luglio e massimi di 77 % ad ottobre e a novembre; mediamente si contano 6 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +7,3\u00a0\u00b0C; quella del mese pi\u00f9 caldo, luglio, \u00e8 di +23\u00a0\u00b0C; si contano, mediamente, 18 giorni di gelo all'anno.\nLa nuvolosit\u00e0 media annua si attesta a 4,1 okta, con minimo di 2,7 okta a luglio e massimo di 4,8 okta a gennaio.\nLe precipitazioni medie annue, superiori ai 1.100\u00a0mm e distribuite mediamente in 88 giorni (eventi anche di forte intensit\u00e0), presentano un minimo in estate e un picco massimo che si sviluppa tra l'autunno e la primavera.\nL'umidit\u00e0 relativa media annua fa registrare il valore di 71,3 % con minimo di 68 % a marzo e massimi di 74 % ad ottobre e a novembre.\nValori estremi.\nTemperature estreme mensili dal 1970 ad oggi.\nNella tabella sottostante sono riportati i valori delle temperature estreme mensili dal 1970 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -9,0\u00a0\u00b0C nel gennaio 1985 mentre la massima assoluta ha raggiunto i +38,2\u00a0\u00b0C nell'agosto 1985. Da segnalare, infine, che il 20 dicembre 2009 la stazione classica ha raggiunto i -6,2\u00a0\u00b0C, sfiorando il record mensile, mentre quella automatica DCP di controllo (codice WMO 16127) ha toccato i -7,8\u00a0\u00b0C nella medesima giornata, superando di fatto il record mensile ma senza che possa venire omologato il dato registrato."}
{"id": "1598761", "revid": "1305772", "url": "https://it.wikipedia.org/wiki?curid=1598761", "title": "Stazione meteorologica di Sarzana", "text": ""}
{"id": "1598764", "revid": "320578", "url": "https://it.wikipedia.org/wiki?curid=1598764", "title": "Stazione meteorologica di Luni", "text": ""}
{"id": "1598765", "revid": "879817", "url": "https://it.wikipedia.org/wiki?curid=1598765", "title": "Brocciu", "text": "Il brocciu corso, o brocciu, \u00e8 un latticino tipico della Corsica.\n\u00c8 prodotto sia col latte di pecora che col latte di capra, con un peso variabile dai 250 g ai 3\u00a0kg.\nDal giugno 1996, a livello europeo, la denominazione \"Brocciu Corse ou brocciu\" \u00e8 stata riconosciuta denominazione di origine protetta (DOP) e suo disciplinare di produzione modificato nel 2003.\nProduzione.\n\u00c8 fabbricato a partire dal siero con una aggiunta del latte intero in proporzione variabile dal 25 al 35 %. \u00c8 venduto sia fresco, che in cestini di vimini, ma dopo un periodo che va da 21 giorni a diversi mesi di stagionatura, col nome di \"Brocciu passu\".\nLa produzione \u00e8 stata di 485 tonnellate nella stagione 2001-2002 (- 25 % dal 1996)\nDegustazione.\nIl periodo di degustazione migliore va da novembre a giugno. \u00c8 consumato prevalentemente alla fine dei pasti e rientra in vari piatti della Corsica (pulenta, omelette, cannelloni, verdure farcite...) e nel celebre dolce tradizionale del Fiadone.\nGastronomia.\nParecchie specialit\u00e0 della cucina dell'isola utilizzano il Brocciu. Tra le pi\u00f9 importanti:"}
{"id": "1598766", "revid": "767487", "url": "https://it.wikipedia.org/wiki?curid=1598766", "title": "A\u021bel", "text": "A\u021bel (in ungherese \"Ecel\", in tedesco \"Hetzeldorf\") \u00e8 un comune della Romania di 1.560 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: A\u021bel e Dupu\u0219 (\"Tobsdorf\").\nNel corso del 2004 si sono staccati da A\u021bel i villaggi di Alma, Giac\u0103\u0219 e \u0218mig, andati a formare il comune di Alma."}
{"id": "1598767", "revid": "287204", "url": "https://it.wikipedia.org/wiki?curid=1598767", "title": "Atel", "text": ""}
{"id": "1598768", "revid": "1444886", "url": "https://it.wikipedia.org/wiki?curid=1598768", "title": "Gioviano Cepanico", "text": " Fu \"Magister Militum\" del Ducato di Venezia per l'anno 741.\nBiografia.\nGioviano fu il quarto maestro dei soldati a succedersi nel governo della Venezia dopo l'assassinio del doge Orso Ipato, succedendo nella carica al figlio di quest'ultimo Diodato, che aveva retto il governo nell'anno precedente.\nRicevette da Costantinopoli il titolo di \"Ipato\" (equivalente a console), probabilmente per l'aiuto prestato all'Esarca di Ravenna Eutichio, rifugiatosi nella Venezia dopo la caduta di Ravenna in mano dei Longobardi e che da qui aveva mosso alla riconquista della citt\u00e0.\nDurante il suo governo prosegu\u00ec il conflitto armato tra Eracliana ed Equilio, con uno scontro presso la zona nota come \"Torre del Caligo\"."}
{"id": "1598769", "revid": "113757", "url": "https://it.wikipedia.org/wiki?curid=1598769", "title": "Pulenta", "text": ""}
{"id": "1598774", "revid": "1543377", "url": "https://it.wikipedia.org/wiki?curid=1598774", "title": "Origine preferenziale", "text": "Per origine preferenziale si intende il riconoscimento di uno status specifico a una merce proveniente dall'estero; questa condizione \"preferenziale\" \u00e8 necessaria per ottenere benefici daziari all'importazione (riduzione dell'importo dovuto/esenzione totale), abolizione dei divieti quantitativi/contingentamenti).\nLa designazione di \"origine\" \u00e8 totalmente separata e disgiunta dalla \"provenienza\" della merce stessa; una merce fabbricata nella nazione \"A\" non cambia origine attraversando la nazione \"B\", neppure quando in quest'ultima vengono espletate operazioni doganali di importazione e liquidate le imposte relative.\nI requisiti da soddisfare per ottenere l'originale preferenziale variano sia in funzione delle singole voci doganali dei prodotti sia in funzione dei singoli accordi siglati dall'Unione europea con i vari stati esteri.\n\u00c8 chiaramente di origine preferenziale della nazione \"A\" qualsiasi materiale prodotto con materie prime e in fabbriche all'interno della nazione \"A\" stessa, pu\u00f2 per\u00f2 ottenere l'origine preferenziale anche una merce di altro tipo, purch\u00e9 siano soddisfatti determinati requisiti.\nA titolo esemplificativo e non esaustivo, il requisito da soddisfare affinch\u00e9 un prodotto goda della concessione dell'origine preferenziale, pu\u00f2 essere:\nSpecificatamente nei rapporti tra l'Unione europea e le nazioni con cui sono stati firmati degli accordi specifici di interscambio, l'origine preferenziale \u00e8 garantita da un documento, il Certificato di circolazione EUR 1, emesso dall'azienda esportatrice e vidimato, previo controllo, dalle autorit\u00e0 doganali della nazione di esportazione; tale documento deve essere presentato alle autorit\u00e0 doganali del paese di destinazione per ottenere le agevolazioni previste.\nUn'ulteriore semplificazione \u00e8 costituita dalla possibilit\u00e0 di sostituire il suddetto certificato con un'autocertificazione da parte dell'esportatore; questa opportunit\u00e0 \u00e8 per\u00f2 limitata ad un valore delle merci non superiore ai 6.000 Eur e la dichiarazione deve essere presentata con timbro e firma in originale, nonch\u00e9 compilata secondo una dicitura specifica prevista dalle autorit\u00e0 doganali."}
{"id": "1598775", "revid": "309289", "url": "https://it.wikipedia.org/wiki?curid=1598775", "title": "Natara", "text": "Il Natara () \u00e8 un fiume della Russia siberiana nordorientale, affluente di destra della Lena. Scorre nel \u017diganskij ulus e nell'\u0116veno-Bytantajskij ulus della Sacha (Jacuzia).\nDescrizione.\nIl Natara nasce dai monti D\u017eard\u017ean, una catena montuosa compresa nel sistema dei monti di Verchojansk; scorre con direzione mediamente occidentale drenando parte del loro versante ovest fino a sfociare nella Lena a 551\u00a0km dalla sua foce. Il suo maggiore affluente \u00e8 il Sjan-Jurjach (lungo 105 km) che riceve da sinistra a soli 3\u00a0km dalla foce. \nLa lunghezza del Natara \u00e8 di 187\u00a0km, l'area del suo bacino \u00e8 di 5\u00a0730\u00a0km\u00b2. Non ci sono insediamenti lungo il corso del fiume."}
{"id": "1598776", "revid": "196390", "url": "https://it.wikipedia.org/wiki?curid=1598776", "title": "Diodato Orso", "text": ""}
{"id": "1598778", "revid": "155136", "url": "https://it.wikipedia.org/wiki?curid=1598778", "title": "Gioviano Cepario", "text": ""}
{"id": "1598780", "revid": "11959", "url": "https://it.wikipedia.org/wiki?curid=1598780", "title": "Abd al-Muttalib", "text": ""}
{"id": "1598781", "revid": "547992", "url": "https://it.wikipedia.org/wiki?curid=1598781", "title": "Vincenzo Gasperi", "text": "Carriera.\nClub.\nSi form\u00f2 calcisticamente nelle formazioni giovanili del Brescia, con le rondinelle esord\u00ec diciottenne in Serie B il 4 dicembre 1955 nella partita Brescia-Parma (2-0).\nNel 1956 arriv\u00f2 la Serie A con i rossoblu del Bologna, esord\u00ec il 13 novembre 1957 nella partita Udinese-Bologna (1-5). Rest\u00f2 nella citt\u00e0 felsinea sino al 1958 senza trovare la possibilit\u00e0 di essere utilizzato stabilmente come titolare. Si interess\u00f2 di lui Paolo Mazza che lo port\u00f2 a Ferrara nella sua SPAL.\nAl termine del campionato 1958-1959 fu ceduto al Padova.\nPass\u00f2 l'anno successivo all'Atalanta dove disput\u00f2 un campionato, e nel 1961 pass\u00f2 alla Lazio retrocessa in Serie B. La promozione laziale riesce nel 1963 e Gasperi, nell'avventura capitolina, disput\u00f2 complessivamente 141 gare di campionato e 9 di Coppa Italia.\nPass\u00f2 poi al , con cui ottenne la promozione in Serie A nella stagione 1966-1967, quindi al ed alla in Serie C, proseguendo poi fra i dilettanti ed iniziando da l\u00ec una lunga carriera di allenatore in squadre di Serie D e di Promozione emiliano-romagnole.\nGioc\u00f2 complessivamente 193 partite in Serie A, segnando 5 reti, e 114 gare con 4 goal in Serie B.\nNazionale.\nNel 1959 approd\u00f2 in Nazionale Under-23, esordendo il 1\u00ba marzo a Madrid contro la Spagna assieme al compagno di squadra Orlando Rozzoni marcando il futuro juventino Luis Del Sol."}
{"id": "1598784", "revid": "1934238", "url": "https://it.wikipedia.org/wiki?curid=1598784", "title": "Malattia professionale", "text": "La malattia professionale \u00e8 un evento dannoso alla persona che si manifesta in modo lento, graduale e progressivo, involontario e in occasione del lavoro. Nella malattia professionale, diversamente che nell'infortunio, l'influenza del lavoro nella genesi del danno lavorativo \u00e8 specifica, poich\u00e9 la malattia deve essere contratta proprio nell'esercizio ed a causa di quell'attivit\u00e0 lavorativa o per l'esposizione a quella determinata noxa patogena.\nDefinizione.\nCon il termine \"malattia professionale\" si prende in considerazione la malattia contratta nell'esercizio e a causa della lavorazione alla quale \u00e8 adibito il lavoratore.\nLa giurisprudenza riconosce, in particolar modo, la natura di malattia professionale a quello stato di aggressione dell'organismo del lavoratore: eziologicamente connessa all'attivit\u00e0 lavorativa, a seguito e ad esito del quale residua una definitiva alterazione dell'organismo stesso comportante, a sua volta, una riduzione della capacit\u00e0 lavorativa.\nParticolare rilevante, inerente al termine di \"malattia professionale\" risulta essere la prova del nesso causale, del quale costituiscono una valida fonte gli elenchi delle malattie professionali contenute nelle tabelle allegate al D.P.R. n. 1124/1965.\nLe Sezioni Unite della Corte di cassazione hanno affermato il principio secondo cui per le malattie comprese in dette tabelle e manifestatesi entro i termini ivi previsti opera in favore del lavoratore una presunzione legale dell'esistenza di un rapporto di causalit\u00e0 tra lavoro e malattia.\nPeraltro, sempre secondo la Corte di Cassazione, tale presunzione, potrebbe essere invocata anche per le lavorazioni non espressamente previste nelle tabelle purch\u00e9 queste presentino una identit\u00e0 dei requisiti essenziali, con le fattispecie incluse nella lista.\nPer le malattie invece diverse da quelle tabellate ovvero riconducibili a lavorazioni diverse da quelle descritte in tabella (o manifestatesi oltre i termini ivi indicati), spetta al lavoratore dimostrare la causa di lavoro.\nLa malattia professionale pu\u00f2 essere scaturita, quindi, sia da propriet\u00e0 nocive delle sostanze utilizzate sia da movimenti violenti e ripetuti, non naturali, ai quali la struttura corporea risulta adattarsi.\nIn conclusione essa \u00e8 l'effetto nocivo di materiale o lavoro, protratto nel tempo.\nLa malattia professionale si distingue dall'infortunio, in quanto, a differenza di quest'ultimo, non avviene per causa violenta, ma secondo un'azione graduale nel tempo. Oggi \u00e8 pi\u00f9 opportuno parlare di \u201cmalattia correlata al lavoro\u201d e non di \u201cmalattia da lavoro\u201d per indicare la multifattorialit\u00e0 delle malattie contratte nel luogo di lavoro.\nIn Italia le malattie professionali sono soggette ad assicurazione obbligatoria presso l'INAIL, che in caso di patologia eroga al lavoratore malato diverse tipologie di prestazioni previdenziali. L'elenco delle malattie professionali indennizzabili \u00e8 contenuto nel DPR n. 1124/65 (cd. malattie \"tabellate\"), ma ci\u00f2 non esclude che altre malattie siano riconosciute come tali in seguito a specifici accertamenti, anche giudiziali. Con decreto ministeriale del 9 aprile 2008 \u00e8 stato emanato un elenco aggiornato delle malattie professionali dell'industria e dell'agricoltura, per il cui riconoscimento vige la presunzione legale d'origine.\nCaratteristiche.\nUna caratteristica essenziale delle malattie professionale \u00e8 la latenza temporale che intercorre tra la prima esposizione e la manifestazione della malattia, compromettendo talvolta la facile attribuzione del contesto lavorativo e del periodo di tempo dell'esposizione determinante.\nIn base alla latenza \u00e8 possibile suddividere le malattie professionali distinguendo:\nMalattie professionali.\nTra le malattie professionali pi\u00f9 comuni si ricordano le seguenti:\nOggi, in Italia come in altri Paesi, ne \u00e8 vietato l'uso perch\u00e9 cancerogeno.\nSono le fibre di asbesto da ritenersi pericolose; esse penetrano attraverso le vie respiratorie, in base alla loro lunghezza (fino a 50\u00a0\u00b5m) e al loro diametro: le fibre con diametro inferiore a 0,5\u00a0\u00b5m possono raggiungere gli alveoli polmonari. Le fibre depositate causano attivazione del sistema immunitario locale e provocano una reazione infiammatoria da corpo estraneo.\nSono a rischio di esposizione ad amianto tutti i lavoratori che si occupano della manipolazione, rimozione, trasporto di amianto.\nLa latenza tra esposizione e sviluppo di malattia \u00e8 di circa 12-15 anni e una percentuale considerevole (circa il 10%) dei lavoratori esposti svilupper\u00e0 malattia nel corso della vita.\nLa causa \u00e8 da imputarsi alle polveri di carbone che si ritrovano nelle miniere, che si depositano all'interno dell'organismo, nei polmoni e nei linfonodi. Il fumo costituisce un'aggravante delle condizioni.\nGli effetti di esposizione a radiazioni ionizzanti possono essere:\n\u00c8 stata una delle malattie professionali pi\u00f9 frequenti, sostituita, solo negli ultimi anni, da malattie muscolo-scheletriche.\nLa normativa individua 85dA come soglia limite per garantire l'incolumit\u00e0 dell'udito.\nQuesti disturbi sono in genere cumulativi, ossia si manifestano in seguito alla somma di numerose esposizioni e per un periodo prolungato; possono essere anche disturbi transitori, ossia legati ad un unico episodio, e il disturbo scompare in seguito a riposo.\nI distretti pi\u00f9 colpiti sono:\nNegli ultimi anni sono diminuite le dermatiti da contatto al lattice (guanti) che colpivano un gran numero di lavoratori e sono state adottate misure preventive, utilizzando altri tipi di materiali per lavoratori allergici.\nDal punto di vista giuridico, la malattia professionale va tenuta distinta dall'infortunio sul lavoro.\nRiconoscimento.\nLa metodologia medico-legale classica per il riconoscimento di una malattia professionale esige l'osservanza di un iter valutativo che si pu\u00f2 riassumere nei seguenti punti, tutti necessari e fondamentali:\n1.Identificazione dell'agente professionale o della mansione lavorativa ipoteticamente responsabile; \n2.Evidenza scientifica della capacit\u00e0 lesiva della sostanza e della mansione attestata da Organismi nazionali o internazionali;\n3.Esposizione lavorativa accertata e per tempi abbastanza significativi per durata e quantit\u00e0;\n4.Tipologia della malattia uguale a quella comunemente indotta dalla sostanza (o correlata alla mansione);\n5.Manifestazione della malattia dopo diversi anni di esposizione.\nPer malattie professionali si intendono solo quelle inserite nelle Nuove tabelle delle malattie professionali nell'industria e nell'agricoltura pubblicate nella G.U. n.169 del 21 luglio 2008. Le nuove tabelle prevedono 85 voci per l'industria (erano prima 58) e 24 per l'agricoltura (in precedenza 27) essendo stati esclusi alcuni agenti chimici per i quali vige ormai da tempo espresso divieto di utilizzo. Conservano la stessa struttura delle precedenti con suddivisione in tre colonne (Malattie-lavorazioni \u2013 periodo massimo di indennizzabilit\u00e0) e, in ordine, sono elencate le malattie da agenti chimici, quelle dell'apparato respiratorio, della pelle non descritte in altre voci e quelle da agenti fisici. Per ciascuna voce di tabella \u00e8 stata inserita l'indicazione nosologica delle malattie correlate ai diversi agenti, con la relativa codifica ICD10.\nParticolare interesse suscita l'inclusione nelle tabelle di malattie provocate dal sovraccarico biomeccanico del rachide o di segmenti ossei dovute a sollecitazioni meccaniche ripetute nel tempo. Vengono riconosciute alcune malattie muscolo-scheletriche o neuro vascolari del sistema mano braccio, dell'ernia discale lombare, di sovraccarico di grandi articolazioni come quella del ginocchio che potevggano prima essere facilmente riconosciute e indennizzate. Tali patologie hanno rappresentato le pi\u00f9 frequenti forme di malattie professionali extratabellate denunciate all'INAIL negli ultimi anni.\nApproccio normativo.\nSecondo l'art. 139 del D.P.R. 1124/1965 \u201c \u00c8 obbligatoria per ogni medico che ne riconosca l'esistenza, la denuncia delle malattie professionali che saranno indicate nell'elenco (contenuto nel D.M. 18 aprile 1973). La denuncia deve essere fatta all'Ispettorato del Lavoro competente per il territorio...\"\nCon il Decreto del Ministero del lavoro del 27 aprile 2004 \u2013 pubblicato sulla Gazzetta Ufficiale n. 134 del 10 giugno 2004\u00a0\u2013 \u00e8 stato aggiornato l'elenco delle malattie di origine lavorativa per le quali \u00e8 obbligatoria la denuncia alla ASL, all'INAIL e all'Ispettorato del lavoro ai sensi e per gli effetti dell'art. 139 del D.P.R. n. 1124 del 30 giugno 1965 (\"Testo Unico sull'Assicurazione obbligatoria contro gli infortuni e le malattie professionali\").\nSia nel caso di certezza diagnostica o solo sospetto di malattia professionale deve essere sporta la denuncia della malattia da parte del medico competente.\nCompito del medico competente \u00e8 quello di compilare il certificato medico di malattia professionale, che il lavoratore dovr\u00e0 consegnare al proprio datore di lavoro entro i 15 giorni successivi dalla dichiarazione ufficiale della patologia.\nEntro i 5 giorni successivi alla consegna del certificato medico di malattia professionale consegnato al datore di lavoro, quest'ultimo dovr\u00e0 trasmettere all'INAIL la denuncia di malattia professionale.\nIl medico ha invece l'obbligo di denunciare la malattia professionale all'ufficiale di polizia giudiziaria della ASL competente per il territorio, obbligato ad inviare, a sua volta, il referto all'Autorit\u00e0 giudiziaria.\nGrazie alla segnalazione della malattia professionale, come del resto dell'infortunio, all'autorit\u00e0 competente, si innesca un meccanismo di prevenzione e controllo dei luoghi di lavoro per arrestare o limitare i rischi che determinano eventi accidentali e dannosi per il lavoratore. Obbligo del medico competente \u00e8 inoltre l'invio del primo certificato medico di malattia professionale all'INAIL.\nOgni medico che effettua la denuncia \u00e8 tenuto a riportare nella stessa, limitatamente alle malattie della lista I e della lista II, il relativo codice identificativo.\nElenco delle malattie per le quali \u00e8 obbligatoria la denuncia.\nRiferimento D.M. 14/01/2008"}
{"id": "1598791", "revid": "124947919", "url": "https://it.wikipedia.org/wiki?curid=1598791", "title": "Giovanni Fabriciaco", "text": " Fu \"Magister Militum\" del Ducato di Venezia per l'anno 742.\nBiografia.\nGiovanni fu il quinto ed ultimo maestro dei soldati a succedersi nel governo della Venezia dopo l'assassinio del doge Orso Ipato.\nPare che il suo governo risultasse particolarmente feroce e pesantemente sbilanciato a favore della nat\u00eca Eracliana nel conflitto che la contrapponeva alla vicina e rivale citt\u00e0 di Equilio, l'una filo-bizantina, l'altra filo-longobarda. Gli scontri risultavano talmente violenti che il canale dell'Arco, sito tra le due citt\u00e0, venne il quel periodo persino ribattezzato \"homicidiale\" (\"dell'omicidio\").\nPresto Giovanni venne deposto e, all'uso bizantino, abbacinato, rapato a zero ed esiliato. L'assemblea popolare ottenne quindi da parte del potere imperiale di Costantinopoli l'autorizzazione a nominare nuovamente un doge, nella persona di Diodato, figlio di Orso Ipato, che gi\u00e0 aveva retto il governo come \"magister militum\" due anni prima."}
{"id": "1598804", "revid": "287204", "url": "https://it.wikipedia.org/wiki?curid=1598804", "title": "C'N'C CoSTUME NATIONAL", "text": ""}
{"id": "1598806", "revid": "1008732", "url": "https://it.wikipedia.org/wiki?curid=1598806", "title": "NGC 1097", "text": "NGC 1097 (nota anche come C 67) \u00e8 una galassia a spirale barrata distante circa 45 milioni di anni luce, osservabile nella costellazione della Fornace. Prima del 2006, sono state osservate in NGC 1097 tre supernove (SN 1992bd, SN 1999eu e SN 2003B).\nNGC 1097 \u00e8 anche una galassia di Seyfert, con delle strutture simili a \"jet\" uscenti dal nucleo. Si \u00e8 poi dimostrato che tali strutture sono in effetti composti da stelle, si tratta dunque di code mareali. Come molte galassie, NGC 1097 ha un buco nero supermassiccio al suo centro; attorno ad esso si trova un anello di regioni di formazione stellare con dei gas e polvere che cadono a spirale verso il buco nero.\nNGC 1097 ha anche due galassie satelliti. NGC 1097 A \u00e8 la pi\u00f9 grande delle due: \u00e8 una galassia ellittica che orbita a circa 42.000 anni luce dal centro di NGC 1097; NGC 1097 B \u00e8 invece la pi\u00f9 lontana, e non si conosce molto di essa."}
{"id": "1598808", "revid": "1444886", "url": "https://it.wikipedia.org/wiki?curid=1598808", "title": "Domenico Leone", "text": "Fu \"Magister Militum\" del Ducato di Venezia per l'anno 738.\nBiografia.\nDomenico assunse il governo della Venezia dopo l'assassinio del doge Orso Ipato, che era stato nominato una decina di anni prima dall'assemblea popolare in rivolta contro l'autorit\u00e0 dell'Impero Bizantino e in ci\u00f2 usurpando le prerogative imperiali. Dopo la morte di questi, gli Esarchi di Ravenna avevano proibito la nomina di un nuovo duca, affidando al governo al maestro dei soldati Domenico, un funzionario militare con carica annuale."}
{"id": "1598809", "revid": "339392", "url": "https://it.wikipedia.org/wiki?curid=1598809", "title": "C'n'c costume national", "text": ""}
{"id": "1598810", "revid": "165042", "url": "https://it.wikipedia.org/wiki?curid=1598810", "title": "Chiadino", "text": "Chiadino (Kjadin in sloveno) \u00e8 un borgo o rione suburbano di Trieste, situato nella parte est della citt\u00e0 e che comprende le localit\u00e0 di Chiadino, Chiadino in Monte facente capo alla parrocchia di Santa Caterina da Siena, San Luigi facente capo alla parrocchia di San Luigi Gonzaga, e del Boschetto che va da San Luigi a Longera.Corrisponde al colle di Chiadino delimitato ad ovest dal centro della citt\u00e0, a nord-est dalla zona di San Giovanni (Guardiella) e a sud sud-est dalla zona di Rozzol.\nSulla sommit\u00e0 del colle si trovano:\nIl versante nord-est del colle \u00e8 occupato invece dal \"bosco del Farneto\" (dal nome della farnia, un tipo di quercia), comunemente chiamato \"Boschetto\", un ampio polmone verde per la citt\u00e0.\nNei primi anni dell\u2019Ottocento fu deciso di tracciare un sentiero che dalle falde del Boschetto portasse agilmente alla vetta del colle Cacciatore, cos\u00ec chiamato per il guardaboschi che l\u00ec risiedeva. Nella primavera del 1817 venne finalmente aperta alla cittadinanza la strada a serpentina che conduceva in cima alla collina dove, oltre alle passeggiate tra i boschi i cittadini potevano usufruire di una trattoria con i tavolini all'aperto, di un campetto per il gioco dei birilli e di uno spazio per il tiro a segno.\nQuando nel 1844 l'area boschiva fu donata alla citt\u00e0 per l'utilizzo pubblico dall'imperatore Ferdinando I, si pens\u00f2 di valorizzare tutta la zona con la costruzione di un elegante albergo per i soggiorni dell\u2019\u00e9lite cittadina, il progetto fu commissionato all'architetto berlinese Friedrich Hitzig. Nel 1858 fu cos\u00ec inaugurato l\u2019edificio in stile tardo rinascimentale chiamato Ferdinandeo in onore dell\u2019imperatore d\u2019Austria che ne elarg\u00ec i fondi. L'albergo Ferdinandeo venne frequentato da una raffinata clientela che con la bella stagione amava passeggiare tra i boschi e di sera ballare nel salone. La zona intorno, rimasta del tutto incolta, e che ora costituisce il parco di Villa Revoltella, fu acquistata dal ricchissimo barone Pasquale Revoltella che vi edific\u00f2 un rustico chalet per trascorrervi brevi vacanze tra una battuta di caccia e l\u2019altra. Fu allestito anche uno splendido giardino dotato di vialetti, curatissime aiuole e una grande serra per la coltivazione di piante rare e frutti esotici.\nIl parco di Villa Revoltella \u00e8 esteso su un\u2019area di ed \u00e8 stato in seguito dotato, nella sua parte bassa, di un lungo colonnato con panchine di sosta, campi giochi e di basket, una pista di pattinaggio e una fontana di Nino Spagnoli raffigurante Pinocchio. La bianca chiesetta di San Pasquale Bylon con l'antistante giardino e il laghetto \u00e8 ancora oggi scelta dai concittadini per romantiche cerimonie di matrimonio.\nAl limite ovest del bosco del Farneto, verso la zona di San Luigi, si trova il civico \"Orto Botanico\".\nStoria.\nLa prima attestazione documentaria del esistenza di Chiadino risale ad un atto del 1311.Tuttavia dei resti romani rinvenuti nella zona di Rozzol nel 1891, nello specifico un Bronzo dell'imperatore Caligola e un Asse (moneta) repubblicano, suggeriscono una presenza romana sul territorio. \nIl villaggio di Chiadino aveva nei secoli un capo villaggio o zuppano che verificava il rispetto delle leggi e dei regolamenti. Nel 1842 i zuppani cessarono la loro attivit\u00e0 per disposizione magistratuale.\nNel 1915 il III distretto suburbano denominato Farneto includeva le frazioni di Chiadino, Rozzol e Longera.\nEtimologia del nome.\nIl toponimo Chiadino \u00e8 di origine ladina. Attraverso i secoli il villaggio si chiam\u00f2 Catin, Cadino, Ciadin. \nIl nome deriva dal latino medievale Catinus (catino) che stava indicare la conca del torrente Rozzol. Anticamente la zona a valle di Chiadino veniva chiamata Sterpei o sterp\u00e9, da sterpeto, zona incolta piena di sterpi."}
{"id": "1598817", "revid": "339392", "url": "https://it.wikipedia.org/wiki?curid=1598817", "title": "Costume National", "text": ""}
{"id": "1598818", "revid": "124947897", "url": "https://it.wikipedia.org/wiki?curid=1598818", "title": "Felice Corniola", "text": "Biografia.\nFelice fu il secondo maestro dei soldati a succedersi nel governo della Venezia dopo l'assassinio del doge Orso Ipato. Gli succedette nella carica il figlio di quest'ultimo Diodato, che pochi anni dopo riusc\u00ec ad essere nominato doge."}
{"id": "1598821", "revid": "177966", "url": "https://it.wikipedia.org/wiki?curid=1598821", "title": "Chiesa di San Fermo Maggiore", "text": "La chiesa dei Santi Fermo e Rustico, meglio conosciuta con il nome di chiesa di San Fermo Maggiore, \u00e8 un luogo di culto cattolico che sorge nel centro storico di Verona; si tratta di una chiesa parrocchiale facente parte del vicariato di Verona Centro nell'omonima diocesi.\nTre chiese si susseguono nel corso dei secoli: nelle fondazioni si possono leggere le tracce di una chiesa forse del V secolo, epoca che si contraddistingue per il culto dei martiri, cui la chiesa \u00e8 dedicata; la chiesa inferiore, benedettina, che propone ancora una suggestiva spiritualit\u00e0 grazie all'alternarsi di grandi zone d'ombra e spazi di luce soffusa, proveniente da piccole feritoie verticali, creando le condizioni ideali per il raccoglimento e la riflessione tipici dell'epoca romanica; la chiesa superiore, francescana, un grande spazio ad aula destinato a raccogliere grandi folle di fedeli che doveva contraddistinguersi per una generale sobriet\u00e0 conforme allo stile di vita dei frati, dove nel tempo si sono per\u00f2 sovrapposte numerose trasformazioni e aggiunte.\nStoria.\nIl martirio dei santi Fermo e Rustico.\nVi sono diverse narrazioni riguardanti la vita dei santi Fermo e Rustico; una di queste vuole che, dopo essere stati arrestati in seguito alle persecuzioni dell'inizio del IV secolo, furono condotti a Verona dove vennero torturati e decapitati in riva all'Adige il 9 agosto del 304 d.C. Si racconta che i corpi fossero stati lasciati insepolti e, successivamente, portati e venerati presso le fiorenti comunit\u00e0 cristiane dell'Africa settentrionale, nei pressi di Cartagine, e da l\u00ec trasportati prima a Capodistria e poi a Trieste. Sul luogo del martirio, che avvenne nei pressi di dove oggi sorge ponte Aleardi, la devozione popolare condusse a costruire una prima chiesa in loro onore (V secolo-VI secolo), anche se le prime tracce documentate di questo edificio risalgono all'VIII secolo. Sempre secondo tale racconto, le reliquie dei due martiri fecero il loro ritorno a Verona nel 755 o nel 765, grazie ad alcuni mercanti che le riscattarono dopo che il vescovo Annone profetizz\u00f2 che la grave siccit\u00e0 che a quel tempo affliggeva la citt\u00e0 sarebbe terminata una volta che i corpi di Fermo e Rustico sarebbero stati ricondotti sul luogo del loro assassinio.\nA seguito di una solenne cerimonia le reliquie vennero poste in un'arca sotterranea collocata in un edificio, nel 775 sicuramente gi\u00e0 esistente, ove oggi sorge la chiesa di San Fermo Maggiore. Antichi documenti raccontano che i resti dei due martiri vennero traslati \"\u00abnon longe extra muros civitatis, in Basilica quae a priscis temporibus in eorum honorem fuerat constructa\u00bb\". A Verona fu l'inizio dell'affermazione del culto dei due santi, che port\u00f2 alla fondazione di numerose chiese a loro dedicate, diverse delle quali scomparvero nel corso dei secoli.\nLa controversia tra benedettini e francescani nel basso medioevo.\nPoco si conosce dell'edificio che dall'VIII secolo ospit\u00f2 le sacre reliquie dei martiri. I primi documenti che attestano la presenza dei monaci benedettini a officiare nella chiesa risalgono all'XI secolo anche se lo storico Jean Mabillon ha proposto che l'ordine di San Benedetto guidasse San Fermo Maggiore In ogni caso furono proprio loro, tra il 1065 e il 1143, a ristrutturare completamente il complesso e a costruire le due chiese in stile romanico: la prima, detta \"inferiore\", per conservare le reliquie che aveva collocato Annone; l'altra, \"superiore\", per le celebrazioni eucaristiche pi\u00f9 popolari e affollate. Inoltre diedero inizio alla costruzione del campanile, che per\u00f2 venne terminato solo intorno al XIII secolo.\nA partire dai primi anni del Duecento i benedettini di San Fermo vissero un periodo critico. Dal 1232, infatti, i ben pi\u00f9 numerosi francescani, nel frattempo stabilitisi lontano dalla citt\u00e0 e quindi impossibilitati a svolgere con la voluta efficienza la cura delle anime, iniziarono a chiedere di potersi stabilire nel convento di San Fermo: la controversia che ne segu\u00ec si protrasse per oltre trent'anni. A prendere le parti dei francescani fu per primo papa Innocenzo IV che il 10 maggio 1248 chiese al vescovo di Verona lo scambio dei due monasteri, tuttavia non venne ascoltato. l'11 aprile, il vescovo di Verona dispose ufficialmente il passaggio del convento di San Fermo a fr\u00e0 Giacomo dei frati minori, tuttavia anche questa volta la decisione non sort\u00ec effetti poich\u00e9 il vescovo si trovava in cattivit\u00e0 a Venezia, nel palazzo Patriarcale di Rialto, a seguito di un suo scontro con Ezzelino III da Romano.\nDopo un'ulteriore pressione da parte del papa Alessandro IV, il quale peror\u00f2 la richiesta dei francescani in un sollecito inviato il 3 agosto 1259 al vescovo di Treviso, nel 1260 i pochi benedettini rimasti nel convento si arresero e, guidati dal loro abate Valerio, si stabilirono presso San Fermo Minore. L'anno successivo i francescani poterono finalmente entrare nel loro ambito monastero, di cui poterono disporre non solo degli edifici che lo componevano, ma anche delle rendite e dei beni annessi.\nIl passaggio ai francescani segn\u00f2 un nuovo capitolo della storia edificatoria dell'edificio che port\u00f2 alla ricostruzione della chiesa superiore nelle forme attuali. Fondamentale per questi lavori furono le elargizioni da parte dei fedeli e in particolare quella di Guglielmo da Castelbarco, amico di Cangrande I della Scala e del priore fra' Daniele Gusmerio. L'intervento del signore di Castelbarco e di fr\u00e0 Daniele furono tanto importanti che le loro effigi furono dipinte ad affresco sull'arco trionfale della chiesa superiore.\nEpoca moderna.\nCon la protezione degli Scaligeri, la chiesa di San Fermo and\u00f2 ad acquistare sempre pi\u00f9 il favore della popolazione, tanto che ben preso divenne uno dei luoghi sacri pi\u00f9 richiesti dalle illustri famiglie cittadini ove seppellire i propri congiunti. Nel 1268 le spoglie del medico Aventino Fracastoro vennero collocate in un sarcofago posto sulla facciata della chiesa; successivamente trovarono posto, all'interno o all'esterno, anche quelli del giudice Barnaba da Morano, della famiglia Nichesola, del giurista Bernardo Brenzoni, dello speziale Francesco Calceolari, di Torello Saraina e della famiglia Alighieri. Per celebrare l'impegno del medico Francesco Pona in occasione della terribile peste del 1630 venne realizzato un suo busto conservato all'interno. Anche due importanti corporazioni cittadine, quella dei falegnami e fabbri e quella dei barcaioli, eressero i propri altari all'interno della chiesa di san Fermo\nNel 1757 l'ennesima violenta inondazione dell'Adige danneggi\u00f2 il complesso e in particolare la chiesa inferiore, costringendo i religiosi a traslare le reliquie dei santi titolari nella chiesa superiore, dove vennero definitivamente sistemate nell'altare maggiore, al riparo dal ripetersi di tali eventi.\nDall'occupazione napoleonica al XXI secolo.\nAlla fine del secolo, l'occupazione francese obblig\u00f2 i monaci di San Fermo ad alienare o ipotecare i fondi da cui traevano profitto affinch\u00e9 i ricavati potessero essere impiegati per sostenere la guarnigione cittadina. Ma la situazione peggior\u00f2 ulteriormente pochi anni pi\u00f9 tardi quando, il 30 agosto 1807, i francescani del convento furono costretti ad abbandonare la chiesa per ritirarsi in Santa Maria della Scala; San Fermo Maggiore divenne propriet\u00e0 del Demanio e affidata al clero secolare, diventando una parrocchia diocesana. Le spoliazioni conseguenti all'occupazione danneggiarono anche San Fermo, dove venne sottratto un crocifisso ligneo, collocato sopra il tornacoro, e dei bassorilievi in bronzo opera di Andrea Briosco, detto \"il Riccio\", oggi conservati al museo del Louvre.\nNel 1879 un forte uragano danneggi\u00f2 gravemente il tetto mentre le acque dell'Adige tornarono ad infliggere danni nella chiesa inferiore durante la catastrofica inondazione del 1882. Tra il 1907 e il 1912, grazie all'interesse del sovrintendente Alessandro da Lisca, vennero abbattute alcune case che erano state addossate agli absidi della chiesa negli anni precedenti. Dal 1905 al 1909 furono eseguiti notevoli lavori di restauro; le absidi furono sgomberate da costruzioni che erano state addossate nei secoli precedenti.\nNella fasi finali della seconda guerra mondiale, un bombardamento sulla citt\u00e0 di Verona avvenuto il 2 febbraio 1945 ha provocato un incendio della chiesa che, tuttavia, ha miracolosamente risparmiato il prezioso soffitto ligneo che ha riportato solo lievi danni.Terminata la guerra, il complesso venne sottoposto ad una ristrutturazione e, a partire dal Natale del 1946, la chiesa inferiore \u00e8 stata riaperta al culto. La chiesa superiore, invece, and\u00f2 incontro a lavori pi\u00f9 complessi che compresero anche il rifacimento della pavimentazione con pietre provenienti dalle cave di Prun e la posa di nuove vetrate, finir\u00e0 nel 1960. Due anni pi\u00f9 tardi vennero terminati anche i lavori di ripristino del chiostro e degli annessi, per il termine del restauro degli affreschi interni della chiesa superiore si dovette aspettare il 1965.\nNel 2018 \u00e8 stata ritrovata nel chiostro della chiesa una tomba, probabilmente del gran maestro templare Arnau de Torroja, morto a Verona nel 1184.\nDescrizione.\nEsterno.\nLa facciata della chiesa, a capanna, \u00e8 orientata verso occidente e suddivisa in due fasce: la parte inferiore di epoca romanica, arricchita dai francescani con lesene terminanti in archetti, finestre ogivali e cornici, in modo che si armonizzasse con la parte superiore, che venne invece ricostruita in epoca gotica. La differenza \u00e8 palesata dai materiali utilizzati che sono la pietra per la parte inferiore del prospetto, e i corsi di mattoni di laterizio alternati ai corsi di conci di tufo per quella superiore di epoca gotica. Centralmente si apre un grande portale d'ingresso strombato a cui si accede tramite un'alta scalinata, decorato da una porta bronzea opera di Luciano Minguzzi, che si caratterizza dalla presenza di 24 formelle raffiguranti le storie dei santi Fermo e Rustico; sulla sinistra del portale si trova l'arca di Aventino Fracastoro, medico e amico di Cangrande I della Scala, mentre sulla destra trovo posto il protiro che proteggeva l'arca di Giovanni da Tolentino, medico del XV secolo. Sopra l'ingresso si trovano una serie di quattro alte monofore trilobate, sovrastate da una trifora e due oculi, che insieme ad altre quattro finestrature che si trovano ai due lati del portale, illuminano l'interno della chiesa. In alto, a coronare la facciata, si trova una cornice ad archetti pensili trilobati mentre a incorniciarla, ai lati, due paraste terminanti con due pinnacoli; in cima alla cuspide un ulteriore pinnacolo che da maggiore slancio verticale al prospetto.\nGli altri prospetti sono coronati da archetti pensili e pinnacoli che infondono un aspetto gotico ai vari volumi in cui si articola la chiesa: suggestive in particolare le absidi che dominano il retro del complesso, con lo sviluppo poligonale dell'abside che ospita il presbiterio esaltato dai contrafforti angolari, e le absidi minori scandite da lesene e arcatelle cieche. Lungo il fianco nord si apre un ingresso secondario raggiungibile tramite un'alta scalinata, composto da un portale biforo con architrave decorata da foglie e fiori scolpiti, racchiuso entro un arco ogivale strombato e protetto da un ampio protiro voltato.\nIl campanile, che si erge lungo il fianco nord del presbiterio, venne iniziato nel XII secolo dai benedettini, sopraelevato in quello successivo e rinnovato e terminato nel XIV secolo dai francescani. A pianta quadrata, presenta un fusto massiccio edificato in parte in mattoni di laterizio e in parte in conci di pietra calcarea, sormontato da una cella campanaria in cui si aprono quattro trifore. La torre \u00e8 coronata da quattro pinnacoli e da una copertura conica.\nInterno.\nLa cosiddetta \"chiesa superiore\" presenta una pianta ad aula unica rettangolare, contraddistinta da uno sviluppo marcatamente longitudinale. Il presbiterio, rialzato di tre gradini, \u00e8 separato dall'aula mediante un tornacoro semicircolare, mentre dall'altro lato si conclude con un'ampia abside poligonale a cinque lati. Singolare la copertura dell'aula, con un controsoffitto ligneo a carena di nave rovesciata, pentalobata, sostenuta da tre ordini di mensole e collegata mediante tiranti in ferro a un sistema di sedici capriate lignee, dotate per\u00f2 di catene metalliche anzich\u00e9 in legno. Questa struttura di copertura \u00e8 inoltre decorata da due \"gallerie di Santi\" composte da 416 dipinti su tavoletta del XIV secolo, inserite all'interno di archetti trilobati. Differente la copertura del presbiterio, il quale \u00e8 sovrastato da una volta a crociera in muratura, decorata con affreschi che raffigurano i simboli dei quattro Evangelisti; il catino absidale \u00e8 invece suddiviso in cinque spicchi affrescati nel XIV secolo.\nNumerose sono le cappelle e gli altari che si trovano nello spazio plebano. Sulla destra del presbiterio si apre la cappella della Passione di Ges\u00f9, mentre sul lato sinistro la cappella di Sant'Antonio. Lungo i fianchi dell'aula si trovano gli accessi alle due cappelle maggiori, dotate di una propria autonomia architettonica e spaziale: la cappella di San Bernardo (o cappella Brenzoni) sulla destra e la cappella della Madonna sulla sinistra. Nei bracci dello pseudo-transetto si trovano altre due cappelle: la cappella Alighieri a destra, e la cappella di San Giuseppe, con il mausoleo Della Torre, a sinistra. Lungo le pareti si trovano poi i seguenti altari: sulla destra vi sono l'altare Nichesola, l'altare di San Raffaele e l'altare di San Francesco, mentre sul lato opposto trovano spazio il mausoleo Brenzoni, l'altare di San Nicola e l'altare di San Giuseppe (o dei Marangoni).\nSotto lo spazio dell'aula e del presbiterio si sviluppa la \"chiesa inferiore\", a tre navate ritmate da due file di sostegni, dove pilastri quadrati sono alternati a pilastri cruciformi; la navata centrale tuttavia \u00e8 bipartita da una sequenza di pilastrini allineati lungo l'asse centrale. A concludere l'ambiente si trova il presbiterio, sopraelevato di tre gradini e terminante in tre absidi a sviluppo semicircolare, di cui quella centrale di dimensioni maggiori e caratterizzata dalla presenza di un pregevole crocifisso ligneo del XVI secolo. Due cappelle si trovano infine nei bracci dello pseudo transetto. L'ambiente \u00e8 coperto da volte a crociera in muratura, che si impostato su arcate decorate da fiori a sei petali, simboli benedettini. Su pareti e pilastri si conservano alcuni affreschi di carattere votivo databili tra l'XI al XVI secolo.\nAltare Nichesola.\nL'altare, in stile rinascimentale, fu trasferito in questa chiesa nel 1816 dalla ex-parrocchia di San Fermo al Ponte.\nLa lunetta con la raffigurazione di un santo vescovo \u00e8 un affresco di Domenico Brusasorzi e risale al XVI secolo.\nLa pala d'altare rappresenta la \"Vergine con il bambin Ges\u00f9 e i santi Brandano e Gregorio\" ed \u00e8 opera di Sante Creara (XVI secolo).\nCappella Brenzoni.\nL'arco di ingresso \u00e8 decorato con l'affresco, molto deteriorato, con l\"'Albero di san Bonaventura\", pi\u00f9 in alto un\"Annunciazione\", risalenti entrambi al XIV secolo.\nEntrando, sulla destra, si incontra il \"Monumento a Bernardo Brenzoni\" ed un affresco di periodo romanico del XIII secolo.\nL'altare fu eretto verso il 1570 dai Verit\u00e0, mentre la pala d'altare \u00e8 opera di Antonio Elenetti rappresenta in alto la \"Vergine con Ges\u00f9 bambino\", mentre in basso \"San Fermo e san Rustico\" ed \u00e8 un lavoro del XVIII secolo.\nSulla sinistra della cappella \u00e8 presente l\"'urna pensile di Barnaba da Morano\", morto nel 1411, lavoro di Antonio da Mestre. Inoltre \u00e8 presente il \"Giudizio universale\", probabilmente ultima opera di Martino da Verona, affresco staccato nel 1958 dalla facciata della chiesa perch\u00e9 molto deteriorato e posto qui, come era in origine.\nInfine si pu\u00f2 vedere la tavola realizzata nel 1484 da Francesco Bonsignori che raffigura la \"Vergine in trono tra un santo vescovo e Giobbe\".\nAngeli osannanti.\nDurante i lavori di restauro nel 1909 furono ritrovati, coperti da scialbatura, dei lacerti di affresco con \"angeli osannanti\", ultimo avanzo di una grande opera di Stefano da Verona, realizzata nella prima met\u00e0 del XV secolo.\nPulpito.\nIl pulpito \u00e8 in marmo bianco e rosso ed \u00e8 lavoro di Antonio da Mestre, completato nel 1396. Tutto intorno si possono ammirare affreschi di Martino da Verona, terminati anch'essi nello stesso anno.\nAltare di san Raffaele.\nSulla sinistra mausoleo di \"Torello Saraina\", primo storico della citt\u00e0 di Verona, morto nel 1550. Sotto la mensa dell'altare vi \u00e8 una \"Deposizione\" del XV secolo.\nLa pala \u00e8 un lavoro di Francesco Torbido, pittore veronese del XVI secolo e raffigura la \"Santa Trinit\u00e0, la Vergine, l'Arcangelo Raffaele e il piccolo Tobia\".\nAltare di San Francesco.\nL'altare fu realizzato nel XVIII secolo; la pala d'altare \u00e8 opera di Giovanni Battista Bellotti e raffigura la \"Vergine con Ges\u00f9 bambino e san Francesco\".\nSotto la mensa sono conservate le reliquie del romito san Gualfardo, morto nel 1127.\nCappella Alighieri.\nLa cappella si trova alla destra del transetto; fu realizzata tra il 1545 ed il 1558 e vi sono sepolti gli ultimi discendenti diretti di Dante Alighieri. Gli affreschi sopra il timpano illustrano \"storie francescane\". La pala d'altare \u00e8 opera di Giovanni Battista del Moro.\nPiccola abside a destra.\nNella piccola abside posta completamente sulla destra \u00e8 visibile un \"Crocifisso\" ligneo risalente al XVIII secolo e, a lato, \"Addolorata con San Giovanni\" risalente al XIV secolo.\nCappella degli agonizzanti.\nLa pala d'altare \u00e8 opera del XVI secolo di Domenico Brusasorzi.\nCappella di Sant'Antonio.\nVi \u00e8 conservata una pala, opera di Liberale da Verona, che raffigura \"Sant'Antonio tra sant'Agostino e san Nicol\u00f2\". Nel transetto sinistro sono presenti degli affreschi di scuola veronese del XIV secolo.\nPortale laterale.\nSopra la porta laterale vi \u00e8 un affresco con una \"Crocifissione\", opera attribuita alla scuola di Turone di Maxio e risalente al 1363.\nAltare di san Nicola.\nL'altare \u00e8 del 1535 e la pala con \"San Nicola, patrono dei naviganti, sant'Agostino e sant'Antonio abate\" \u00e8 lavoro di Giovanni Battista d'Angelo.\nMausoleo Brenzoni.\nIl mausoleo risale al 1426 ed \u00e8 opera dello scultore fiorentino Nanni di Bartolo detto il \"Rosso\". Il monumento rappresenta la \"Risurrezione\".\nIl Pisanello affresc\u00f2 i lati del baldacchino con raffigurazioni della \"Vergine Annunciata e l'Arcangelo Gabriele\", mentre in alto dipinse gli \"Arcangeli Raffaele e Michele\"."}
{"id": "1598835", "revid": "547034", "url": "https://it.wikipedia.org/wiki?curid=1598835", "title": "Dollaro di Antigua", "text": "Il dollaro \u00e8 stata la valuta di Antigua dal 1913. In seguito \u00e8 stato sostituito prima dal dollaro delle Indie occidentali britanniche e poi dal dollaro dei Caraibi orientali.\nStoria.\nPrima del 1913 ad Antigua circolava la sterlina britannica. Nel 1913 le prime banconote private furono emesse ad Antigua, denominate in dollari. Dal 1920 alcune di queste banconote recavano anche il valore in sterline, con 1 dollaro = 4 shilling e 2 penny. Durante questo periodo non furono emesse frazioni del dollaro e continuarono a circolare le monete britanniche.\nNel 1935 fu emesso il dollaro delle Indie occidentali britanniche dello stesso valore del precedente dollaro di Antigua e delle altre emissioni simili dell'area. L'ultima emissione particolare di Antigua ci fu nel 1940. Dal 1965 circola il dollaro dei Caraibi orientali.\nBanconote.\nTre banche, la Royal Bank of Canada, la Colonial Bank la Barclays Bank emisero tutte banconote da 5 dollari. La Royal Bank of Canada emise le banconote tra il 1913 ed il 1938, mentre la Colonial Bank emise solo nel 1926 e la Barclays Bank (che prese il posto della Colonial Bank) le emise tra il 1937 ed il 1940."}
{"id": "1598840", "revid": "1494169", "url": "https://it.wikipedia.org/wiki?curid=1598840", "title": "Acquamarina", "text": ""}
{"id": "1598843", "revid": "2056951", "url": "https://it.wikipedia.org/wiki?curid=1598843", "title": "Oscillococcinum", "text": "L'Oscillococcinum \u00e8 un prodotto omeopatico presentato come rimedio per i sintomi dell'influenza.\nDescrizione.\nIl preteso principio attivo, il cosiddetto \"batterio oscillococco\", \u00e8 in realt\u00e0 un organismo inesistente, e quindi mai realmente identificato e classificato scientificamente. I \"batteri\" osservati da Joseph Roy, fisiologo francese che invent\u00f2 il nome, altro non erano che piccole bolle d'aria inquinanti presenti nei campioni analizzati, da cui l'erronea convinzione circa l'esistenza di una specie batterica non ancora identificata.\nIl rimedio omeopatico sarebbe ricavato a partire dal cuore e dal fegato di anatra muschiata, a una diluizione di 200 K. Il preparato viene diluito 1:100 per 200 volte con il metodo delle diluizioni Korsakoviane: un beker da 100ml viene riempito con 99 ml di acqua e 1ml di principio attivo; dopo aver agitato la miscela e prelevato 1 ml, il restante contenuto del beker viene buttato del tutto e si procede a un nuovo riempimento con 99ml di acqua, si aggiunge il millilitro di soluzione prima conservato, viene agitato e prelevato 1ml, il resto va buttato e il tutto viene ripetuto per 200 volte.\nNon esiste alcuna prova scientifica che l\"'Oscillococcinum\" possa avere validit\u00e0 terapeutica: da un punto di vista chimico-fisico, \u00e8 costituito da palline di zucchero (glucosio e lattosio) che, come tutti i prodotti omeopatici che risultino diluiti oltre la 12CH/24DH, non conserva alcuna traccia del principio attivo che dovrebbe essere alla base del suo funzionamento, per via della Costante di Avogadro.\nDispute legali.\nNel 2011 il prodotto \u00e8 stato al centro di numerose azioni legali, a causa della sua dimostrata inefficacia e del fatto che, di conseguenza, il marketing della Boiron \u00e8 stato reputato ingannevole.\nPretesi effetti curativi e ricerche sull'efficacia.\nIn ambito omeopatico, si sostiene che sarebbe utile per prevenire i sintomi influenzali o, nel caso che la malattia sia gi\u00e0 insorta, per affrettarne la guarigione, attenuandone i sintomi.\nI suoi effetti sono talvolta confermati dai suoi utilizzatori. \u00c8 ben noto tuttavia, che le impressioni soggettive dei pazienti non sono indice dell'efficacia di un farmaco, in quanto i soggetti non sono in grado di discernere quale sia stata la vera causa della remissione della malattia. Questa pu\u00f2 essere verificata solo mediante studi clinici, condotti con rigoroso metodo scientifico (un tipico metodo di indagine \u00e8 quello del \"doppio cieco\").\nUn tipico meccanismo di errata percezione, da parte del paziente, \u00e8 dovuto al fatto che l'influenza \u00e8 una malattia che, di solito, guarisce da s\u00e9 in pochi giorni, senza bisogno di alcuna cura: per questo, potrebbe essere facile attribuire, in modo erroneo, il miglioramento dei sintomi all'assunzione del rimedio, perch\u00e9 il naturale decorso della malattia si stava gi\u00e0 avviando verso la guarigione, o, comunque, la patologia sarebbe guarita in ogni caso da sola col semplice trascorrere del tempo.. Su queste percezioni, inoltre, si manifesterebbe l'insorgenza dell'effetto placebo.\nIn conclusione, per il preparato denominato Oscillococcinum (come, del resto, per ogni altro rimedio omeopatico) non esistono prove scientifiche di una reale efficacia clinica. Di conseguenza, esso deve essere considerato privo di qualsiasi propriet\u00e0 curativa.\nLe verifiche cliniche sperimentali, condotte da numerose realt\u00e0 scientifiche internazionali, non hanno mai osservato, infatti, un'efficacia del rimedio che fosse superiore al semplice placebo.\nL'oscillococco.\nIl \"principio curativo\" che sarebbe alla base del prodotto \u00e8 inesistente. Questo, infatti, dovrebbe essere l'\"oscillococcinum\", un termine creato nel 1925 dal fisiologo francese Joseph Roy (1891\u20131978). Costui aveva prestato servizio militare nel periodo dell'epidemia di influenza spagnola (1917-1919). Mentre osservava al microscopio il sangue di pazienti con l'influenza, not\u00f2 dei piccoli corpuscoli sferici che si muovevano. Suppose che tali sfere fossero dei batteri sconosciuti, che battezz\u00f2 \"oscillococcinum\" (\"sfere che oscillano\"), ipotizzando che questi fossero gli agenti patogeni della malattia. All'epoca, le cause dell'influenza erano sconosciute, non essendo ancora stati individuati i relativi virus. Roy osserv\u00f2 tali apparenti \"batteri\" anche in pazienti affetti da herpes, varicella e fuoco di Sant'Antonio. Dopo aver osservato i tessuti di vari animali, reput\u00f2 di averli trovati in grande concentrazione nel cuore e nel fegato di anatra muschiata. Mise quindi a punto un nosode a partire da tali tessuti, utilizzando i metodi dell'omeopatia.\nIn realt\u00e0, le sfere osservate da Roy non erano altro che \"bolle d'aria\" (conseguenza tipica di un'errata preparazione dei vetrini da osservazione microscopica). Inoltre, come osservato sopra, in seguito la ricerca scientifica ha chiarito che l'influenza \u00e8 una malattia di origine virale e non batterica.\nIl preparato di Roy non ebbe diffusione. Nonostante le sue contraddizioni teoriche, fu riesumato dalla Boiron che lo rese il suo prodotto di punta e, nonostante l'inesistenza del supposto principio curativo, il preparato \u00e8 tuttora derivato da fegato e cuore di anatra: l'indicazione di diluizione 200K del preparato vuol dire che sono state effettuate 200 diluizioni successive dell'ingrediente iniziale, l'estratto di cuore e fegato di un'anatra, ovvero un rapporto di 1 parte su 10400 parti di acqua.\nIl metodo korsakoviano prevede infatti che la soluzione venga versata in un contenitore, scossa energicamente e poi il contenitore venga svuotato completamente; il contenitore ora vuoto (di cui, si ipotizza, rimanga circa l'1% della diluizione precedente attaccata alle pareti, come in un bicchiere risciacquato con gocce d'acqua sulle pareti), si riempie nuovamente con acqua ultrafiltrata; lo si scuote nuovamente e si risvuota del tutto, riempiendolo poi ancora. Si procede cos\u00ec per 200 volte di fila e quello che rimane alla fine \u00e8 il preparato definito 200K.\nDa un punto di vista chimico-fisico, il grado di diluizione \u00e8 cos\u00ec alto che il prodotto finale non pu\u00f2 contenere pi\u00f9 nemmeno una sola molecola del tessuto di partenza, rendendo quindi i granuli composti solamente da acqua e zuccheri. Il tutto senza considerare che i tessuti sminuzzati di anatra non sono solubili in acqua. Per tutte queste ragioni \u00e8 stata coniata la definizione \"anatra da 20 milioni di dollari\", essendo questo il fatturato del rimedio negli Stati Uniti e tenendo conto che tutta la produzione industriale deriva da una sola anatra, pi\u00f9 acqua e zuccheri.\nChimicamente, come accade per tutte le preparazioni omeopatiche, a ogni passaggio di acqua la diluizione aumenta progressivamente e, in questo caso, si pu\u00f2 affermare che gi\u00e0 dopo la 12\u00aa diluizione \u00e8 improbabile che rimanga una sola molecola iniziale nell'intera confezione; alla 13\u00aa diluizione la quantit\u00e0 di sostanza rimasta equivale a meno di una goccia sciolta in tutti gli oceani del pianeta Terra; alla 30\u00aa diluizione \u00e8 improbabile trovare una sola molecola iniziale in una massa pari a mille stelle grandi come il Sole; alla 40\u00aa sarebbe improbabile trovare una molecola del composto iniziale in una massa pari all'intero universo. Alla 200\u00aa diluizione, quella dell'Oscillococcinum, per avere una possibilit\u00e0 di ingerire anche una sola delle molecole d'anatra iniziali si dovrebbe consumare una quantit\u00e0 di prodotto equivalente alla massa di un numero di universi pari a 10320.\nInfine, il prodotto ottenuto \u00e8 spruzzato su delle palline di zucchero (i \"globuli\"), rarefacendosi ancora di pi\u00f9.\nLa composizione del prodotto \u00e8 confermata dalla stessa casa produttrice, che dichiara:\nIl principio attivo (\"Anas Barbariae Hepatis et Cordis Extractum\") scritto in latino significa \"estratto di fegato e cuore d'anatra\". Ma questo, per quanto detto sopra, \"non pu\u00f2 essere presente nel prodotto finale\", che pertanto \u00e8 \"costituito al 100% di zucchero\" (saccarosio e lattosio).\nQuando a Gina Casey, portavoce della casa farmaceutica produttrice Boiron, fu chiesto se un prodotto derivato dal cuore e dal fegato di un'anatra fosse sicuro per la salute umana, lei rispose: \u00abCerto che \u00e8 sicuro. Non c'\u00e8 niente, dentro\u00bb (\u00ab\"Of course it is safe. There's nothing in it\"\u00bb).\nUna confezione di Oscillococcinum da 6 dosi costava, al 1\u00ba iuglio 2016, circa \u20ac15, la confezione da 30 dosi alla stessa data circa \u20ac 34 (pari a circa 1130 \u20ac/kg di zucchero)."}
{"id": "1598844", "revid": "6923", "url": "https://it.wikipedia.org/wiki?curid=1598844", "title": "Clone (chiamata di sistema Linux)", "text": "codice_1 \u00e8 una chiamata di sistema del kernel Linux che replica il processo che la invoca, permettendogli di condividere con il nuovo processo parte del suo contesto d'esecuzione. Il costrutto, simile alla codice_2 dei sistemi operativi della UNIX compatibili, che invece duplica processi per intero, \u00e8 solitamente utilizzato per realizzare concorrenza a livello di thread, anzich\u00e9 di processo, sebbene per tali scopi spesso siano preferite alternative a pi\u00f9 alto livello, come i POSIX Threads.\nFunzionamento.\nLa sintassi per chiamare codice_3 all'interno di un programma in ambiente Linux \u00e8:\nint clone (int (*fn) (void *), void *child_stack, int flags, void *arg);\ncodice_3 avvia un nuovo thread che inizia con la funzione referenziata dall'argomento codice_5 argument (laddove il comando fork() prosegue con l'istruzione immediatamente successiva al fork(). L'argomento codice_6 \u00e8 un puntatore allo spazio di memoria da usare come stack del nuovo thread (che dovr\u00e0 essere stato creato tramite malloc; in quasi tutte le architetture lo stack 'cresce' verso il basso, per cui il puntatore dovr\u00e0 puntare alla \"fine\" dello spazio a disposizione, codice_7 specifica quali parti del processo sono ereditate dal processo genitore e codice_8 \u00e8 l'argomento passato alla funzione. Il valore di ritorno \u00e8 l'ID del processo figlio, oppure -1 in caso di errore."}
{"id": "1598846", "revid": "123683377", "url": "https://it.wikipedia.org/wiki?curid=1598846", "title": "Tenshi na konamaiki", "text": " conosciuto anche con il titolo americano Cheeky Angel, \u00e8 uno shonen manga realizzato da Hiroyuki Nishimori e serializzato originariamente su Shonen Sunday dal 1999 al 2003 e raccolto in 20 tank\u014dbon. Della serie \u00e8 stato realizzato anche un anime di 50 episodi che ha avuto la luce nel 2002.\nTrama.\nTratta le vicende di una ragazza quindicenne di nome Megumi Amatsuka, bellissima e molto popolare anche se \u00e8 un maschiaccio. Ci\u00f2 \u00e8 dovuto al fatto che lei in precedenza era un ragazzo che, per un sortilegio lanciato dallo spirito di un libro stregato somigliante al personaggio di Pierrot, \u00e8 stato tramutato in femmina, o almeno ne \u00e8 convinta, sebbene nessuno le creda a parte la sua migliore amica Miki Hanakin."}
{"id": "1598848", "revid": "116993435", "url": "https://it.wikipedia.org/wiki?curid=1598848", "title": "Fachiro", "text": "Il termine fachiro deriva dall'arabo \"faqir\" (), che significa povero, identificava, in origine, i dervisci musulmani, diffusi soprattutto in Anatolia e in Persia, i quali vivevano nella pi\u00f9 assoluta povert\u00e0; in seguito, fu usato per indicare i mendicanti ind\u00f9 noti per la dedizione allo yoga e a pratiche mistiche.\nAl giorno d'oggi per fachiro si intende generalmente un asceta in grado di sottoporsi a prove che appaiono particolarmente gravose, quali camminare su carboni ardenti (pirobazia), o dormire su letti irti di chiodi. \u00c8 ormai d'uso comune indicare con tale termine anche chi, seppure non di origine indiane, \u00e8 in grado di esibirsi in questo tipo di esercizi.\nOltre che con la citata insensibilit\u00e0 al dolore, i fachiri, da tempi remotissimi, ottengono cibo e rispetto presso le pi\u00f9 povere popolazioni indiane mediante le loro presunte capacit\u00e0 sovrannaturali, quali la levitazione, l'invisibilit\u00e0, la sopportazione del digiuno o la capacit\u00e0 di restare per giorni sepolti sotto il suolo. Come \u00e8 facile intuire, queste figure sono da sempre avvolte dal mistero. \nTale mistero \u00e8 alimentato anche dalle mortificazioni corporee che alcuni fachiri si impongono; celebri, infatti, sono figure come il santone Amret Giri-Baba, di cui si riporta che avrebbe trascorso dodici anni tenendo sempre alzato il braccio destro, o come il fachiro Balyogi Baba, di cui si tramanderebbe l'essersi tenuto in bilico con una gamba alzata per quattro anni; di altri fachiri si riporta che sarebbero in grado di stare per giorni interi con la testa sotto terra."}
{"id": "1598856", "revid": "34760", "url": "https://it.wikipedia.org/wiki?curid=1598856", "title": "Pseudoscorpione", "text": ""}
{"id": "1598859", "revid": "729019", "url": "https://it.wikipedia.org/wiki?curid=1598859", "title": "Focke-Wulf Fw 44", "text": "Il Focke-Wulf Fw 44 \"Stieglitz\" (\"cardellino\" in lingua tedesca) fu un aereo da addestramento biplano, monomotore con capacit\u00e0 acrobatiche, sviluppato dall'azienda aeronautica tedesca Focke-Wulf Flugzeugbau negli anni trenta e prodotto, in alcune sue versioni, anche su licenza da aziende nazionali ed estere.\nDestinato ufficialmente al mercato dell'aviazione generale, proposto come aereo da turismo sportivo ed acrobatico per privato, aeroclub e scuole di volo civili, trov\u00f2 utilizzo anche in campo militare, principalmente durante il periodo prebellico nelle scuole di volo della Luftwaffe.\nStoria del progetto.\nL'Fw 44 fu realizzato dalla Focke-Wulf nel 1932 su progetto dell'ing. Kurt Tank e, dopo i primi voli di collaudo e dopo alcune modifiche agli stabilizzatori di coda, risult\u00f2 essere estremamente maneggevole, tanto da poter essere utilizzato come aereo da acrobazia.\nIl campione del mondo di volo acrobatico tedesco Gerd Achgelis, che nel 1937 fond\u00f2 con Henrich Focke la Focke, Achgelis &amp; Co., GmbH, divenne il testimonial di questo velivolo, portandolo in tour negli Stati Uniti qualche anno pi\u00f9 tardi. Anche gli assi Emil Kropf ed Ernst Udet ebbero un passato da pilota acrobatico, utilizzando questo modello.\nLa fusoliera fu utilizzata anche per la costruzione del prototipo di elicottero Focke-Wulf Fw 61 (chiamato anche Focke-Achgelis Fa 61).\nTecnica.\nPresentava una fusoliera a due abitacoli, realizzata in tubi di acciaio saldati e rivestita in metallo e tela. La cabina di pilotaggio era la posteriore, mentre nell'anteriore era posizionato l'istruttore (o il passeggero). Le ali erano realizzate con longheroni e centine in legno e ricoperte da fogli di compensato e tela. Il carrello era fisso e il velivolo era dotato posteriormente di un pattino d'appoggio."}
{"id": "1598861", "revid": "6923", "url": "https://it.wikipedia.org/wiki?curid=1598861", "title": "Variable Camshaft Timing", "text": "Il sistema VCT (acronimo di \"Variable Camshaft Timing\", in italiano \"fasatura variabile dell'albero a camme\") \u00e8 una tecnologia sviluppata dalla casa automobilistica statunitense Ford nel 1993 per il controllo della fasatura delle valvole, che utilizza un controllo elettro-idraulico per permettere all'olio motore di essere inviato in una apposita cavit\u00e0 dell'albero a camme.\nDescrizione e funzionamento.\nIl lubrificante, il cui percorso \u00e8 controllato da solenoidi, esce dal cilindro e dalla testata del motore per andare verso la parte anteriore del motore, in una posizione vicino all'albero a camme.\nQuindi, in certe situazioni di funzionamento del motore, un sistema \"PCM\" (\"Power Control Module\") trasmette un segnale elettrico ai solenoidi succitati, in modo tale da aprire una valvola di regolazione dell'afflusso d'olio nell'apposita cavit\u00e0 dell'albero a camme. Riempiendo questa cavit\u00e0 si cambia l'alzata delle valvole o si ritarda la loro apertura, per consentire prestazioni ottimali del motore, ridurre le emissioni nocive ed avere una maggiore efficienza energetica, a seconda del carico motore, del regime e di quanto \u00e8 premuto l'acceleratore. Il sistema VCT, tra l'altro, sostituisce efficacemente il sistema a ricircolo del gas di scarico (EGR).\nTi-VCT.\nIl sistema Ti-VCT (acronimo di \"Twin Independent Variable Camshaft Timing\", ovvero \"doppio indipendente sistema a fasatura variabile dell'albero a camme\") \u00e8 il nome dato dalla Ford per i motori dotati di un sistema con la possibilit\u00e0, in modo indipendente, di anticipare o ritardare la tempistica degli alberi a camme adibiti ai movimenti delle valvole di aspirazione e di scarico, che differisce dalle versioni originali VCT, che operavano solo su un singolo albero a camme.\nQuesto permette di avere una maggiore e migliore erogazione di potenza e coppia, in particolare a un basso numero di giri del motore, oltre che a dare luogo ad una migliore efficienza ed economicit\u00e0 di utilizzo del carburante ed a ottenere emissioni ridotte.\nAlcuni motori Ford Ti-VCT usano la \"BorgWarner's Cam Torque Actuation\" (\"CTA\"), un sistema che utilizza l'energia torsionale delle valvole per ruotare l'albero a camme, al posto della tradizionale pressione dell'olio presente nella cavit\u00e0 dell'albero a camme.\nMolti nuovi motori Ford sono dotati del sistema Ti-VCT, compresi quelli utilizzati nel 2011-2015 sulla Mustang MkV, Ford Edge e Edge Sport del 2011, Lincoln MKX del 2011, Ford Fiesta del 2011, Ford Explorer 2011, nel 2011-2016 sulla Ford F-150 ,sulla Ford Focus 2012 e nella nuova ka+ del 2017."}
{"id": "1598863", "revid": "140509", "url": "https://it.wikipedia.org/wiki?curid=1598863", "title": "Lee Jackson", "text": "Biografia.\nJackson fu a contatto diretto con la musica fin dall'infanzia: suo padre suonava il violino in un'orchestra sinfonica ed egli stesso si costru\u00ec da solo la prima chitarra usando una scatola per sigari e corde di nylon. Come molti ragazzi della sua generazione, scopr\u00ec il rock and roll ascoltando dischi di Elvis Presley e Bill Haley; dopo aver visto per la prima volta un basso elettrico nel film musicale \"The Girl Can't Help It\" (1956), decise di acquistarne uno e farne il proprio strumento di elezione.\nAncora adolescente, tra la fine degli anni cinquanta e i primi anni sessanta, inizi\u00f2 a fare esperienza tra Regno Unito e Germania Ovest suonando con gruppi dei generi musicali pi\u00f9 vari, dallo skiffle al jazz al rhythm and blues; fu in questo periodo che cominci\u00f2 a presentarsi come \"Lee\" Jackson, ispirandosi per sua stessa ammissione al generale Lee, comandante delle truppe confederate nella guerra di secessione americana.\nNel 1965 Lee fu chiamato da John Mayall a sostituire temporaneamente John McVie nei Bluesbreakers e ricopr\u00ec analogo ruolo vicario anche nella band di Alexis Korner; queste due referenze gli garantirono subito dopo l'ingresso stabile in Gary Farr and the T-Bones, formazione di rhythm and blues della quale l'anno seguente entr\u00f2 a far parte anche Keith Emerson, all'organo Hammond.\nQuando i T-Bones si sciolsero, Jackson ed Emerson condivisero un appartamento in affitto a Londra e, nel maggio del 1967, unirono le forze con il batterista Ian Hague e il chitarrista Davy O'List per accompagnare in tourn\u00e9e la cantante \"soul\" statunitense P. P. Arnold: nacquero cos\u00ec The Nice; pochi mesi dopo il gruppo si stacc\u00f2 dalla Arnold e, con Brian Davison al posto di Hague, inizi\u00f2 una carriera discografica autonoma firmando per la Immediate Records di Andrew Loog Oldham. Nei Nice Jackson milit\u00f2 stabilmente come cantante, bassista e coautore sino al loro scioglimento, avvenuto nel marzo 1970.\nImmediatamente dopo la fine dei Nice, Jackson fond\u00f2 i Jackson Heights con cui incise quattro album, nessuno dei quali tuttavia riusc\u00ec a scalare le classifiche; nel 1973 sciolse la band e, assieme al tastierista Patrick Moraz e Brian Davison, form\u00f2 il trio Refugee che realizz\u00f2 un solo LP, pochi mesi dopo la pubblicazione del quale Moraz si un\u00ec agli Yes.\nA partire alla seconda met\u00e0 degli anni settanta, Jackson abbandon\u00f2 la professione musicale e visse per circa vent'anni a Los Angeles con la sua famiglia. Rientrato in Europa nel 1994, si stabil\u00ec a Northampton e, oltre a formare per un breve periodo i Lee Jackson's Barking Spyders, divenne collaboratore fisso di un gruppo di New Orleans jazz e blues d'ispirazione religiosa chiamato The Ginger Pig. Nel 2002-2003 si riun\u00ec occasionalmente con Keith Emerson e Brian Davison in The Nice per due tourn\u00e9e, dalla prima delle quali fu tratto un album dal vivo. Nel giugno del 2012 partecip\u00f2 a un tour del Regno Unito con la band della cantautrice australiana Nicki Gillis."}
{"id": "1598870", "revid": "1543377", "url": "https://it.wikipedia.org/wiki?curid=1598870", "title": "Cry Wolf (gruppo musicale)", "text": "I Cry Wolf sono un gruppo hair metal formato nella Bay Area di San Francisco nel 1985.\nStoria.\nOriginariamente provenienti dalla Bay Area di San Francisco sotto il nome di Heroes, i futuri Cry Wolf, formati nel 1985, si ricollocarono presto a Los Angeles alla ricerca di fama e fortuna. La formazione era inizialmente composta da Tim Hall (voce), Steve McKnight (chitarra), Phil Deckard (basso), John Freixas (batteria) e JC Crampton (tastiere).\nRubando il bassista Phil Deckard da un'altra band della Bay Area, la band, una volta completata migr\u00f2 a Los Angeles e incontr\u00f2 Kent Cooper, che divent\u00f2 il loro manager.\nPoco dopo essere arrivati a Los Angeles, il batterista John Freixas venne sostituito da Paul Cancilla (che aveva gi\u00e0 suonato precedentemente con Hall in una band della Bay Area).\nIl quartetto inizi\u00f2 ad incidere una demo di quattro tracce nel 1987 per il costo di 17.000 dollari, ma fu proprio durante le sessioni che il loro tastierista JC Crampton abbandon\u00f2 il progetto. La band quindi decise di cambiare nome ed il gruppo venne rinominato ufficialmente Cry Wolf nel 1987. Il titolo venne scelto dopo aver scoperto che una band inglese aveva richiesto i diritti sul nome, quindi la band not\u00f2 che la rivista di San Francisco BAM magazine offriva dei biglietti per un concerto dei M\u00f6tley Cr\u00fce come premio per il miglior titolo di una band. Il nome Cry Wolf venne estratto come vincitore.\nPassarono due anni dopo il primo contratto discografico, inizialmente solo per il mercato giapponese, dove venne pubblicato diverso materiale per l'etichetta Shinjuku. Ci\u00f2 li porto a partecipare ad un tour di successo in Giappone nel primo 1989.\nVennero infine notati dalla Epic Records giapponese con cui il gruppo incise il debutto omonimo \"Cry Wolf\" con relativo tour nel Sol Levante. Il disco venne prodotto da David DeVore, noto per le su collaborazioni con gruppi come REO Speedwagon e Foreigner. \nL'album conteneva solo una delle quattro canzoni del singolo, intitolata \"\"Back To You\", e la reinterpretazione dei Beatles \"I Am The Walrus\". Successivamente l'etichetta indipendente del New Jersey Grand Slamm Records firm\u00f2 un contratto con la band per il mercato americano ri-pubblicando il debutto ma con il titolo di \"Crunch\" nel 1990, dove vennero incluse anche le quattro tracce demo che erano state escluse in precedenza.\nIn questo disco vennero escluse invece le tracce \"I Am The Walrus\" e \"Wings\" e vennero sostituite da \"Road To Ruin\", \"On The Run\" e \"Dirty Dog Night\". Il gruppo ottenne un elevato successo su MTV in Giappone grazie al video di \"West Wind Blows\", ma venne realizzato anche il video di \"Pretender\"\" per il programma di MTV Headbangers Ball. La band support\u00f2 gruppi come Kings-X, Savatage, Every Mother's Nightmare, Saigon Kick, Judas Priest, Lynch Mob e molti altri. Tuttavia il disco non ricevette la giusta sponsorizzazione anche a causa del mancato contratto con una grossa \"major\".\nDurante un concerto a Houston, Texas nel 1991, in un tour di supporto ai Crunch, venne rubato loro il camion con a bordo tutto l'equipaggiamento. A quel punto, Paul Cancilla demoralizzato decise di abbandonare la band. Venne quindi arruolato il batterista dei concittadini Murder Bay John E. Link, dopo aver cambiato management. La band continu\u00f2 la carriera con il nome di Cry Wolf fino al 1992 indirizzandosi su sonorit\u00e0 pi\u00f9 dure e pesanti, e progettando l'uscita di un eventuale secondo album. Sfortunatamente questo non venne mai registrato a causa del fallimento della Grand Slam. Poco dopo, John abbandon\u00f2 il progetto e il gruppo cambi\u00f2 nome in Shed, ma con l'esplosione del fenomeno musicale grunge, la band decise di sciogliersi ed intraprendere strade differenti.\nDopo lo scioglimento.\nSteve McKnight entr\u00f2 nella band dell'ex frontman degli Anthrax Neil Turbin chiamata Deathriders. McKnight scrisse del materiale con il suo vecchio amico Mike Inez (Alice in Chains, Heart) ed il batterista Ben Smith (Heart). Tim Hall intraprese la carriera solista, pubblicando il disco\"Imperfection\" (1997). Il bassista Phil Deckard suon\u00f2 con Tim per anni. John E. Link fond\u00f2 l'etichetta indipendente Sonic Legacy Records, continua a suonare la batteria, comporre musica e produrre materiale di band emergenti. Paul Cancilla suon\u00f2 nell'album di Kuni \"Fucked Up!\" (2000).\nNel 2007 i Cry Wolf si riunirono suonando alcuni tour, e continuano tutt'oggi l'attivit\u00e0 live. Nel 2009 annunciano una nuova riunione con i membri originali Tim Hall, Steve McKnight, Phil Deckard, ed il nuovo batterista Chris Moore e la futura pubblicazione di un nuovo album in studio."}
{"id": "1598874", "revid": "122240667", "url": "https://it.wikipedia.org/wiki?curid=1598874", "title": "Liposoma", "text": "Il liposoma \u00e8 una vescicola fosfolipidica, che pu\u00f2 avere dimensioni variabili fra i 25\u00a0nm e 1\u00a0\u00b5m di diametro. Sono normalmente costituite da un doppio strato di fosfolipidi o colesterolo chiusi. I liposomi, normalmente, ma non \"per definizione\", contengono un nucleo di soluzione acquosa. Le strutture lipidiche sferiche che non contengono all'interno una soluzione acquosa sono dette micelle. Molecole in grado di formare liposomi e micelle prendono il nome di composti anfifilici o tensioattivi.\nEtimologia.\nIl nome deriva dalla parola greca \"lypos\" (grasso) e \"soma\" (corpo). La parola liposoma non \u00e8 un sinonimo di nanosoma (ovvero un liposoma di dimensioni nanomolecolari). In aggiunta il termine liposoma non significa necessariamente che debba contenere gruppi lipofobici, anche se normalmente \u00e8 ci\u00f2 che avviene.\nScoperta.\nI liposomi sono stati descritti per la prima volta dall'ematologo britannico Dr Alec D Bangham FRS nel 1961, presso il Babraham institute. Bangham e R. W. Horne li scoprirono mentre provavano il nuovo microscopio elettronico aggiungendo un \"negative stain\" (contrasto negativo per microscopi) a fosfolipidi disidratati per studiare gli effetti di questi ultimi sulla coagulazione del sangue. La rassomiglianza con il plasmalemma fu ovvia, e le immagini al microscopio furono la prima evidenza che la membrana cellulare \u00e8 composta di un doppio strato di lipidi.\nApplicazioni.\nSono normalmente utilizzate per il trasporto di farmaci, in virt\u00f9 delle sue uniche propriet\u00e0. Un liposoma infatti possiede all'interno una soluzione acquosa, in cui sono disciolti soluti idrofili, che non potrebbero passare direttamente attraverso le membrane cellulari (che sono infatti idrofobiche). Inoltre sostanze idrofobiche possono esser disciolte all'interno del doppio strato lipidico. Ecco quindi che un liposoma pu\u00f2 trasportare sostanze idrofile e idrofobiche. Per trasportare le molecole ai siti d'azione il doppio strato lipidico dei liposomi si deve fondere con un altro doppio strato come quello del plasmalemma (membrana cellulare) rilasciando quindi il contenuto. La qualit\u00e0 dei liposomi di essere assorbibili, teoricamente, da ogni cellula e di rilasciare il loro contenuto lentamente, li ha resi un ottimo strumento di somministrazione di farmaci diliuta nel tempo. I liposomi multilamellari, ad esempio, rilasciano il liquido che contengono solo dopo che la membrana lipidica \u00e8 stata perforata. Due sono le problematiche che gli specialisti hanno dovuto affrontare: la grandezza dei liposomi che non gli consente di attraversare la parete dei capillari di molti organi, inoltre il sistema immunitario \u00e8 in grado di rimuoverli dopo che le proteine li segnano come corpi estranei.\nManifattura.\nQuando i fosfolipidi si disperdono in un mezzo acquoso, avviene una riorganizzazione delle molecole di acqua per cui aumenta l'energia libera. Per minimizzare questo costo energetico, la parte idrofoba dei fosfolipidi si aggruppa in modo che il numero di molecole di acqua gravato sia il minimo. I fosfolipidi si allineano allora nella stessa direzione, esponendo le teste polari al solvente legandosi all'acqua e le code apolari all'interno per tenersi lontane dall'acqua.\nOltre alla forma sferica, pu\u00f2 avere delle porzioni planari, dette membrane nere, che separano due compartimenti acquosi."}
{"id": "1598875", "revid": "205761", "url": "https://it.wikipedia.org/wiki?curid=1598875", "title": "Liposomi", "text": ""}
{"id": "1598876", "revid": "767487", "url": "https://it.wikipedia.org/wiki?curid=1598876", "title": "Variable Valve Control", "text": "Il sistema VVC (Variable Valve Control) \u00e8 una tecnologia sviluppata dal Gruppo Rover per il controllo della fasatura delle valvole e applicata con alcune varianti su motori ad elevate prestazioni dell'azienda, come il Serie K da 1800\u00a0cm\u00b3.\nIl sistema \u00e8 in grado di variare i tempi di apertura delle valvole d'aspirazione tramite un meccanismo complesso e raffinato che controlla la velocit\u00e0 del relativo albero a camme, al fine di migliorare l'ottimizzazione del motore a seconda delle diverse velocit\u00e0 e carichi.\nQuesto meccanismo \u00e8 in grado di aumentare o diminuire la velocit\u00e0 di rotazione dell'albero a camme rispetto a quella dell'albero motore in diversi momenti del ciclo termico. Per aumentare il tempo d'apertura delle valvole di aspirazione il sistema rallenta la rotazione del corrispondente albero a camme durante la fase d'apertura; quando le valvole si richiudono il sistema riaccelera la rotazione dell'albero per ripristinarne la fasatura con l'albero motore.\nIl sistema ha il vantaggio di poter essere continuamente variabile, invece che passare da un set di velocit\u00e0 ad un altro come in altri sistemi, e questo permette una maggiore flessibilit\u00e0.\nIl principale svantaggio risiede nella sua complessit\u00e0, soprattutto se confrontato con altri sistemi che raggiungono risultati paragonabili ma con minor costo e migliore affidabilit\u00e0.\nIl motore Serie K con tecnologia VVC \u00e8 adottato anche in veicoli non MG/Rover: Ariel Atom, Lotus Elise, Caterham 7, Caterham 21, GTM Libra."}
{"id": "1598877", "revid": "767487", "url": "https://it.wikipedia.org/wiki?curid=1598877", "title": "Large White", "text": "La Large White \u00e8 la razza suina pi\u00f9 diffusa e allevata nel territorio italiano; il suo allevamento ha inizio nel 1873 (anno della sua importazione) nelle citt\u00e0 del nord Italia come Reggio Emilia, Parma e Mantova, andando ad assorbire anche le razze locali, tanto che per molti anni \u00e8 anche stata chiamata razza \u201cReggiana\u201d.\nCaratteristiche morfologiche.\nPossiede un mantello bianco con setole bianche e pelle rosea; l'altezza al garrese \u00e8 di 0.9-1 m; il peso \u00e8 di media tra 300-350 kg con punte di 450 kg nei maschi e 350 kg nelle femmine (per questo \u00e8 definita anche la grande razza bianca); ha un profilo leggermente concavo, le orecchie portate in alto, le cosce e le spalle sono ben sviluppate, ha delle natiche convesse con prosciutto spesso, il dorso e i lombi sono lunghi, larghi e muscolosi ed inoltre possiede uno scheletro robusto. Possiede inoltre non meno di 14 capezzoli.\nCaratteristiche funzionali.\nLa Large White \u00e8 definita \u201crazza universale\u201d in quanto possiede una notevole adattabilit\u00e0. Ha un alto grado di fertilit\u00e0 e prolificit\u00e0, si possono avere circa 10-12 suinetti per parto con peso alla nascita di 1.3-1.4 kg. Crescendo il loro peso arriva oltre 100 kg all'et\u00e0 6 mesi e oltre 180 kg all'et\u00e0 di un anno; le scrofe inoltre possiedono un'ottima indole materna e lattifera. Altre caratteristiche sono, un'elevata velocit\u00e0 di accrescimento a tutte le et\u00e0 (I.P.M.G di 500-600 g con punte fino a 800 g), ottimo indice di conversione, resa al macello dell'80 % e la resa al prosciutto \u00e8 del 20-22 %. La carne \u00e8 di qualit\u00e0 eccellente tanto che \u00e8 utilizzata per la produzione di prosciutti DOP come il prosciutto di Parma e il prosciutto di San Daniele.\nL'associazione allevatori di questa razza si \u00e8 definita con l'acronimo A.N.A.S. (Associazione Nazionale Allevatori Suini) ed ha sede a Roma."}
{"id": "1598886", "revid": "709406", "url": "https://it.wikipedia.org/wiki?curid=1598886", "title": "Zootecnica", "text": ""}
{"id": "1598889", "revid": "1543377", "url": "https://it.wikipedia.org/wiki?curid=1598889", "title": "Porto Ulisse", "text": "Il porto Ulisse \u00e8 il porticciolo di Ognina, quartiere periferico della citt\u00e0 di Catania.\nDescrizione.\nIl porto Ulisse si trova sulla costa nord della citt\u00e0 di Catania ricavato da un'insenatura nella scogliera rocciosa; era un approdo portuale di Catania sin dall'antichit\u00e0. Nell'area ove sorge il porto attuale sfociava un fiume il \"Lognina\" (o \"l'Ognina\") che venne seppellito da una colata lavica dell'Etna in epoca medioevale. Nel 1381 il borgo di Ognina venne interamente sepolto da una colata di lava e dell'approdo rimase solo una piccola insenatura, quella attuale. Nel porto era presente anche una fiorente attivit\u00e0 cantieristica i cui \"mastri d'ascia\" erano conosciuti ed apprezzati.\nDa porto da pesca nel dopoguerra si \u00e8 lentamente attrezzato come porto turistico ed oggi offre servizi ed assistenza specializzati.\nIl porto si trova circa 3 miglia a nord-est del Porto di Catania ed \u00e8 protetto da un molo foraneo di oltre 150 m con faro rosso di segnalazione sulla testata, un molo interno pi\u00f9 piccolo e vari pontili galleggianti. I fondali vanno da 1,5 a 12 metri di profondit\u00e0 e sono fangosi nella parte pi\u00f9 interna e rocciosi verso l'esterno.\nIl porto \u00e8 attrezzato con rifornimento di carburante ed acqua, cantieri navali e quattro gru di alaggio. Vi hanno sede diversi club nautici."}
{"id": "1598891", "revid": "2016868", "url": "https://it.wikipedia.org/wiki?curid=1598891", "title": "Magnolia Pictures", "text": "La Magnolia Pictures \u00e8 una societ\u00e0 di distribuzione e produzione cinematografica americana, ed \u00e8 un'azienda della 2929 Entertainment, di propriet\u00e0 di Todd Wagner e Mark Cuban. La Magnolia \u00e8 stata formata nel 2001 da Bill Banowsky ed Eamonn Bowles, ed \u00e8 specializzata in film stranieri e film indipendenti."}
{"id": "1598899", "revid": "767487", "url": "https://it.wikipedia.org/wiki?curid=1598899", "title": "Rock Machine", "text": "Rock Machine (\"The Idolmaker\") \u00e8 un film di Taylor Hackford del 1980 con Ray Sharkey, Peter Gallagher e Joe Pantoliano."}
{"id": "1598900", "revid": "122285924", "url": "https://it.wikipedia.org/wiki?curid=1598900", "title": "Gaetano Giorgini", "text": "Biografia.\nFiglio di Niccolao e Giovanna Fortini di Seravezza, Gaetano nacque nel 1795 a Montignoso, castello della Repubblica di Lucca. Dopo il 1805 Elisa Bonaparte Baciocchi, Principessa di Lucca e Piombino lo volle portare a Parigi dove studi\u00f2 all'\u00c9cole polytechnique e fu compagno di Michel Chasles diventando ingegnere idraulico. Quando ventunenne torn\u00f2 in Italia fu nominato direttore dell'Ufficio delle acque e delle strade del Ducato di Lucca. Contemporaneamente Giorgini ottenne una cattedra nella Facolt\u00e0 Fisico Matematica del Regio Liceo Universitario (vedi Universit\u00e0 di Lucca). Nello svolgimento di queste funzioni Giorgini entr\u00f2 in conflitto con il potente Lorenzo Nottolini, architetto di Casa e Corte dei Borbone. Il forte scontro con l'architetto convinse Giorgini a lasciare Lucca e ad assumere vari incarichi nel Granducato di Toscana. Tra di essi vi fu quello di Provveditore Generale dell'Universit\u00e0 di Pisa. Fu socio dell'Accademia dei Georgofili e Senatore del Regno d'Italia, partecip\u00f2 alla grande riforma universitaria pisana del 1840 che mirava ad aprire l'Ateneo alle istanze provenienti dalla societ\u00e0 e dal mondo economico chiamando a Pisa docenti di primo piano. Negli ultimi anni della sua vita fu Consigliere comunale a Montignoso. \nDal matrimonio con Carolina Diana Paleologo di Massa nacquero Giorgio nel 1816, Giambattista nel 1818, Carlo nel 1820 e Giovanna nel 1822. I tre figli maschi di Gaetano combatterono nella prima guerra d'indipendenza italiana."}
{"id": "1598901", "revid": "287204", "url": "https://it.wikipedia.org/wiki?curid=1598901", "title": "Pontelungo", "text": "Pontelungo \u00e8 il nome di alcune localit\u00e0 italiane:"}
{"id": "1598904", "revid": "438678", "url": "https://it.wikipedia.org/wiki?curid=1598904", "title": "Una volta ho incontrato un miliardario", "text": "Una volta ho incontrato un miliardario (\"Melvin and Howard\") \u00e8 un film del 1980 di Jonathan Demme.\n\u00c8 interpretato da Paul Le Mat, nel ruolo di Melvin, un giovanotto che un giorno d\u00e0 un passaggio a Howard, un vagabondo messo male in arnese. L'incontro gli cambier\u00e0 la vita, perch\u00e9 Howard potrebbe essere Howard Hughes.\nTrama.\nIl film narra di un ipotetico incontro tra il famoso miliardario Howard Hughes e l'anonimo Melvin Dummar. Una notte, durante una corsa in moto, Hughes perde il controllo e si schianta nel deserto del Nevada; mentre giace sul lato di un tratto della Highway 95, viene soccorso da Melvin Dummar, che si trovava a passare di l\u00ec. Lo straniero, celando la sua vera identit\u00e0, chiede a Melvin di non portarlo in ospedale, ma a Las Vegas. Melvin accetta e durante il viaggio iniziano una lunga conversazione che scioglie il miliardario in incognito, cos\u00ec quando arrivano a destinazione egli rivela la sua vera identit\u00e0. \nIl resto del film si concentra sulla normale vita di Melvin, sui suoi alti e bassi tra i matrimoni, i lavori e le difficolt\u00e0 dovute alla sua natura di spendaccione ottimista, e i suoi inutili sforzi per agguantare il sogno americano. \nDopo anni di vicissitudini, sembra che abbia raggiunto una certa stabilit\u00e0 con la seconda moglie e gestendo una pompa di benzina nello Utah mormone, quando un giorno si ferma alla stazione di servizio una limousine, che lascia una busta per lui con il \"Testamento e ultime volont\u00e0 di Howard Hughes\". Inizialmente spaventato, Melvin nasconde il fatto ma la stampa scopre tutto e finisce per doversi giustificare davanti ad un tribunale, ammentendo di aver conosciuto l'eccentrico miliardario, ma negando ogni forzatura da parte sua a costringere il milardario a farne il suo unico erede, per cui alla fine Melvin realizza i suoi sogni grazie all'eredit\u00e0 insperata di Howard Hughes.\nProduzione.\nIl film fu prodotto dall'Universal Pictures.\nDistribuzione.\nDistribuito dall'Universal Pictures, fu distribuito nelle sale cinematografiche USA il 19 settembre 1980."}
{"id": "1598905", "revid": "205250", "url": "https://it.wikipedia.org/wiki?curid=1598905", "title": "Albert Gockel", "text": "Dopo aver frequentato le scuole superiori a Costanza, continu\u00f2 gli studi a Friburgo in Brisgovia, a W\u00fcrzburg e a Karlsruhe, arrivando nel 1885 al conseguimento del dottorato ad Heidelberg. Nel 1895 venne nominato assistente alla cattedra di fisica dell'universit\u00e0 di Friburgo in Svizzera. Nel 1901 consegu\u00ec la libera docenza e nel 1903 ebbe la cattedra di fisica cosmica all'interno della stessa universit\u00e0; universit\u00e0 della quale fu anche rettore negli anni 1922 e 1923. \nI suoi lavori riguardano materie come la meteorologia, l'elettricit\u00e0 atmosferica e l'ottica. Inizialmente comp\u00ec delle misurazioni sistematiche riguardanti le condizioni meteorologiche e il campo elettrico terrestre; in un secondo momento, invece, svolse attivit\u00e0 che riguardavano la densit\u00e0 ionica e le propagazioni delle onde elettromagnetiche nell'atmosfera. Fece anche dei rilievi misurando la densit\u00e0 ionica in rapporto al variare dell'altitudine, compiendo dei voli in aerostato arrivando fino a 4000 metri nel 1909. Nell'arco di altri due futuri voli riusc\u00ec a dimostrare che se si sale di altitudine la densit\u00e0 ionica ha la tendenza ad aumentare, e non il contrario, ipotesi invece molto dominante in quel periodo. I suoi studi vennero compiuti sulle vette dell'Oberland Bernese e anche ad alcune profondit\u00e0 nel Lago di Costanza.\nGockel con le sue 100 pubblicazioni, diede un notevole e fondamentale impulso per la scoperta delle radiazioni cosmiche. Ricevette il premio Schl\u00e4fli nel 1916 da parte della Societ\u00e0 elvetica di scienze naturali e da parte dell'universit\u00e0 di Padova il dottorato honoris causa nel 1922."}
{"id": "1598906", "revid": "122246", "url": "https://it.wikipedia.org/wiki?curid=1598906", "title": "Villa Lante (Bagnaia)", "text": "Villa Lante a Bagnaia, frazione di Viterbo \u00e8, assieme a Bomarzo, uno dei pi\u00f9 famosi giardini italiani a sorpresa manieristici del XVI secolo.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale del Lazio, nel dicembre 2019 divenuto Direzione regionale Musei.\nStoria.\nPur in mancanza di documentazione contemporanea, l'ideazione della villa \u00e8 attribuita a Jacopo Barozzi da Vignola. \nPer chi vi arriva dopo aver appena visitato Palazzo Farnese a Caprarola la prima notevole impressione \u00e8 la differenza tra le due ville del Vignola, pur erette nella stessa area, nello stesso periodo, e nello stesso stile architettonico: le somiglianze fra i due monumenti sono poche.\nNel 2011 \u00e8 stata votata \"Parco pi\u00f9 bello d'Italia\". Nel 2014 le viene dedicata una moneta commemorativa in argento dal valore nominale di 5 euro, inserita nella serie \"Ville e giardini d'Italia\".\nLa costruzione cominci\u00f2 nel 1511, ma fu portata a termine intorno al 1566 su commissione del cardinale Gianfrancesco Gambara.\nLa villa \u00e8 conosciuta come \"Villa Lante\". Tuttavia non ha acquisito questo nome se non quando, nel XVII secolo, pass\u00f2 nelle mani di Ippolito Lante Montefeltro della Rovere, I duca di Bomarzo, quando la costruzione aveva gi\u00e0 100 anni di vita.\nArchitetture.\nDalla sobria piazza all'estremit\u00e0 superiore di un villaggio senza pretese, una rampa di gradini curvi conduce a un arco pesantemente bugnato. Le costruzioni della piazza mostrano, nelle loro antiche facciate, stemmi papali e cardinalizi in pietra logorata dal tempo. passando attraverso l'arco si incontra la prima sorpresa: non vi \u00e8 alcuna villa.\nVilla Lante si compone infatti di due casini, pressoch\u00e9 identici, anche se costruiti da proprietari diversi in differenti periodi, separati da 30 anni. Le due costruzioni quadrate hanno un piano terra ad arcate bugnate, o logge, che sostengono il piano nobile sovrastante. Ciascuna facciata, su questo piano, ha esattamente tre finestre, che alternano frontoni curvi o a punta. Ciascuna finestra \u00e8 divisa da coppie di paraste. Un piano superiore \u00e8 appena accennato da piccole finestre rettangolari, del tipo mezzanino, che si aprono in posizione corrispondente rispetto a quelle del piano nobile.\nOgni casino \u00e8 sormontato da un torrino o lanterna, che si erge sulla sommit\u00e0 del tetto di tegole spioventi. Questa elaborata lanterna quadrata ha due paraste, e alcune finestre, sia vere che cieche.\nCiascuno di questi casini, nel loro severo stile manierista, fu costruito da distinti e scollegati proprietari. Villa Lante fu dapprima commissionata dal cardinale Gianfrancesco Gambara che diede il proprio cognome al primo casino.\nSembra che i lavori di costruzione siano iniziati nel 1566, del casino che si incontra sulla destra entrando. Si pensa che Gambara abbia commissionato al Vignola il progetto (la villa \u00e8 attribuita unicamente a lui), l'avvio dei lavori e il disegno dei giardini che l'hanno resa giustamente famosa. Il primo casino e il giardino superiore furono in breve completati, ma i lavori rimasero sospesi per tutto il resto della vita del cardinal Gambara.\nDopo la morte del Gambara, avvenuta nel 1587, gli succedette quale amministratore apostolico di Viterbo, il nipote diciassettenne di papa Sisto V, il cardinale Alessandro Peretti di Montalto. Fu lui, poco pi\u00f9 che un bambino, a completare il progetto a Bagnaia e a costruire il secondo casino.\nI due casini differiscono molto negli affreschi: pittura paesaggistica nel casino Gambara, mentre gli affreschi del casino Montalto, realizzati da un artista pi\u00f9 tardo, sono in uno stile pi\u00f9 classicheggiante. Nel casino Gambara gli affreschi delle logge a volta esibiscono una profusione di colore che sottolinea il dettaglio architettonico, mentre nel casino Montalto l'ambiente principale di ricevimento \u00e8 decorato con una combinazione di affreschi e intonaco modellato, quasi un trompe-l'\u0153il.\nGiardini.\nI giardini costituiscono l'attrazione principale di Villa Lante, specialmente i giochi d'acqua, dalle cascate alle fontane ai grottini sgocciolanti. Questa armonia di acque e la perfezione del suo flusso fu raggiunta solo quando l'architetto chiam\u00f2 a s\u00e9, da Siena, uno specialista di architettura idraulica, Tommaso Ghinucci con il compito di supervisionare il progetto idraulico. Fu consultato anche il noto architetto di giardini Pirro Ligorio, ma \u00e8 il genio di Ghinucci che fluisce e rivive ancor oggi nei suoi giardini.\nEntrando da questo arco bugnato nella piazza del villaggio, lasciandosi dietro la polverosa arida e popolosa piazza, si entra in un mondo diverso, fresco, pulito e verdeggiante. Il primo confronto \u00e8 il \"Quadrato,\" un \"parterre\" perfettamente regolare, realizzato una generazione prima dei primi \"parterre\" francesi allo Ch\u00e2teau de Saint-Germain-en-Laye e a quello di Fontainebleau: il contrasto tra la piazza paesana in basso e la vista sul nuovo \"parterre\" doveva essere, in passato, ancor pi\u00f9 sbalorditivo che oggi.\nI casini gemelli stanno su un lato solo mentre gli altri tre lati del giardino sono delimitate da alte siepi di bosso. Nel centro, il piccolo arbusto di bosso \u00e8 plasmato e modellato a formare motivi decorativi che circondano piccole fontane e sculture. Il tratto pi\u00f9 caratteristico di questo \"parterre\" \u00e8 la complessa fontana posta al suo centro, formata da quattro bacini, separati da cammini transennati, con i parapetti decorati con pigne di pietra e urne decorative che intersecano l'acqua. \nAl cuore del complesso, un bacino centrale contiene la celebre \"Fontana dei Mori\" del Giambologna: quattro mori, a grandezza reale, disposti a formare un quadrato attorno a due leoni; tengono in alto la montagna araldica sormontata dal getto della fontana in forma di stella, lo stemma dei Montalto. Questo \u00e8 il punto focale di questa insolita disposizione di casini e \"parterre\". I Mori delimitano lo spazio che ci si aspetterebbe veder occupato da un grande palazzo affiancato dai due casini. Solo qui ci si rende conto che l'intero complesso \u00e8, nei fatti, una perfettamente pianificata composizione priva di ostentazione. Qui il giardino non \u00e8 concepito come una mera appendice o a, al pi\u00f9, un complemento, ma \u00e8 parte integrale dell'originale concezione della villa nel suo insieme.\nSopra il \"parterre\" principale il visitatore pu\u00f2 inerpicarsi attraverso querce, lecci e platani, scorgendo fontane e sculture che si aprono attraverso inaspettati scorci, e rivedendole ancora in contesti inattesi. Si arriva quindi al primo dei giardini a terrazza ascendenti: qui, alloggiata tra due scalinate in pietra, vi \u00e8 la \"Fontana dei Lumini\", una fontana circolare a gradini; sul ballatoio di ciascun gradone, da fontane pi\u00f9 piccole a forma di lucerne ad olio sgorgano piccoli zampilli d'acqua. Arbusti fioriti di camelie, e di altre ericacee, aggiunti nel XIX secolo, risplendono nell'ombra di questa terrazza.\nSulla terrazza successiva, la terza, vi \u00e8 un enorme tavolo di pietra con acqua che scorre nel suo centro. In questo posto, il cardinal Gambara intratteneva i suoi ospiti con picnic. Sulla terrazza vi sono ancora altre fontane, che riproducono divinit\u00e0 fluviali. Al di sopra vi \u00e8 la quarta terrazza, contenente la \"catena d'acqua\" un gioco d'acqua che il Vignola aggiunse a molti giardini del XVI secolo. Visibile anche a Villa Farnese e Villa d'Este, questo ruscelletto di cavit\u00e0 scende in cascata al centro dei gradini per concludersi in fondo alla terrazza.\nSulla successiva terrazza superiore vi sono ancora fontane e grottini, e due piccoli casini che fanno da cornice ad altre fontane completando una composizione conosciuta come 'teatro delle acque'. Questi piccoli casini, come i loro omologhi pi\u00f9 grandi sulla terrazza inferiore, hanno un disegno particolare, probabilmente anch'esso del Vignola, con logge aperte sorrette da colonne di ordine ionico. Esse reggono il nome del cardinale Gambara scolpito sulla cornice. Uno dei casini d\u00e0 accesso a un piccolo giardino segreto, un giardino di siepi e topiarie, con una linea di colonne che gli conferisce un'atmosfera quasi melanconica.\nUn piano prospettico del 1609 mostra un'area boscosa con cammini e vedute verso gli obelischi, e un labirinto."}
{"id": "1598907", "revid": "223378", "url": "https://it.wikipedia.org/wiki?curid=1598907", "title": "Cinocefali", "text": ""}
{"id": "1598909", "revid": "1305772", "url": "https://it.wikipedia.org/wiki?curid=1598909", "title": "Mama Said (Lenny Kravitz)", "text": "Mama Said \u00e8 il secondo album in studio del cantante statunitense Lenny Kravitz, pubblicato il 2 aprile 1991 dalla Virgin Records.\nLa base di \"Always on the Run\" era stata scritta da Slash per i Guns N' Roses, ma poi siccome il batterista dell'epoca aveva problemi con tale ritmica, Slash cedette il brano a Lenny Kravitz che lo complet\u00f2.\nMusicisti.\nFields of Joy\nAlways on the Run\nStand by My Woman\nIt Ain't Over 'Til It's Over\nMore Than Anything in This World\nWhat Goes Around Comes Around\nThe Difference Is Why\nStop Draggin' Around\nFlowers for Zoe\nFields of Joy (Reprise)\nAll I Ever Wanted\nWhen the Morning Turns to Night\nWhat the ..., Are We Saying?\nButterfly\nClassifica.\nAlbum\nSingoli"}
{"id": "1598911", "revid": "438678", "url": "https://it.wikipedia.org/wiki?curid=1598911", "title": "La forza della volont\u00e0", "text": "La forza della volont\u00e0 (\"Stand and Deliver\") \u00e8 un film del 1988 diretto da Ram\u00f3n Men\u00e9ndez. \nIl film \u00e8 ispirato alla storia vera dell'insegnante di matematica Jaime Escalante.\nTrama.\nLasciato deliberatamente il suo lavoro di dirigente esperto in computer, Jaime Escalante, di origine boliviana ma naturalizzato statunitense, si trasferisce a Los Angeles nella mediocre Garfield High School, frequentata da ragazzi latinoamericani che vivono al limite della miseria e del degrado morale, per tentarne il recupero culturale e umano. La scuola dove Escalante dovrebbe svolgere un corso di informatica non \u00e8 dotata di un solo computer, dispone di un organico di insegnanti semisprovveduti ed \u00e8 diretta da un preside onesto ma senza nerbo, coadiuvato da una dispotica segretaria tuttofare. A Escalante viene assegnato l'insegnamento della matematica in una classe scombinata e pittoresca, capeggiata dall'irriducibile Angel. Subito si adegua, in apparenza, al linguaggio, ai modi e ai gusti del suo variegato uditorio, partendo dal punto in cui si trovano i riluttanti allievi e assumendone i toni sboccati e strafottenti, per proporre loro i primi elementi di algebra e di analisi matematica in forma di gioco. Riesce cos\u00ec a conquistarsi la simpatia e la fiducia dei ragazzi, al punto da poter chieder loro autentici tour de force al fine di esaurire il programma e presentarli preparati agli esami. In questa attivit\u00e0, Escalante impegna senza risparmio le sue energie nella disperata impresa fino al limite dell'infarto. La prova d'esame ha un esito talmente incredibile da sembrare abilmente manipolata. Gli esami vengono perci\u00f2 sbrigativamente annullati, con somma amarezza e delusione di professore, alunni e famiglie. In seguito a una violenta protesta di Escalante presso le autorit\u00e0 competenti, da cui esige minacciosamente le prove del presunto falso, gli esami vengono ripetuti con una riuscita brillantissima che fa salire le quotazioni della Garfield High School.\nRiconoscimenti.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "1598913", "revid": "1305772", "url": "https://it.wikipedia.org/wiki?curid=1598913", "title": "Let Love Rule", "text": "Let Love Rule \u00e8 il primo album in studio del cantante statunitense Lenny Kravitz, pubblicato il 19 settembre 1989 dalla Virgin Records.\nClassifica.\nAlbum\nSingoli"}
{"id": "1598915", "revid": "729019", "url": "https://it.wikipedia.org/wiki?curid=1598915", "title": "Alessandro Tandura", "text": "Biografia.\nAlessandro Tandura si arruola volontario a 21 anni nel Regio Esercito Italiano e viene assegnato al 1\u00ba Reggimento fanteria \"Re\", di stanza a Sacile (PN) il 14 settembre 1914.\nIl 31 gennaio 1915 \u00e8 nominato caporale. La prima guerra mondiale inizia e il caporale Tandura rimedia una grave ferita all'avambraccio sinistro durante un aspro combattimento sul monte Podgora. Il 6 luglio viene ricoverato all'ospedale di Legnago e inviato in licenza di convalescenza il 19 agosto, per quattro mesi. Rientra al Corpo il 9 ottobre e, successivamente alla rassegna medica, viene nuovamente inviato in licenza di convalescenza per altri quattro mesi. Il 23 febbraio del 1916 viene ricoverato all'ospedale di riserva di Bologna per i postumi della ferita e l'8 marzo \u00e8 trasferito all'ospedale militare di Campobasso.\nTorna al reparto il 16 maggio 1916 e il 15 settembre viene trasferito al Deposito del 77\u00ba Reggimento fanteria \"Toscana\". Il 20 settembre il caporale Tandura \u00e8 inquadrato nella 333\u00aa Compagnia mitragliatrici FIAT e inviato in territorio di guerra. Il 30 settembre \u00e8 nominato sergente al Deposito mitragliatrici FIAT \"Brescia\".\nIl 31 gennaio 1917 riparte volontario per il fronte con il 220\u00ba Reggimento fanteria \"Sile\" e viene ammesso a frequentare il corso d'istruzione per aspiranti ufficiali, e nominato aspirante ufficiale dell'arma della fanteria il 6 maggio 1917. Il 29 aprile \u00e8 nel 158\u00ba Reggimento fanteria \"Liguria\" e il 22 luglio nel 163\u00ba Reggimento fanteria \"Lucca\". Con determinazione ministeriale dell'11 ottobre 1917 \u00e8 nominato sottotenente di complemento.\nIl 17 novembre contrae in servizio una grave infermit\u00e0, a seguito della quale viene ricoverato presso l'ospedale militare di Verona, uscendone a dicembre con 6 mesi di convalescenza, alla quale rinuncia per raggiungere il 27 dicembre 1917 il 20\u00ba Reggimento d'assalto \"Fiamme Nere\" con il quale partecipa a tutte le azioni del Basso Piave, compresa l'espugnazione della testa di ponte di Capo Sile.\nIl 17 gennaio del 1918 viene assegnato al Deposito del Reggimento fanteria \"Novara\". Il 28 aprile \u00e8 promosso tenente di complemento ed il 1\u00ba agosto \u00e8 assegnato al Comando dell'8\u00aa Armata \"L'invitta\" comandata dal tenente genenerale Enrico Caviglia.\nNel 1922 \u00e8 nominato nel servizio permanente effettivo, viene trasferito in forza al 7\u00ba Reggimento alpini e nel gennaio 1925 parte per la Libia in forza al 21\u00b0 Battaglione indigeni eritreo-misto.\nIl figlio di Alessandro, Luigi Tandura, detto \"Nino\", partigiano del battaglione \"Mazzini\" della brigata \"Natisone\", divisione \"Garibaldi-Osoppo\", fu anche lui decorato di medaglia d'oro al valor militare \"alla memoria\u201d durante la Seconda guerra mondiale.\nIl primo paracadutista al mondo in azione di guerra.\nIl lancio da 1600 piedi del tenente degli Arditi Alessandro Tandura avviene tra la notte dell'8 e 9 agosto 1918, a bordo di un aereo Savoia-Pomilio SP.4 del Gruppo speciale Aviazione I, rabberciato in tutta fretta sostituendo i pezzi pi\u00f9 importanti dopo un grave danneggiamento a seguito di un violento temporale, pilotato dal maggiore canadese William George Barker e dal capitano britannico William Wedgwood Benn (entrambi piloti della Royal Air Force), deputato alla Camera dei comuni.\nRiconoscimenti.\nVittorio Veneto la sua citt\u00e0 natale gli ha intitolato\nMotivazione della medaglia d'oro al valor militare.\nComando dell'8\u00aa Armata - Ufficio Informazioni"}
{"id": "1598916", "revid": "599013", "url": "https://it.wikipedia.org/wiki?curid=1598916", "title": "CIIP", "text": ""}
{"id": "1598918", "revid": "1543377", "url": "https://it.wikipedia.org/wiki?curid=1598918", "title": "Denaturazione del DNA", "text": "La denaturazione del DNA, detta anche DNA melting (melting=fusione), \u00e8 il processo per cui l'acido desossiribonucleico a doppio filamento (\"dsDNA\" double-stranded DNA) si svolge e si separa in due filamenti singoli (\"ssDNA\" single-stranded DNA) rompendo i legami idrogeno tra le basi appaiate. Entrambi i termini \u201cmelting\u201d e \u201cdenaturazione\u201d sono usati per indicare il processo che avviene sottoponendo il materiale genetico al calore, mentre si usa \u201cdenaturazione\u201d per indicare la separazione dei filamenti dovuta all'uso di reagenti chimici come l'urea. Quando abbiamo diverse copie di molecole di dsDNA la Temperatura di melting (Tm) \u00e8 definita come la temperatura media a cui viene denaturato un determinato filamento di DNA. Abbassando nuovamente la temperatura, i due filamenti si riuniranno tornando nella forma in cui erano in origine, per questo si dice che il processo \u00e8 \"reversibile.\" La temperatura di melting dipende sia dalla lunghezza totale della molecola di DNA, sia dalla specifica sequenza dei nucleotidi.\nApplicazioni della denaturazione del DNA.\nQuesto processo pu\u00f2 essere utilizzato per analizzare taluni aspetti del DNA. Poich\u00e9 l'appaiamento citosina/guanina \u00e8 pi\u00f9 forte di quello adenina/timina, la quantit\u00e0 di CG in un genoma pu\u00f2 essere stimata misurando la temperatura di melting di tale genoma (risulter\u00e0 pi\u00f9 alta, a parit\u00e0 di lunghezza, in quei DNA dove CG siano abbondanti).\nInoltre il processo di melting \u00e8 fondamentale nelle tecniche di biologia molecolare, tra cui la diffusissima PCR (reazione a catena della polimerasi).\nMetodi per determinare la Tm.\nVarie formule vengono usate per stimare i valori di Tm. Alcune formule sono pi\u00f9 accurate di altre nel predire la temperatura di melting dei duplex di DNA.\nMetodo di Wallace.\nIl Metodo Wallace \u00e8 il pi\u00f9 veloce, e meno accurato, metodo utilizzabile per gli oligonucleotidi di lunghezza inferiore a 18 coppie di basi. Si attua contando la frequenza di ciascun tipo di nucleotide (A, T, C o G). Il fondamento di questo metodo \u00e8 che gli appaiamenti citosina-guanina sono composti da tre legami idrogeno, mentre gli appaiamenti adenina-timina solo da due, dunque le coppie CG contribuiscono di pi\u00f9 alla stabilit\u00e0 della doppia elica.\nMetodo Nearest-neighbor.\nIl Metodo Nearest-neighbor (\"vicino pi\u00f9 prossimo\") \u00e8 decisamente il pi\u00f9 accurato per predire la temperatura di melting dei dsDNA. Sebbene il contenuto di CG giochi un ruolo preponderante nell'energia di ibridazione dei dsDNA, l'interazione tra le basi viciniori lungo l'elica forniscono una notevole energia di embricazione. Il modello Nearest-neighbor, per tener conto di ci\u00f2, considera le basi adiacenti lungo l'elica a due a due. Ciascuna di queste ha dei parametri entalpici ed entropici, la somma dei quali determina la Tm secondo la seguente equazione:\nEntalpia ed entropia standard sono negative per la reazione di annealing e sono assunte come temperature indipendenti. Se formula_9 allora formula_6 pu\u00f2 essere trascurato.\nTavola 1. Parametri unificati di Nearest-neighbor per duplex DNA/DNA. Si noti che i valori di formula_3 sono dati in \"kilo\"calorie per mole, mentre i valori di formula_4 sono dati in calorie per mole per kelvin."}
{"id": "1598924", "revid": "124286754", "url": "https://it.wikipedia.org/wiki?curid=1598924", "title": "Where Are We Runnin'?", "text": "Where Are We Runnin'? \u00e8 il singolo principale estratto dall'album \"Baptism\" del 2004 del cantante e musicista Lenny Kravitz. Il testo \u00e8 stato scritto da Kravitz, mentre la musica da Kravitz e da Craig Ross.\nVideoclip.\nIl videoclip di \"Where Are We Running'?\" \u00e8 stato diretto da Philip Andelman e Lenny Kravitz. Kravitz nel video simula la vita da \"stereotipo\" di un cantante rock. Nella prima scena lo si vede svegliarsi in una stanza d'albergo con diverse ragazze intorno a lui. Dopo essersi alzato, prende una limousine che lo porta all'aeroporto, dove lo attende un jet privato. Kravitz, la sua banda e le ragazze vengono mostrati nel jet mentre si divertono, e alla fine una volta giunti a destinazione il cantante ed il suo gruppo si esibiscono. Il video termina con Kravitz esausto, davanti ad uno specchio, in un camerino."}
{"id": "1598928", "revid": "236698", "url": "https://it.wikipedia.org/wiki?curid=1598928", "title": "Giro di vite (romanzo)", "text": ""}
{"id": "1598930", "revid": "709565", "url": "https://it.wikipedia.org/wiki?curid=1598930", "title": "Nollendorfplatz", "text": "Nollendorfplatz, colloquialmente nota come \"Nolli\" o \"Nolle\", \u00e8 una piazza di Berlino, nel quartiere di Sch\u00f6neberg.\n\u00c8 parte del \"Generalszug\". \u00c8 dedicata alla battaglia di Nollendorf (oggi Nakl\u00e9\u0159ov), combattuta dalla coalizione austro-russo-prussiana contro le truppe napoleoniche.\nLa piazza \u00e8 dominata dalla stazione della metropolitana sopraelevata (linea U2). La grande cupola, distrutta durante la seconda guerra mondiale, \u00e8 stata ricostruita in forme semplificate nel 1999.\nIl quartiere intorno a Nollendorfplatz \u00e8 noto come centro della vita omosessuale berlinese fino dagli anni venti."}
{"id": "1598931", "revid": "767487", "url": "https://it.wikipedia.org/wiki?curid=1598931", "title": "Nara Yoshitomo", "text": "Attualmente vive e lavora a Tokyo, bench\u00e9 i suoi lavori siano stati esposti in tutto il mondo. Nara ha completato gli studi nell'universit\u00e0 di arti e musica della prefettura di Aichi. Tra il 1988 e il 1993, ha studiato nella Kunstakademie D\u00fcsseldorf, a D\u00fcsseldorf, in Germania. Dal 1984 l'artista ha avuto circa 40 esposizioni soliste.\nLe opere.\nL'esordio di Nara avviene negli anni novanta durante il movimento di pop art giapponese. I soggetti delle sue opere sono ingannevolmente semplici: la maggior parte dei lavori rappresentano figure apparentemente innocue (spesso bambini e cani disegnati a colori pastello, con tratti fumettistici) con poco o nessun sfondo. Ma questi bambini, che in un primo momento appaiono carini e vulnerabili, a volte brandiscono armi come coltelli e seghe. I loro occhi spesso hanno uno sguardo accusatorio, come se fossero appena stati svegliati, che rende al viso un'espressione di odio.\nNara, tuttavia, non vede i suoi maneggiatori di armi come aggressori. \"\"Guardateli, le loro armi sono cos\u00ec piccole, come giocattoli. Pensate che potrebbero combattere con queste?\" ha detto. \"Io non credo. Piuttosto vedo i bambini circondati da gente pi\u00f9 grande e cattiva, che maneggia con coltelli pi\u00f9 grandi...\"\".\nL'interpretazione dell'artista sui suoi lavori, quindi, vuole fare passare noi come gli aggressori, colpevoli di attaccare l'innocenza dell'infanzia. Sotto questa luce, Nara incrimina anche s\u00e9 stesso, perch\u00e9 la sua arte \u00e8 tutta basata sulla perversione di soggetti che altrimenti sarebbero innocenti.\nInfluenze.\nI fumetti e gli anime giapponesi della sua infanzia negli anni sessanta sono stati sicuramente influenti nelle sue figure stilizzate, ne sono un esempio gli occhi dei bimbi. L'artista infonde a queste tipiche figure dolci un alone di orrore. Questo contrasto di malvagit\u00e0 umana con l'innocenza dei bambini pu\u00f2 essere una reazione alle rigide convenzioni sociali giapponesi.\nAnche la musica punk rock della giovinezza di Nara ha influenzato i suoi lavori: le immagini hanno quel senso di ribellione e violenza che si pu\u00f2 ricondurre all'atmosfera punk.\nL'artista ha comunque citato varie tradizioni come la pittura rinascimentale, la letteratura, le illustrazioni e i graffiti, come fonte di ispirazione.\nL'influenza pi\u00f9 significativa, tuttavia, \u00e8 probabilmente l'educazione derivata dal dopoguerra che ha profondamente toccato il suo modo di vedere le cose, e di conseguenza la sua vita artistica. \n\u00c8 cresciuto in un'epoca nella quale il Giappone sperimentava un'inondazione da parte della cultura di massa occidentale: i fumetti, i cartoni di Walt Disney, e la musica rock sono solo alcuni esempi. Figlio di due esponenti della classe lavoratrice, ha inoltre vissuto l'infanzia isolato in campagna, spesso lasciato solo con poco da fare se non esplorare la sua giovane immaginazione."}
{"id": "1598936", "revid": "125436361", "url": "https://it.wikipedia.org/wiki?curid=1598936", "title": "Mario Livio", "text": "\u00c8 nato a Bucarest, in Romania, e si \u00e8 trasferito in Israele quando aveva 5 anni. \u00c8 stato ricercatore allo Space Telescope Science Institute dal 1991 al 2015. \u00c8 noto anche per i suoi libri da divulgatore scientifico nei quali spiega al lettore la storia, i segreti della matematica, dell'algebra e di tante altre discipline."}
{"id": "1598939", "revid": "155136", "url": "https://it.wikipedia.org/wiki?curid=1598939", "title": "Leonardo Donato", "text": ""}
{"id": "1598942", "revid": "155136", "url": "https://it.wikipedia.org/wiki?curid=1598942", "title": "Nicol\u00f2 Donato", "text": ""}
{"id": "1598944", "revid": "682087", "url": "https://it.wikipedia.org/wiki?curid=1598944", "title": "Lesione midollare", "text": ""}
{"id": "1598947", "revid": "155136", "url": "https://it.wikipedia.org/wiki?curid=1598947", "title": "Bertuccio Valiero", "text": ""}
{"id": "1598950", "revid": "1603714", "url": "https://it.wikipedia.org/wiki?curid=1598950", "title": "Giovanni I Cornaro", "text": ""}
{"id": "1598954", "revid": "125930351", "url": "https://it.wikipedia.org/wiki?curid=1598954", "title": "Kirby (personaggio)", "text": " \u00e8 un personaggio immaginario della serie di videogiochi Kirby. Creato nel 1992 da Masahiro Sakurai, il protagonista della serie sviluppata dalla HAL Laboratory appare in oltre venti titoli pubblicati da Nintendo. Come Mario, Kirby ha una serie televisiva dedicata e diversi oggetti di merchandising basati sul suo personaggio tra cui fumetti. \u00c8 inoltre apparso nella serie di videogiochi \"Super Smash Bros.\".\nKirby \u00e8 una piccola creatura sferica residente a nel pianeta Pop Star. Oltre a correre e saltare, Kirby \u00e8 in grado di fluttuare, inalare e sputare i nemici. In \"Kirby's Dream Land\" Kirby utilizzava l'abilit\u00e0 di ingoiare grossi oggetti per cibarsene o sputarli via con grande forza. A partire da \"Kirby's Adventure\" grazie all'abilit\u00e0 di copia Kirby pu\u00f2 acquisire i poteri dei nemici ingoiati. I suoi principali avversari sono King Dedede, Dark Matter e Meta Knight.\nOrigine.\nNome.\nIl nome originale di Kirby era \"Popopo\" ed il titolo del videogioco doveva essere \"Twinkle Popopo\", in seguito modificato in \"Hoshi no K\u0101b\u012b\" (Kirby delle stelle). Il primo sprite di Kirby era un disegno di prova da utilizzare durante lo sviluppo di \"Kirby's Dream Land\", tuttavia Masahiro Sakurai apprezz\u00f2 il design del personaggio e decise di mantenerlo nella versione finale.\nSebbene in Occidente sia diffusa l'associazione tra il personaggio e l'azienda di aspirapolveri Kirby Company, il nome Kirby potrebbe derivare da un legale statunitense, John Kirby, che rappresent\u00f2 la Nintendo quando la compagnia fu accusata dalla Universal Studios di aver violato il copyright di King Kong nella creazione del videogioco \"Donkey Kong\". Masahiro Sakurai ha affermato di non ricordarsi le origini del nome Kirby, mentre Shigeru Miyamoto ha dichiarato che, sebbene abbia personalmente incontrato John Kirby, il nome era presente in una lista di possibili nomi e che il suono gutturale contrastava in modo simpatico con l'aspetto carino del personaggio.\nAspetto.\nSebbene Shigeru Miyamoto volesse Kirby di colore giallo, Sakurai insistette sul rosa. Tuttavia, a causa delle limitazioni tecniche del Game Boy, nel primo titolo Kirby appare di colore bianco. Nonostante nella copertina originale il personaggio apparisse di colore rosa negli Stati Uniti d'America Kirby venne raffigurato in bianco quando il titolo arriv\u00f2 in Occidente. Anche nel mercato europeo si riscontr\u00f2 l'analogo equivoco. Kirby di colore giallo sono comunque presenti in alcuni titoli (come \"Kirby e il labirinto degli specchi\" e \"Kirby's Adventure Wii\") e nella serie \"Super Smash Bros.\".\nNella sua serie animata Meta Knight dice che Kirby \u00e8 stato creato da una potente entit\u00e0 malvagia, con lo scopo di creare un mostro dagli immensi poteri, ma Kirby fugg\u00ec poco dopo essere stato creato, impedendo inconsapevolmente a s\u00e9 stesso di diventare malvagio. Da quel giorno tutti gli altri mostri gli danno la caccia per impedirgli di distruggere il suo creatore.\nInvece nei videogiochi si deduce che Kirby e Meta Knight siano una reincarnazione dell'ultimo boss in Kirby Star Allies, Void Termina. In teoria, Void ha \"espulso\" positiva energia creando Kirby, ne ha espulso creando una via di mezzo tra positiva e negativa creando Meta Knight, poi Zero \u00e8 stato creato da negativa energia. Infatti Void Termina ha una faccia da Kirby nella lotta e ci spiega che lui sar\u00e0 collegato a Kirby in qualche modo.\nVoce.\nKirby \u00e8 doppiato da Makiko \u014cmoto in \"\", \"Kirby e la stoffa dell'eroe\", nella serie \"Super Smash Bros.\" e nell'anime dedicato al personaggio. La seiy\u016b ha dichiarato che doppiare Kirby \u00e8 stata una delle sue migliori esperienze.\nIn un video dei primi anni novanta la voce di Kirby \u00e8 di Mayumi Tanaka.\nCaratteristiche.\nKirby \u00e8 una piccola creatura sferica di colore rosa, con due grandi piedi rossi, piccole braccia e le guance rosse. Il suo corpo \u00e8 soffice e flessibile, in grado di appiattirsi. Misura 20 centimetri ed \u00e8 abbastanza leggero da essere sollevato da chiunque. Proviene dal pianeta \"Pop Star\", e vive dentro una piccola casetta nelle terre di \"Dream Land\". Il suo aspetto \u00e8 cambiato durante gli anni, divenendo pi\u00f9 rotondo e definito, con gli occhi ingranditi. Questo nuovo design \u00e8 usato in tutti i giochi pi\u00f9 recenti.\nPersonalit\u00e0.\nKirby ha un temperamento positivo, e salva in diverse occasioni la terra di Dream Land con l'uso dei suoi unici poteri. La sua et\u00e0 non \u00e8 mai stata rivelata, anche se nel manuale di \"Kirby's Dream Land\" \u00e8 chiamato piccolo ragazzo e nel cartone animato viene chiamato bambino e sempre nella serie animata Meta Knight dice che Kirby \u00e8 come un neonato, e per crescere ha bisogno di oltre duecento anni e che allora i suoi poteri saranno immensi e capaci di distruggere ogni male, ma pare che possa assumere tali poteri con lo Scettro di Stella (che nella serie animata ottiene aspirando la sua stessa Stel\u013aa Warp). Questo, insieme al tono della sua voce, lascia intendere che \u00e8 molto giovane.\nKirby \u00e8 allegro e innocente. Ama mangiare e dormire, specialmente durante il giorno. Il suo cibo preferito: i \"Maxim tomatoes\" (Pomodori Maxim), una speciale variet\u00e0 di pomodori nativi di Pop Star. Inoltre odia i bruchi. I suoi altri hobby includono cantare, anche se \u00e8 molto stonato. Ogni tanto agisce di impulso, come quando accusa Dedede di interferire con la \"Fountain of Dreams\" in Kirby's Adventure, senza lasciare il tempo a Dedede di giustificarsi. Anche se carino e innocente, diventa forte e combattivo quando ha in mano un'arma.\nPersonaggio di poche parole, parla raramente nei giochi. I suoi dialoghi sono limitati e vengono rappresentati da scritte nei manuali dei giochi, mentre in certi giochi (come \"Super Smash Bros.\" e \"\") esclama brevi parole come \"Hi\" (ciao). Kirby inoltre non parla neanche nella serie animata.\nAbilit\u00e0.\nL'attacco principale di Kirby \u00e8 quello di aspirare i nemici (sia la sua bocca che il suo corpo si ingigantiscono per consentirgli di ingerire oggetti pi\u00f9 grandi di lui) ed ingoiarli. Pu\u00f2 anche attaccare sputando fuori i nemici sotto forma di stelle. Alcuni nemici, ingoiati, donano a Kirby nuovi poteri e abilit\u00e0.\nNei primi giochi, un'abilit\u00e0 non cambiava l'aspetto di Kirby, a parte il colore o un'arma tenuta in mano per abilit\u00e0 come Spada e Martello. Da \"Kirby's Fun Pak\" in poi, Kirby acquisisce un cappello unico per ogni abilit\u00e0, ad esempio un copricapo di fiamme per il potere di Fuoco, uno ghiacciato per il potere del Ghiaccio, o un berretto da baseball per le abilit\u00e0 Yoyo e Ruota. I cappelli sono poi diventati uno dei segni che identificano la serie.\nIn \"Kirby's Fun Pak\", Kirby pu\u00f2 usare un'abilit\u00e0 per creare un aiutante, una versione buona di un nemico ingoiato. Il nuovo aiutante veniva controllato dal gioco o da un secondo giocatore. Questa funzione non \u00e8 stata pi\u00f9 ripresa nei giochi successivi, fino a \"Kirby Star Allies\" in cui Kirby pu\u00f2 allearsi con altri tre personaggi. Kirby usa il suo potere speciale per ottenere fonte di nutrimento da altri strumenti speciali, come i leccalecca che gli garantiscono effetti benefici come l'invincibilit\u00e0. \"Kirby Super Star ultra\" e altri recenti giochi contengono una funzione dove Kirby pu\u00f2 condividere il suo cibo con il secondo giocatore in una maniera che ricorda un bacio.\nKirby pu\u00f2 risucchiare l'aria per diventare pi\u00f9 leggero, fluttuando grazie al movimento delle sue braccia. Pu\u00f2 anche attaccare i nemici sputando un piccolo sbuffo d'aria. Questa tecnica \u00e8 conosciuta come \"pistola ad aria\". Mentre in quasi tutti i giochi pu\u00f2 volare indefinitamente, questa abilit\u00e0 \u00e8 limitata in \"\", \"Kirby's Air Ride\" e \"Super Smash Bros.\"\nGenere.\nIn giapponese, Kirby \u00e8 scritto come un personaggio neutro rispetto al genere, mentre le localizzazioni internazionali di solito si riferiscono a lui come maschio. Questo avviene in quanto in giapponese \u00e8 pi\u00f9 semplice usare termini neutri rispetto ad altre lingue; per esempio, nel manuale di \"Kirby's Dream Land\", Kirby \u00e8 indicato come un \"ragazzino vivace\" in inglese, ma un semplice \"giovane\" () in giapponese. Alcune volte viene indicato con \"kare\" (\u304b \u308c), un pronome maschile. Inoltre, lo stile di lingua giapponese di Kirby tende a usare convenzioni maschili. Questo, tuttavia, non contraddice necessariamente il fatto che sia un personaggio neutro rispetto al genere.\nL'artbook ufficiale in esclusiva per il Giappone \"20th Anniversary - Hoshi no Kirby: Pupupu Taizen\" indica il genere di Kirby come \"sconosciuto\". Inoltre, la doppiatrice di Kirby, Makiko Ohmoto, ha affermato che il sesso di Kirby \u00e8 ignoto.\nI creatori di Kirby hanno raramente affrontato la natura del genere di Kirby e, quando questo avviene, non forniscono una risposta definitiva. Quando un fan di \"Super Smash Bros.\" espresse sorpresa nell'apprendere che Samus di \"Metroid\" \u00e8 una donna, Masahiro Sakurai rispose scherzando sul fatto che anche Kirby potrebbe essere una donna.\nAltre apparizioni.\nKirby \u00e8 presente come personaggio giocabile nella serie di \"Super Smash Bros.\". Ha anche una serie animata dedicata chiamata \"Kirby\" (\"Hoshi no Kirby\" in giapponese), che \u00e8 stata trasmessa su Italia 1.\nDal 23 giugno 2011 fino a dicembre 2012 \u00e8 stato possibile scaricare dal Wii Shop della Wii un canale dove \u00e8 possibile vedere la serie animata, il \"Canale TV Kirby\", con una puntata ogni luned\u00ec e gioved\u00ec. In Italia la serie si interruppe all'episodio 52 nella messa in onda originale, ma a partire da novembre 2014 su K2 sono andati in onda i rimanenti episodi della serie doppiati ex novo."}
{"id": "1598955", "revid": "228587", "url": "https://it.wikipedia.org/wiki?curid=1598955", "title": "Teorema di Chevalley", "text": "In matematica, il teorema di Chevalley (o anche teorema di Chevalley-Warning) asserisce che un polinomio in \"n\" incognite\ndi grado \"d&lt;n\" ha in un campo finito di caratteristica \"p\" un numero di soluzioni divisibile per \"p\".\nCome corollario, se \"P\" \u00e8 un polinomio senza termine noto, ovvero in cui una soluzione pu\u00f2 essere ottenuta ponendo tutte le incognite pari a 0, allora esiste almeno un'altra soluzione del polinomio. Questo corollario \u00e8 utile ad esempio per provare che l'equazione\nha soluzione per ogni primo \"p\": infatti lo si pu\u00f2 trasformare in\nmoltiplicando per formula_5, ottenendo un polinomio di secondo grado in tre incognite, che per il teorema ha una soluzione formula_6 in cui non tutte le incognite sono congrue a 0; da questo si ottiene una soluzione\nche soddisfa la congruenza originale. Questo risultato \u00e8 utile nella dimostrazione del teorema dei quattro quadrati.\nQuesto teorema fu dimostrato nel 1936 da Claude Chevalley dopo essere stato congetturato da Emil Artin."}
{"id": "1598961", "revid": "155136", "url": "https://it.wikipedia.org/wiki?curid=1598961", "title": "Silvestro Valiero", "text": ""}
{"id": "1598964", "revid": "810736", "url": "https://it.wikipedia.org/wiki?curid=1598964", "title": "San Giuseppe (Santa Maria di Licodia)", "text": "La statua di san Giuseppe \u00e8 un'opera scultorea che si conserva nella chiesa del Santissimo Crocifisso di Santa Maria di Licodia.\nStoria.\nLe origini del culto a San Giuseppe nella comunit\u00e0 licodiese sono remote e riconducibili alla spiritualit\u00e0 dai padri benedettini. Nella comunit\u00e0 esso ebbe una particolare spinta a partire dal secolo XVIII e principalmente durante tutto il secolo XIX. Il simulacro del santo \u00e8 opera di maestranze locali del secolo XVII. \nL'opera \u00e8 stata sempre conservata all'interno della chiesa madre monastica, ma la sua collocazione segu\u00ed i vari processi di trasformazione dell'edificio. Attualmente \u00e8 posta all'interno del sacello, celato da una elaborata porta lignea del secolo XVIII, sulla parete sinistra della cappella del Santissimo Sacramento.\nL'opera.\nIl simulacro di San Giuseppe, Santo Patrono di Licodia, \u00e8 sicuramente l\u2019immagine pi\u00f9 cara ai fedeli. Per l\u2019opera, come la maggior parte di quelle presenti nella chiesa, nulla si conosce riguardo all\u2019autore o all\u2019anno di realizzazione, l\u2019analisi stilistica la colloca per\u00f2 nel secolo XVII. La statua infatti presenta diverse affinit\u00e0 con la produzione del secolo, con rimandi alle opere pittoriche del medesimo soggetto come i dipinti di Guido Reni, oltre a vari richiami al modellato tardo cinquecentesco siciliano.\nI volti hanno una buona resa anatomica ma permane una certa idealizzazione, il Bambino \u00e8 barocco nella posa ma il corpo non ha quella consistenza florida che invece si riscontra appieno nelle statue settecentesche. I panneggi sono morbidi ma a pieghe regolari, il movimento equilibrato.\nAltre caratteristiche che lo possono collocare nella produzione seicentesca sono la cinta a vita alta e i piedi che da soli sorreggono la massa corporea.\nInusuale anche l\u2019impostazione iconografica ben diversa dalle tante opere eponime che seguono lo stesso \"clich\u00e9\": il Patriarca in piedi con il bastone che accompagna per mano Ges\u00f9 fanciullo.\nA motivo dello specifico impiego del simulacro non sono mancate negli anni parecchie manomissioni o ammodernamenti, come la sostituzione degli occhi dipinti con lenti in vetro e l\u2019aggiunta della polimorfa base settecentesca, finemente intagliata, per adattare la statua al fercolo processionale. In tempi pi\u00f9 recenti l\u2019aggiunta di due angeli alla base realizzati in cartapesta modellata.\nNel rispetto dell\u2019iconografia post tridentina, che riprende gli stilemi apocrifi, il Santo \u00e8 raffigurato in et\u00e0 avanzata con il volto raggiante, un\u2019espressione serena e un accenno melanconico di sorriso. L\u2019ampia fronte stempiata \u00e8 recinta da morbidi capelli canuti.\nLe nodose mani si protendono verso il fedele nell\u2019atto di donare il Bambino disteso su un panno bianco, preludio al sudario.\nIl corpo di Ges\u00f9 \u00e8 completamente nudo a simboleggiare la comprensibilit\u00e0 del mistero di Dio attraverso l\u2019incarnazione. Ha il volto sorridente, contornato da ondulati capelli, e volge lo sguardo verso il fedele, ruotando il suo corpicino tra le braccia del padre che indica come modello da imitare.\nL\u2019ampio manto avvolge morbidamente il corpo, formando delicate volute e molteplici pieghe, lasciando scorgere altres\u00ec la veste legata alla vite con una fascia dorata, ed aperta all\u2019altezza del collo per distinguere il sottostante camice bianco. La corta veste lascia scoperte le gambe e i piedi dentro sandali a legacci intrecciati.\nAlla base del simulacro nel 1927 fu aggiunta una coppia di angeli in cartapesta.\nL'opera in riferimento ai Vangeli Apocrifi.\nI vangeli ci dicono poco riguardo a Giuseppe. Matteo lo chiama \u201cGiusto\u201d e come tale Giuseppe accoglie il progetto attuato da Dio e responsabilmente si prende cura di Ges\u00f9 e Maria. Tutte le altre tradizioni sono desunte dai vangeli apocrifi, il particolare dalla Storia di Giuseppe il falegname. Da essi si \u00e8 anche stratificata l\u2019iconografia che l\u2019ha raffigurato in et\u00e0 molto avanzata, o per lo pi\u00f9 sempre pi\u00f9 grande rispetto alla Sposa, e ci\u00f2 anche per meglio accreditare la verginit\u00e0 perpetua di Maria. Inoltre essendo egli l\u2019ultimo dei Patriarchi raffigurarlo con l\u2019aspetto d\u2019uomo canuto risultava pi\u00f9 appropriata. Anche il bastone fiorito, suo elemento iconografico fondamentale \u00e8 desunto dagli stessi testi. \nEsposizione al pubblico.\nIl simulacro \u00e8 visibile ai fedeli solamente durante le festivit\u00e0 patronali: il 18 e 19 marzo e l'ultima domenica di agosto. Durante il periodo in cui viene esposto \u00e8 arricchito da elementi ornamentali in argento opere di botteghe catanesi: due corone cesellate del secolo XVII, l'aureola a raggiera opera del 1810, il bastone fiorito e tre mazzetti di gigli realizzati nel 1975 in sostituzione dei precedenti pi\u00f9 antichi, che furono sottratti insieme agli altri ex voto nel 1974. Durante la festa patronale in Agosto, \u00e8 uso rivestire il simulacro dei con dei bavari in velluto sui quali sono disposti tutti i monili in oro e gli ex voto dei devoti. Sempre in occasione della festa patronale d'Agosto il simulacro viene condotto in processione per le vie del paese su un Fercolo ligneo, opera del settecento, tirato da fedeli."}
{"id": "1598966", "revid": "1318658", "url": "https://it.wikipedia.org/wiki?curid=1598966", "title": "Dollaro di Tobago", "text": "Il dollaro \u00e8 stata la moneta di Tobago fino al 1814. Circolavano vari tagli dei dollaro spagnolo e monete coloniali francesi contromarcate. Il dollaro era suddiviso in 11 \"bit\", ognuno di 9 \"penny\". Nel 1814 fu introdotta la sterlina britannica come valuta ufficiale dell'isola. Dal 1905 il dollaro ha nuovamente circolato a Tobago, prima come dollaro di Trinidad e Tobago poi con il dollaro delle Indie occidentali britanniche prima che fosse nuovamente reintrodotto il dollaro di Trinidad e Tobago.\nMonete.\nNel 1798 le moneta da 8 real venivano forate: la parte centrale era contromarcata con una \"T\" creando cos\u00ec una moneta da 1\u00bd bit mentre il dollaro forato circolava come moneta da 11 bit. Alcune monete coloniali francesi furono contromarcate con le lettere \"TB\" per produrre pezzi da 1\u00bd e 2\u00bc penny."}
{"id": "1598979", "revid": "2221702", "url": "https://it.wikipedia.org/wiki?curid=1598979", "title": "D - la Repubblica delle donne", "text": "D - la Repubblica delle donne \u00e8 un magazine allegato al quotidiano \"la Repubblica\", in edicola il sabato, che tratta attualit\u00e0, societ\u00e0, cultura e moda.\nStoria.\nLanciato nel maggio 1996 da Daniela Hamaui, \"D\" nasce come un allegato, ma col tempo \u00e8 di fatto diventata una rivista indipendente dalla casa madre. Il settimanale si distingue per il suo format \"di rottura\" rispetto ad altre pubblicazioni femminili, dando ampio spazio a temi di attualit\u00e0 attraverso contributi giornalistici presi a prestito dalla \"Repubblica\", rendendolo apprezzabile anche da un pubblico maschile. Nel 2002 Carlo De Benedetti sceglie l'Hamaui come direttore de \"L'Espresso\" fino al 2010, quando diventa direttore editoriale dei periodici di Repubblica, poi direttore della rivista Velvet nel 2011.\nDall'ottobre 2014 esiste comunque uno spin-off maschile, \"Dlui di Repubblica\", con una periodicit\u00e0 trimestrale. Dal 1\u00ba Novembre 2022 la rivista \u00e8 diretta da Emanuele Farneti e Simona Movilia. In passato le direttrici dell'inserto sono state la succitata Hamaui (1996-2002), Kicca Menoni (2002-2009), Cristina Guarinelli (2009-2012) di nuovo Daniela Hamaui (2012 - 30 novembre 2015), e infine Valeria Palermi (1\u00ba dicembre 2015 - 31 ottobre 2021)."}
{"id": "1598981", "revid": "123177395", "url": "https://it.wikipedia.org/wiki?curid=1598981", "title": "Bouskoura", "text": "Bouskoura (; in : \u2d31\u2d53\u2d59\u2d3d\u2d53\u2d54\u2d30, \"Buskura\") \u00e8 una citt\u00e0 del Marocco, nella provincia di Nouaceur, nella regione di Casablanca-Settat.\nLa citt\u00e0 \u00e8 anche conosciuta come B\u016b Sak\u016brah."}
{"id": "1598983", "revid": "161374", "url": "https://it.wikipedia.org/wiki?curid=1598983", "title": "Robert Devereux, Conte di Essex", "text": ""}
{"id": "1598985", "revid": "111569711", "url": "https://it.wikipedia.org/wiki?curid=1598985", "title": "Aridit\u00e0", "text": "L'aridit\u00e0 \u00e8 una caratteristica climatica conseguente a frequenti e duraturi periodi di siccit\u00e0 che interessano una determinata area. L'aridit\u00e0 pu\u00f2 essere di tipo strutturale, quando tali condizioni sono permanenti o semipermanenti, o di tipo occasionale, quando \u00e8 legata ad eventi eccezionali di lunga durata.\nL'aridit\u00e0 tende ad interessare, generalmente, aree che registrano precipitazioni medie annue inferiori ai 700 mm, concentrate in meno di 80 giorni, ed evapotraspirazione elevata. \nIndici di aridit\u00e0.\nL'aridit\u00e0 di una determinata zona viene calcolata in base al valore dei cosiddetti \"indici di aridit\u00e0\", che mettono generalmente in relazione le precipitazioni medie annue e le temperature medie annue attraverso l'introduzione di una costante numerica; in alcuni casi, viene presa in esame anche l'evapotraspirazione, mentre in altri, molto pi\u00f9 approfonditi, sono esaminati anche i parametri relativi all'eliofania, alla radiazione globale e alle caratteristiche del suolo di un determinato luogo. \nGli indici di aridit\u00e0 maggiormente utilizzati sono l'indice di De Martonne\", \"l'indice di Crowther e l'indice bioclimatico di aridit\u00e0 e desertificazione FAO-UNEP.\nIndice di De Martonne.\nL'indice di aridit\u00e0 di De Martonne \u00e8 calcolato attraverso la seguente espressione:\ndove:\nsi possono presentare i seguenti casi:\nIndice di Crowther.\nL'indice di aridit\u00e0 di Crowther \u00e8 calcolato attraverso la seguente espressione:\ndove:\nsi possono presentare i seguenti casi:\nIndice Fao-Unep.\nL'indice bioclimatico di aridit\u00e0 e desertificazione FAO-UNEP, introdotto in base alle convenzioni delle Nazioni Unite, \u00e8 calcolato dalla seguente espressione:\ndove:\nsi possono presentare i seguenti casi:\ninoltre si pu\u00f2 distinguere tra:"}
{"id": "1598987", "revid": "73125", "url": "https://it.wikipedia.org/wiki?curid=1598987", "title": "Alehna", "text": ""}
{"id": "1598988", "revid": "73125", "url": "https://it.wikipedia.org/wiki?curid=1598988", "title": "Gamma Geminorum", "text": ""}
{"id": "1598991", "revid": "119991", "url": "https://it.wikipedia.org/wiki?curid=1598991", "title": "Indice di aridit\u00e0", "text": ""}
{"id": "1598992", "revid": "1305772", "url": "https://it.wikipedia.org/wiki?curid=1598992", "title": "Mahalo", "text": "Mahalo \u00e8 una parola hawaiana che significa \"Grazie\".\nUso nella cultura di massa.\nAdam Carolla usava il termine \"mahalo\" come firma su Loveline, e lo usa ora come chiusura per il suo show alla radio. Hunter S. Thompson lo usava negli anni 1960.\nMarchi.\nMahalo pu\u00f2 anche riferirsi:"}
{"id": "1598993", "revid": "161374", "url": "https://it.wikipedia.org/wiki?curid=1598993", "title": "Robert Devereux, 2\u00b0 Conte di Essex", "text": ""}
{"id": "1598994", "revid": "729019", "url": "https://it.wikipedia.org/wiki?curid=1598994", "title": "Guardie Scozzesi", "text": "Le Guardie Scozzesi (Scots Guards, abbreviato in SG), parte della Divisione Guardie (\"Guards Division\"), sono uno dei reggimenti di Guardie a piedi dell'esercito britannico.\nLe origini di questo corpo risalgono alla guardia personale del principe Carlo I d'Inghilterra e Scozia nel 1642, e venne considerata parte effettiva dell'esercito britannico nell'anno 1686.\nCaratteristiche.\nLe Guardie Scozzesi sono classificate come terzo reggimento delle \"guardie appiedate\" (Foot Guards), e sono facilmente riconoscibili dalla presenza di uno spazio ogni tre bottoni sulla giacca della divisa.\nIl reggimento consiste oggi in un solo battaglione operativo di fanteria meccanizzata, che dal 2008 si trova di stanza a Catterick. Il reggimento, dal 1993, mantiene una compagnia indipendente situata a Wellington Barracks, Londra, che svolge un compito di rappresentanza, a custodia dei colori e delle tradizioni del 2\u00ba Battaglione posto in attivit\u00e0 momentaneamente sospesa nel 1993.\nLe Guardie Scozzesi non sono da confondersi con la quasi omonima \"Garde \u00e9cossaise\", corpo d'\u00e9lite di militari scozzesi che venne fondata nel 1420 da Carlo VII di Francia come guardie personali del monarca francese, e che furono definitivamente sciolte nel 1830 all'abdicazione di Carlo X."}
{"id": "1599004", "revid": "599013", "url": "https://it.wikipedia.org/wiki?curid=1599004", "title": "Hubert Strolz", "text": "Biografia.\nStagioni 1981-1988.\nStrolz ottenne il primo piazzamento in Coppa del Mondo il 28 marzo 1981 a Laax in slalom gigante (7\u00ba); l'anno dopo ai Mondiali di Schladming 1982, sua prima presenza iridata, si classific\u00f2 10\u00ba nello slalom gigante e in quella stessa stagione 1981-1982 vinse la Coppa Europa. Nel 1984 conquist\u00f2 il primo podio in Coppa del Mondo, il 10 gennaio ad Adelboden in slalom gigante (2\u00ba), ed esord\u00ec ai Giochi olimpici invernali: a si piazz\u00f2 6\u00ba nello slalom gigante e non complet\u00f2 lo slalom speciale.\nNella stagione 1985-1986 fu 3\u00ba nella classifica della Coppa del Mondo di slalom gigante; l'anno dopo ai Mondiali di Crans-Montana 1987 si classific\u00f2 5\u00ba nel supergigante e 4\u00ba nello slalom gigante. Nel 1988 conquist\u00f2 l'unica vittoria in Coppa del Mondo, il 17 gennaio a Bad Kleinkirchheim in combinata (7\u00ba), e ai successivi XV Giochi olimpici invernali di vinse la medaglia d'oro nella combinata, quella d'argento nello slalom gigante e si piazz\u00f2 4\u00ba nel supergigante; in quella stessa stagione 1987-1988 fu 3\u00ba nella classifica generale di Coppa del Mondo, 2\u00ba in quella di slalom gigante (superato da Alberto Tomba di 13 punti) e vinse quella di combinata con 3 punti di vantaggio su G\u00fcnther Mader.\nStagioni 1989-1994.\nAi Mondiali di Vail 1989 si classific\u00f2 4\u00ba nel supergigante e nella successiva stagione 1989-1990 fu nuovamente 3\u00ba nella classifica della Coppa del Mondo di slalom gigante; nel 1991 ai Mondiali di Saalbach-Hinterglemm si piazz\u00f2 6\u00ba nella combinata. Ai XVI Giochi olimpici invernali di , sua ultima presenza olimpica, si classific\u00f2 24\u00ba nel supergigante, 9\u00ba nello slalom gigante, 13\u00ba nello slalom speciale e non complet\u00f2 la combinata, uscendo a poco a poche porte dal traguardo nella seconda manche dello slalom speciale quando era al comando della gara; in quella stagione 1991-1992 in Coppa del Mondo fu 2\u00ba nella classifica di combinata (superato da Paul Accola di 120 punti).\nNel 1993 conquist\u00f2 l'ultimo podio in Coppa del Mondo, il 17 gennaio a Lech in combinata (3\u00ba), e prese parte ai suoi ultimi Mondiali: nella rassegna iridata di Morioka si classific\u00f2 6\u00ba nello slalom gigante e 4\u00ba nello slalom speciale. Si ritir\u00f2 al termine della stagione 1993-1994 e la sua ultima gara fu lo slalom gigante di Coppa del Mondo disputato il 6 marzo ad Aspen, chiuso da Strolz al 24\u00ba posto. \u00c8 padre di Johannes, a sua volta sciatore alpino.\nBilancio della carriera.\nNonostante la medaglia d'oro olimpica, per i suoi numerosi piazzamenti ottenuti in Coppa del Mondo (ben 34 volte sul podio), a fronte di una sola vittoria, peraltro non ottenuta in una gara singola ma in una combinata.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nKB = combinata\nOnorificenze.\nStrolz nel 1996 fu insignito di una decorazione d'onore dell'Ordine al merito della Repubblica austriaca:"}
{"id": "1599006", "revid": "161374", "url": "https://it.wikipedia.org/wiki?curid=1599006", "title": "Robert Devereux, conte di Essex", "text": ""}
{"id": "1599009", "revid": "775372", "url": "https://it.wikipedia.org/wiki?curid=1599009", "title": "Subregioni della Sardegna", "text": ""}
{"id": "1599012", "revid": "247222", "url": "https://it.wikipedia.org/wiki?curid=1599012", "title": "Cellule della memoria", "text": ""}
{"id": "1599014", "revid": "72396", "url": "https://it.wikipedia.org/wiki?curid=1599014", "title": "Vincenzo Giuliani", "text": "Biografia.\nVincenzo Giuliani nacque a Vieste nel 1733, figlio di Gaetano Giuliani, la cui famiglia aveva risieduto a Roccaraso a partire dal 1650. Come il padre, anche lui si laure\u00f2 a Napoli come medico e filosofo e fece ritorno a Vieste per cominciare la professione di medico. Qui raccolse un ingente numero di memorie sul Gargano che diede poi alle stampe a Napoli nel 1768 con il titolo di \"Memorie storiche, politiche, ecclesiastiche della citt\u00e0 di Vieste\". Si trasfer\u00ec poi con la famiglia a Pettorano sul Gizio, anche per avvicinarsi a sua sorella Ippolita, ivi residente. Molte sue opere manoscritte d'interesse storico-archeologico non ultimate andarono perdute, tra cui gli \"Annali di Sulmona\", il \"Piano di Cinquemiglia\", il \"Delle Ruine e delle antiche lapidarie iscrizioni di Corfinio\" e i 6 volumi della \"Storia dei Peligni\". Una copia del \"Piano di Cinquemiglia\" \u00e8 stata per\u00f2 rinvenuta nella Libreria Antiquaria Tonini di Ravenna, acquistata dalla Biblioteca diocesana di Sulmona e, dopo essere stata sottoposta ad una valutazione critica, rielaborata da Edmondo De Panfilis e Francesco Sabatini e ripubblicata nel 1991 con il titolo di \"Ragguaglio istorico della terra di Roccaraso e del Piano delle Cinquemiglia\". Nel 1799 decise di rivedere la citt\u00e0 natia, ma il 22 novembre vi fu ivi colto dalla morte."}
{"id": "1599016", "revid": "729019", "url": "https://it.wikipedia.org/wiki?curid=1599016", "title": "Flat Eric", "text": "Flat Eric \u00e8 un pupazzo creato da Janet Knechtel della Jim Henson's Creature Shop.\nStoria.\nFlat Eric \u00e8 stato animato da Drew Massey in alcune campagne pubblicitarie della Levi's del 1999 in cui, con il suo amico Angel, gira la California, inseguito dalla polizia, al ritmo di \"Flat Beat\" di Mr. Oizo.\nOltre che per la Levi's, il pupazzo \u00e8 comparso anche nella prima serie della commedia \"The Office\" trasmessa dalla BBC nel 2001-2003 e nel 2004 come co-protagonista con David Soul in una pubblicit\u00e0 per la rivista \"Auto Trader\".\nIl nome Flat Eric deriva da un'idea pubblicitaria inutilizzata, da cui venne recuperato il nome del personaggio.. Il pupazzo originariamente aveva un nome francese, St\u00e9phane, utilizzato in alcuni video di Mr. Oizo, ma \u00e8 stato rinominato per renderlo pi\u00f9 internazionale, oltre ad aver subito alcune piccole modifiche anatomiche, come l'aggiunta delle orecchie."}
{"id": "1599018", "revid": "75435", "url": "https://it.wikipedia.org/wiki?curid=1599018", "title": "Libro dell'Apocalisse", "text": ""}
{"id": "1599022", "revid": "125716706", "url": "https://it.wikipedia.org/wiki?curid=1599022", "title": "Malattia di Fabry", "text": "La malattia di Fabry \u00e8 un'anomalia congenita del metabolismo degli sfingolipidi. Questa malattia \u00e8 una sfingolipidosi e fa parte dell'eterogeneo gruppo delle malattie da accumulo lisosomiale.\nEpidemiologia.\nL'epidemiologia varia a seconda del paese e risulta essere pi\u00f9 frequente nelle popolazioni oceaniche rispetto a quelle europee, ma forse per le possibili varianti della malattia le stime sono inferiori alla realt\u00e0.\nL'incidenza della malattia di Fabry si stima sia tra 1 su 40,000 e 1 su 120,000 nascite.\nEziologia.\nLa causa \u00e8 genetica, e riguarda le anomalie di un gene che si trova sul braccio lungo del cromosoma X mappato in Xq21.33-Xq22, e sono state dimostrate pi\u00f9 di 300 diverse mutazioni genetiche. L'enzima che dovrebbe nascere svolge il ruolo di regolatore del metabolismo del globotriesosilceramide.\nClinica.\nI sintomi e i segni clinici comprendono: ritardato sviluppo, febbre, acroparestesie (dolore urente alle mani e ai piedi), dolori acuti di natura neuropatica, ipo-anidrosi (difficolt\u00e0 nel sudare), angiocheratoma, dispnea, nausea, cefalea, alterazioni oftalmologiche, cardiopatie, nefropatia fino all'insufficienza renale cronica, uremia terminale trattabile con dialisi e/o trapianto di rene, disturbi gastro intestinali come stipsi, diarrea, dolori crampiformi, trombofilia come ictus e infarto miocardico.\nDiagnosi.\nLa malattia di Fabry viene sospettata basandosi sulla presentazione clinica, pu\u00f2 essere diagnosticata con l'ausilio di un test enzimatico (solitamente fatto sui leucociti del paziente) che misura i livelli di attivit\u00e0 di un enzima chiamato alfa-galattosidasi. Questo saggio enzimatico non \u00e8 per\u00f2 sufficiente nelle donne data la casualit\u00e0 dell'inattivazione selettiva dell'X nelle cellule. Il metodo pi\u00f9 accurato per la diagnosi in questo caso \u00e8 l'analisi genetico-molecolare del gene \"GLA\", in particolare se la sua mutazione \u00e8 stata gi\u00e0 identificata in membri maschili della stessa famiglia. Bisogna per\u00f2 considerare che molte altre mutazioni sono state identificate come causa di malattia. La biopsia renale pu\u00f2 essere suggestiva per la malattia di Fabry se mostra un accumulo eccessivo di lipidi all'interno delle cellule. I pediatri, come anche molti internisti, spesso mancano questa diagnosi data la sua relativa bassa incidenza.\nTrattamento.\nIl trattamento deve prima di tutto essere indirizzato ad attenuare il dolore della persona tramite difenilidantoina, carbamazepina, gabapentin e pregabalin. In seguito si deve pensare all'insufficienza enzimatica con terapia sostitutiva con enzima prodotto dalla moderna biotecnologia agalsidasi alfa e beta. Qualora vi fossero, comunque, danni d'organo, il trattamento si attua con le terapie organo-specifiche."}
{"id": "1599024", "revid": "287204", "url": "https://it.wikipedia.org/wiki?curid=1599024", "title": "Discografia delle Atomic Kitten", "text": "Album.\nNote:"}
{"id": "1599026", "revid": "1543377", "url": "https://it.wikipedia.org/wiki?curid=1599026", "title": "Kenichi", "text": ", \u00e8 un manga sh\u014dnen giapponese creato da Syun Matsuena. In Giappone \u00e8 serializzato sulla rivista \"Weekly Sh\u014dnen Sunday\", dal 9 agosto 2002 al 17 settembre 2014, per un totale di sessantuno volumi. \nNe \u00e8 anche stato tratto un anime, prodotto dalla TMS Entertainment e trasmesso su TV Tokyo dal 7 ottobre 2006 al 29 settembre 2007. Sul numero 47 dello \"Sh\u014dnen Sunday\" dell'ottobre 2011 \u00e8 stato annunciato che dal 2012 sarebbero stati prodotti una serie di OAV tratti da queste serie a cura dello studio Brain's Base. In tutto sono usciti dal marzo 2012 a maggio 2014, undici OAV.\nQuesto manga \u00e8 la rivisitazione di che \u00e8 stato serializzato sul magazine \"Sh\u014dnen Sunday Super\" tra il 2000 ed il 2002 e di cui sono stati prodotti 5 tank\u014dbon.\nTrama.\nLa storia parla di Kenichi Shirahama, di 15 anni, la cui vita viene capovolta dall'arrivo nella sua scuola della semplice ma bella e forte studentessa Miu F\u016brinji. Dopo che Kenichi prova le qualit\u00e0 di Miu nelle arti marziali, decide di unirsi al dojo Ry\u014dzanpaku, un posto per sole persone veramente dotate, che si scopre poi essere anche la casa di Miu. Dopo aver poi battuto uno studente in un incontro, Kenichi viene preso di mira da tutti i delinquenti della scuola. Da allora, la vita di Kenichi si divide tra gli allenamenti con i sei maestri del Ry\u014dzanpaku, e gli scontri con i membri del Ragnarok, un gruppo che vede Kenichi come un possibile alleato, ma anche come un pericolo ai loro piani. Dopo la sconfitta di Ryuto, leader del Ragnarok, un altro nemico estremamente temibile si oppone al Ry\u014dzanpaku ed a Kenichi, lo Yomi, che con i suoi maestri ed allievi li attacca ripetutamente.\nTerminologia.\nUn esperto di arti marziali \"D\u014d\" fa affidamento sulla rabbia per oltrepassare i propri limiti. Secondo il manga Apachai, Sakaki e Miu sono tutti combattenti di questo tipo. Gli esperti di arti marziali \"D\u014d\" sono pi\u00f9 inclini a cadere e seguire la via dell'Asura in quanto combattono utilizzando la propria rabbia controllandosi a fatica. Comunque sia Apachai, Sakaki e Miu essendo gentili di natura riescono ancora a seguire la via del Katsujin-ken. Il ki di questi lottatori esplode dall'interno del corpo con violenza e riescono a percepire le mosse degli avversari eccitando il proprio spirito.\nUn esperto di arti marziali \"Sei\" nasconde il proprio desiderio di combattere per poi rilasciarlo in modo istantaneo. Secondo il manga questi combattenti nei loro scontri non utilizzano la forza e la rabbia, bens\u00ec l'abilit\u00e0 e la forza di volont\u00e0. Questa caratteristica \u00e8 propria di Shigure, Kensei, Akisame, Hayato e Kenichi. Un esperto \"Sei\" deve inoltre fare affidamento sulla calma interiore e lucidit\u00e0 di mente. Il ki di questi combattenti converge verso l'interno del corpo dall'esterno e riescono a percepire le azioni dell'avversario calmando il proprio animo.\n\u00c8 il principio di chi combatte utilizzando tutta la propria forza per eliminare l'avversario perseguendo le arti marziali a scopo omicida, ad esempio Isshinsai Ogata, che vi \u00e8 finito uccidendo una persona durante un combattimento. Miu, durante lo scontro con Shou Kanou, ha rischiato di cadere sulla via dell'Asura vedendo i propri amici feriti e cercando di eliminare il proprio avversario, ma \u00e8 stata fermata da Kenichi . Una volta finiti sulla Via dell'Asura, non si pu\u00f2 tornare indietro.\nIl Gendou (appunto la Via del Demonio) \u00e8 il livello estremo della Via dell'Asura. Arrivato a questo stato, estremamente raro, il lottatore perde ogni freno arrivando vicino alla pazzia a causa della sua sete di sangue sempre pi\u00f9 incontenibile. A questo livello si trova la capacit\u00e0 di esprimere il massimo intento omicida, ma seppur il lottatore abbia una grandissima forza diventa una bestia assassina la cui unica aspirazione \u00e8 la distruzione. L'unico lottatore finora entrato nel Gendou \u00e8 Silcardo Jenazard, che \u00e8 arrivato a cercare di uccidere il proprio discepolo per capriccio e a fare stragi su stragi di giovani combattenti per appagare la propria sete di morte, al punto che Mikumo \u00e8 stata costretta a metterlo contro Akira Hongou per farlo uccidere.\nLetteralmente il \"pugno che uccide\". Il principio di chi crede che le arti marziali siano state create unicamente con lo scopo di uccidere e distruggere. Yami ha fatto suo questo concetto e cerca di dimostrare la superiorit\u00e0 di questa forma di combattimento sconfiggendo il Ry\u014dzanpaku che rappresenta il Katsujin-ken.\nLetteralmente il \"pugno che salva\". Il principio di chi crede che le arti marziali siano state create per difendere ed aiutare le altre persone. Anche senza le risorse di uomini e mezzi che ha lo Yami, i maestri del Ry\u014dzanpaku portano avanti questo principio.\nIl Ki no Hatsudou (evocatore di ki) \u00e8 la capacit\u00e0 di evocare il ki per usarlo negli attacchi. Distingue i combattenti dotati di una certa preparazione e gli allievi di livello inferiore.\nIl Ki no Kaihou (rilascio di Ki) \u00e8 la capacit\u00e0 di rilasciare il ki, farlo scorrere negli appositi canali del corpo intrecciandolo continuativamente e usarlo per potenziare gli attacchi. In questa fase si apre il sistema circolatorio del ki e si raggiunge una migliore percezione di esso. Inoltre si sblocca il proprio ki Sei o Dou. Contraddistingue gli allievi di un buon livello.\nIl Ki no Shouka (manipolazione di Ki) \u00e8 la capacit\u00e0 di manipolare il ki. Ci\u00f2 permette di utilizzare la propria forza vitale per potenziare le tecniche, aumentare a dismisura le capacit\u00e0 fisiche e sfruttare al massimo l'intento omicida, arrivando al livello di sconfiggere gli avversari solo tramite l'aura. Distingue i maestri e in base al livello di controllo di questa abilit\u00e0 essi possono essere pi\u00f9 o meno potenti.\nI Taisabaki sono stili di arti marziali non definiti, sviluppati da particolari clan guerrieri, come Kuremisago e Furinji. Sono caratterizzati da movenze particolari, prevalenza di mosse di una certa tipologia o particolare uso di una specifica abilit\u00e0 fisica. Di norma per utilizzarne uno \u00e8 necessario possedere caratteristiche fisiche superiori alla norma, acquisibili con l'allenamento o posseduti per talento.\nL'intento omicida \u00e8 la sete di sangue di una persona espressa attraverso l'aura. Gli animali nascono con la capacit\u00e0 di emetterlo e percepirlo, ma gli esseri umani hanno dimenticato questa capacit\u00e0, che pu\u00f2 tuttavia essere riappresa con l'allenamento. L'intento omicida pu\u00f2 essere usato per paralizzare, far fuggire o addirittura far perdere i sensi all'avversario. A seconda che un lottatore sia di tipo Sei o Dou l'intento omicida cambia: i tipi Dou sono molto pi\u00f9 portati a emettere intento omicida, ma se non riescono a controllarlo finiscono per cadere sulla via dell'Asura; i tipi Sei invece sono meno portati ma sono pi\u00f9 capaci di controllarlo perch\u00e9 lo usano in stato di maggiore lucidit\u00e0. Essendo strettamente legata al Ki, la capacit\u00e0 di esprimere l'intento omicida aumenta con l'allenamento e la forza del lottatore: maestri del calibro del Ry\u014dzanpaku sono in grado di sconfiggere un avversario solo tramite esso.\nOugi \u00e8 il termine generico per i colpi finali dei maestri, i quali a volte li tramandano ai discepoli. Un esempio di questo tipo di mosse possono essere Kyousa di Ma Sougetsu, Fudou Sajin Baku di Sakaki o Seidou Gouitsu di Ogata Isshinsai.\nTermine usato nelle arti marziali per indicare una posa particolare, che pu\u00f2 essere di guardia, di partenza, di difesa ecc. Ogni arte marziale ne ha diverse. In Giappone una Kamae particolare \u00e8 il Seiza\nDurante uno scontro tra combattenti di pari potenza, gli avversari non sanno dove arriver\u00e0 il prossimo attacco e formano delle traiettorie mentali dei possibili colpi, come durante una partita a scacchi. \u00c8 pi\u00f9 evidente in uno scontro tra combattenti Sei, ma anche i tipo Dou sono in grado di percepire i possibili attacchi. Renka e Miu possono vedere le scie perch\u00e9 abituate sin da bambine, mentre Kenichi ne \u00e8 in grado solo attivando il Ryusuui Seik\u016bken.\nSi tratta di attacchi (tipici del Satsujin-ken) in cui per mettere a segno un colpo si rischia la propria vita.\nDanza rituale di guerra dei guerrieri di Muay Thai offerta alle divinit\u00e0 e all'avversario in cui si aumenta l'esaltazione dei combattenti e si studia il nemico. Solitamente se durante essa le capacit\u00e0 dei combattenti risultano uguali la lotta viene sospesa.\nManga.\nIn Giappone un nuovo capitolo del manga, lungo dalle 18 alle 30 pagine, veniva pubblicato ogni mercoled\u00ec sulla rivista settimanale \"Weekly Sh\u014dnen Sunday\", salvo eventi di particolare interesse nazionale che potevano interrompere la normale pubblicazione della rivista. Ogni due mesi i capitoli venivano raccolti a gruppi che variavano da 7 a 10, venendo stampati su carta di alta qualit\u00e0 e pubblicati in un tank\u014dbon da collezione. In Italia il manga \u00e8 stato annunciato dalla Panini Comics il 3 novembre 2013 al Lucca Comics &amp; Games. In Giappone sono stati pubblicati 61 volumi per un totale di 583 capitoli.\nAnime.\nL'adattamento animato di \"Shij\u014d Saiky\u014d no Deshi Kenichi\" \u00e8 stato effettuato dallo studio \"TMS Entertainment\" ed \u00e8 stato trasmesso la prima volta il 7 ottobre 2006 . \u00c8 composto in totale da 50 episodi, che coprono i primi 143 capitoli del manga (16 volumi) e quindi unicamente la storia del confronto contro i membri dei Ragnarok.\nVideogioco.\nIl 15 marzo 2007 la Capcom ha realizzato il primo videogioco ispirato a questa serie dal titolo \"Shij\u014d daiky\u014d no deshi Ken'ichi: Gekit\u014d! Ragnarok hachikeng\u014d\" per la console PlayStation 2. Attualmente \u00e8 disponibile solo per il mercato giapponese. Nel videogioco sono presenti una \"Versus Battle Mode\" per uno scontro singolo, una \"Story Mode\" in cui si pu\u00f2 scegliere un personaggio e seguirlo lungo tutti i suoi incontri ed una \"Practice Mode\" in cui apprendere le mosse basilari, i personaggi presenti sono 14 alcuni di essi per\u00f2 sono da sbloccare.\nDifferenze con \"Tatakae! Ry\u014dzanpaku shij\u014d saiky\u014d no deshi\".\nLa storia narrata nei 5 volumi che hanno preceduto l'opera attuale \u00e8 molto simile ma si differenzia nei seguenti punti:"}
{"id": "1599029", "revid": "46291", "url": "https://it.wikipedia.org/wiki?curid=1599029", "title": "Zingiberaceae", "text": "Le Zingiberacee (Zingiberaceae) sono una famiglia di piante Angiosperme comprendente circa 52 generi e pi\u00f9 di 1300 specie distribuite nelle aree tropicali di Africa, Asia e America, tra cui molte specie aromatiche, ornamentali e medicinali. Prende nome dal genere \"Zingiber\" (lo zenzero).\nDescrizione.\nLe Zingiberacee hanno tutte portamento erbaceo. Alcune sono epifite.\nI fiori sono ermafroditi, di solito fortemente irregolari, composti da un calice tubolare e una corolla parimenti tubolare. Tipicamente, ci sono tre stami, di cui due sterili uniti tra loro. L'ovario \u00e8 inferiore.\nI fiori sono riuniti in infiorescenze nelle quali spiccano le grandi brattee, disposte a spirale e a volte colorate. I fiori, in molte specie, sembrano collocati nelle cavit\u00e0 tra le brattee.\nLe Zingiberacee sono dotate di rizoma - fusto sotterraneo, pi\u00f9 o meno ramificato.\nCurcuma e zenzero sono inibitori dell'enzima ornitina decarbossilasi, forti inibitori dell'acido arachidonico, e ad uso topico una funzione antinfiammatoria per l'inibizione della crescita cellulare (\"selettiva\": in quanto sulle sole cellule della pelle in fase di rigenerazione e per il \"plus\" di crescita indotta da 12-O-Tetradecanoylphorbol-13-acetate (TPA) in caso di infiammazione).\nDistribuzione.\nLa famiglia ha una tipica distribuzione pantropicale, cio\u00e8 \u00e8 presente nelle regioni tropicali sia del Vecchio che del Nuovo Mondo.\nIl massimo centro di diversit\u00e0 si trova nell'Asia sud-orientale.\nTassonomia.\nSecondo la classificazione tradizionale, le Zingiberacee vengono incluse nelle classe delle Monocotiledoni - pi\u00f9 modernamente si parla in genere di Liliopsida (oppure di \"Monocot\" in una classificazione rigorosamente APG).\nLa famiglia viene comunemente suddivisa in sottofamiglie:"}
{"id": "1599033", "revid": "767487", "url": "https://it.wikipedia.org/wiki?curid=1599033", "title": "Mr. Oizo", "text": "Biografia.\nQuentin Dupieux compare sulla scena musicale europea come Mr. Oizo con il brano electro \"Flat Beat\" che ha caratterizzato una celebre campagna pubblicitaria televisiva della Levi's con protagonista Flat Eric. Dopo il successo di Flat Beat ha realizzato il suo primo album nel 1999 con il titolo \"Analog Worms Attack\".\nNel 2005 esce il secondo album, \"Moustache (Half a Scissor)\", mentre nel 2006 e 2007 Mr. Oizo ha prodotto diversi remix per Kavinsky, Jamelia, Cassius, Scissor Sisters e pi\u00f9 recentemente per Calvin Harris.\nNel 2007 pubblica lo split EP con Uffie \"Transexual/First Love\" tramite l'etichetta Ed Banger Records. Il brano \u00e8 una rivisitazione della canzone \"Do It At The Disco\" di Gary's Gang del 1979. L'11 novembre 2011 esce il suo quarto LP \"Stade 2\".\nIl primo film di Dupieux, \"Steak\", viene distribuito in Francia il 20 giugno 2007, il secondo \"Nonfilm\" \u00e8 del giugno 2009; il terzo \"Rubber\" del 2011. Il quarto film, \"Wrong\", \u00e8 stato presentato al Sundance Film Festival del 2012.\nDal 2007 \u00e8 sotto contratto con l'etichetta discografica francese electro Ed Banger Records."}
{"id": "1599038", "revid": "92723", "url": "https://it.wikipedia.org/wiki?curid=1599038", "title": "Diocesi di Prince-Albert", "text": ""}
{"id": "1599044", "revid": "116569423", "url": "https://it.wikipedia.org/wiki?curid=1599044", "title": "Enrico Sabatini", "text": "Di origini abruzzesi, si diplom\u00f2 come musicista (specializzazione suonatore di trombone e flicorno) al Conservatorio di Santa Cecilia a Roma.\nNel 1920 fond\u00f2 la prima banda musicale di Roccaraso, la quale \u00e8 molto richiesta nelle feste patronali ed in altre festivit\u00e0 in Abruzzo. Quindi, nel 1923, fu richiesto, date le sue elevate doti musicali, a dirigere la banda di Borgosesia. Nei periodi 1947-1949 e 1958-1961 \u00e8 inoltre maestro della Banda delle Cartiere Burgo (poi banda cittadina) di Romagnano Sesia (Novara).\nOltre che come maestro di banda, fu attivo come compositore: scrisse pi\u00f9 di 130 marce per bande musicali, anche con lo pseudonimo di Nicola (Nino) Remo. Pubblic\u00f2 le sue composizioni presso le Edizioni Piero Vidale, delle quali fu cofondatore e collaboratore."}
{"id": "1599046", "revid": "228587", "url": "https://it.wikipedia.org/wiki?curid=1599046", "title": "Verde cacciatore", "text": "A destra \u00e8 mostrato il colore verde cacciatore.\nIl \"verde cacciatore\" \u00e8 una rappresentazione del colore che usavano vestire i cacciatori nel XIX secolo. La maggior parte dei cacciatori ha iniziato a indossare il colore verde oliva invece del verde cacciatore all'inizio del XX secolo.. Alcuni cacciatori indossano ancora abiti o bandane verde cacciatore.\nIl primo utilizzo del termine \"verde cacciatore\" per indicare quella particolare tonalit\u00e0 \u00e8 stato nel 1892.\nIl verde cacciatore \u00e8 il colore primario ufficiale dei Green Bay Packers dal 1957, i New York Jets dal 1998 al 2019, uno dei due colori ufficiali della Ohio University e dell'Oswego State e uno dei due colori ufficiali della Phi Kappa Psi."}
{"id": "1599050", "revid": "184755", "url": "https://it.wikipedia.org/wiki?curid=1599050", "title": "Stranger in My House", "text": "Stranger In My House \u00e8 una ballata R&amp;B della cantante canadese Tamia, scritta e prodotta da Anthony \"Shep\" Crawford e pubblicata come secondo singolo dall'album A Nu Day all'inizio del 2001. \u00c8 il primo singolo della cantante ad essere entrato nella top10 USA, oltre ad essere rimasto per 2 settimane di seguito al numero 1 delle classifiche dance e ad essere arrivato al numero 3 in quelle R&amp;B.\nComposizione e testo.\n\"Stranger In My House\" \u00e8 una sensuale ballata piena di pathos e dramma creata dal produttore Anthony \"Shep\" Crawford (responsabile del successo di \"Nobody's Supposed To Be Here\" di Deborah Cox, altra hit famosa sia per la versione originale R&amp;B che per i remix dance). Musicalmente la canzone fa grande uso di strumenti classici e non di elettronica, soprattutto chitarra e piano; le sonorit\u00e0 del pezzo richiamano al soul classico, restando per\u00f2 in una cornice contemporanea. \nIl testo della canzone \u00e8 molto struggente e disperato: l'estraneo in casa propria del titolo infatti sarebbe il compagno della cantante, la quale non riesce pi\u00f9 a riconoscere il proprio partner che inizia a comportarsi come un perfetto sconosciuto, in una relazione che sta andando alla deriva. L'interprete inizia chiedendosi cosa sta succedendo, e chi \u00e8 l'uomo che appare come quello nella foto sul comodino, che guida la macchina del suo fidanzato e indossa i suoi stessi abiti e le sue stesse scarpe. Nel ritornello parla direttamente al proprio uomo, dicendogli che non pu\u00f2 essere chi dice di essere e che deve per forza essere qualcun altro, perch\u00e9 il suo compagno non la toccherebbe in questo modo n\u00e9 la tratterebbe cos\u00ec, ma l'adorerebbe e non la trascurerebbe. Prosegue chiedendosi se in realt\u00e0 \u00e8 lei l'estranea, se \u00e8 lei che \u00e8 cambiata drasticamente, ma si convince di abitare con uno sconosciuto.\nVideo.\nIl video della canzone \u00e8 stato diretto da Paul Hunter ed \u00e8 uno dei pi\u00f9 sexy e raffinati che siano mai stati prodotti: mostra una Tamia molto pi\u00f9 sensuale rispetto al passato, con una perfetta abbronzatura ambrata, uno slip color carne e una maglietta succinta e sdrucita dello stesso colore; l'intero video \u00e8 ambientato in una casa con stile orientale e con un grande spazio sauna, con la cantante immersa in una piscina interna tra pareti di legno. La regia; come in molti altri video di Paul Hunter, si concentra su molti dettagli, tra cui un orologio e un rasoio probabilmente appartenenti all'uomo a cui viene cantato il brano. La cantante appare poi nella cabina della sauna e su un letto di sabbia nera. Nell'ultimo ritornello Tamia appare di spalle sulla veranda che porta al giardino giapponese della casa, e lascia cadere il suo kimono mostrando un tatuaggio sulla schiena. Il regista mostra anche oggetti che fanno riferimento alla coppia del brano, come un letto a due piazze e due pietre in una ciotola du un piccolo altare in giardino.\nRicezione.\nDopo il flop del primo singolo tratto dal secondo album della cantante, la casa discografica decide di pubblicare questa ballata R&amp;B, pi\u00f9 vicina allo stile per cui Tamia si \u00e8 imposta sul mercato. Il singolo arriva ben presto fino alla posizione numero 3 nelle classifiche R&amp;B e sorprendentemente fino al numero 10 nella Hot 100, diventando cos\u00ec la sua prima hit in top10. Grazie ai remix dance, il singolo \u00e8 arrivato al numero 1 nelle classifiche dance e in quelle dei maxi-cd singoli. Il successo del pezzo ha incrementato notevolmente le vendite di A Nu Day, arrivate oltre le 700.000 copie e ha permesso all'artista di cantare live non solo a The Tonight Show ma anche ai Soul Train Awards. Il singolo \u00e8 stato classificato alla posizione numero 14 nella classifica di fine anno di Billboard dei brani R&amp;B/hip hop di pi\u00f9 successo.\nRemix.\nMolti sono i remix ufficiali del brano, ma quello che ha fatto guadagnare una numero 1 nelle classifiche dance alla cantante \u00e8 il Thunderpuss Club Mix, che rispetto ai remix tipici delle loro produzioni, in questo caso hanno creato un beat trance tipico dei club newyorkesi. Anche il remix di Maurice (che ha prodotto i remix dance delle Destiny's Child) si discosta dalla sua classica produzione disco/retro, per avvicinarsi al ritmo di quello di Thunderpuss. Nel Maxi-cd \u00e8 presente anche un remix hip hop, che riunisce la cantante con Jermaine Dupri, produttore del suo primo singolo \"Imagination\".\nTracce.\n1. Album Version\n2. So So Def Remix\n3. Maurice's Club Radio Mix\n4. HQ2 Radio Mix\n5. Thunderpuss Radio Mix\n6. Maurice's Club Anthem\n7. HQ2 Club Mix\n8. Thunderpuss Club Mix\n9. HQ2 Club Mix Acapella"}
{"id": "1599052", "revid": "228587", "url": "https://it.wikipedia.org/wiki?curid=1599052", "title": "Tokyo Blues", "text": ""}
{"id": "1599055", "revid": "14691", "url": "https://it.wikipedia.org/wiki?curid=1599055", "title": "Mancese", "text": ""}
{"id": "1599056", "revid": "363629", "url": "https://it.wikipedia.org/wiki?curid=1599056", "title": "Pentax MZ-3", "text": "La MZ-3 \u00e8 una fotocamera reflex 35mm autofocus prodotta dal 1997 al 2003 dall'azienda giapponese Pentax.\nCaratteristiche.\nAppartiene alla famiglia MZ che ha sostituito la serie Z negli anni novanta. Insieme alla MZ-5 e alla sua evoluzione MZ-5n, costituisce un trio di fotocamere autofocus caratterizzato per l'impostazione r\u00e9tro dei comandi, con selettori a ghiera che ne esaltano la semplicit\u00e0 d'uso nel controllo manuale, senza escludere la possibilit\u00e0 di essere utilizzata in pieno automatismo, semplicemente posizionando i selettori dei tempi e del diaframma (quest'ultimo \u00e8 posizionato sull'obiettivo) sul modo \"A\". Dispone dell'innesto a baionetta \"KAF2\", che permette una completa compatibilit\u00e0 di funzionamento manuale con gli obiettivi pi\u00f9 vecchi, dalla serie \"K\" in poi, e mantiene gli automatismi del diaframma con gli obiettivi \"KA\". Il modulo di messa a fuoco \u00e8 il \"SAFOX IV\" a 3 punti. Come tutte le reflex 35\u00a0mm della Pentax, questa macchina si distingue per le dimensioni molto contenute del corpo e un peso allineato con queste.\nCommercialmente era anche denominata MZ-3QD, ad indicare la presenza del dorso datario (Quartz Date)."}
{"id": "1599061", "revid": "15756", "url": "https://it.wikipedia.org/wiki?curid=1599061", "title": "Al\u021b\u00e2na", "text": "Al\u021b\u00e2na (in ungherese \"Alcina\", in tedesco \"Alzen\") \u00e8 un comune della Romania di 1.677 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 3 villaggi: Al\u021b\u00e2na, Bene\u0219ti (\"Bendorf\"), Ghijasa de Sus (\"Oberges\u00e4ss\").\nStoria.\nLa prima menzione documentaria della localit\u00e0 risale al 1291 quando compare sotto il nome di \"Olchona\", e fu per anni in conflitto con la vicina Nocrich per ospitare la sede della provincia sassone. Nel 1589 Al\u021b\u00e2na ottenne il diritto di organizzare la sua fiera due volte l'anno e tra il 1592 e il 1593 ottenne il diritto \"lus gladii\" cio\u00e8 il diritto di amministrare la giustizia applicando la pena di morte. Dal XVII secolo i documenti storici attestano come capoluogo Nocrich. Nella primavera del 1848 i servi dei villaggi di Ghijasa de Sus, Ighi\u0219u Vechi, B\u00e2rghi\u0219 e Cove\u0219 si riunirono a Vecerd, rivoltandosi contro i nobili, uccidendone alcuni e catturando gli altri. I capi della rivolta furono catturati e impiccati nella \"collina della forca\".\nMonumenti e luoghi d'interesse.\nAl\u021b\u00e2na.\nSorge nella valle fiume Hartibaciu sulla provinciale DJ106.\nIl principale monumento della citt\u00e0 \u00e8 la chiesa fortificata, costruito in stile romanico nel XIII secolo, prima della Riforma, come chiesa cattolica; venne trasformata in Tempio evangelico nel 1408 e restaurata verso la met\u00e0 del XVI secolo. La chiesa \u00e8 cinta da una doppia cerchia muraria, forse del XV secolo che segue l'andamento ovale della cima della collina su cui sorge. La torre est, a tre livelli, \u00e8 stata trasformata in torre porta, con ingresso a volta e saracinesca. C'erano altre torri a ovest, sud e nord, quest'ultima crollata nel 1914.L'alta torre campanaria fu innalzata nel 1856 dopo l'abbattimento della precedente torre tre anni prima. All'interno della chiesa si conserva una lapide marmorea posta sul pilastro sud dell'arco trionfale del 1575: \"Eufrosina e Giacobbe il Paleologo\", discendenti della casa imperiale del Paleologo bizantino, \"posero in memoria della figlia Despina\", morta ad Altana e deposta sotto al coro. L'organo risale al 1780. Il piccolo fonte battesimale del 1404 fu trafugato. Si conservano anche chiese di altre confessioni come la chiesa ortodossa di San Giovanni Battista del 1923, la chiesa greco-cattolica della Santissima Trinit\u00e0 (1933) ed il Museo delle tradizioni della valle di Hartibaciu.&lt;br&gt;\nIl 4 novembre 2020 \u00e8 crollato il soffitto della chiesa evangelica danneggiando la navata centrale, nell'area della navata centrale.\nBenesti.\nSorge ad est del capoluogo. In origine era un libero villaggio sassone ricordato su documenti del 1391. Conserva la chiesa Ortodossa di San Nicola risalente ai primi anni del XIX secolo e rimaneggiata nel 1907.\nGhijasa de Sus.\nll piccolo villaggio si trova a nord-ovest del capoluogo; fu conteso nei secoli XIV e XV dalle contee sassoni della zona. Vi sorge la chiesa ortodossa di San Giovanni Battista edificata verso il 1890."}
{"id": "1599062", "revid": "339392", "url": "https://it.wikipedia.org/wiki?curid=1599062", "title": "Distretto di Okussi-Ambeno", "text": ""}
{"id": "1599064", "revid": "339392", "url": "https://it.wikipedia.org/wiki?curid=1599064", "title": "Ceramiche Panaria", "text": ""}
{"id": "1599065", "revid": "104888163", "url": "https://it.wikipedia.org/wiki?curid=1599065", "title": "Verde mimetico", "text": "A destra \u00e8 mostrato il colore verde mimetico.\nTale colore assomiglia molto al colore \"grigio asparago\", solo che quest'ultimo \u00e8 poco pi\u00f9 scuro del primo, \u00e8 spesso usato da cacciatori e militari per mimetizzarsi. Infatti, questo colore \u00e8 spesso chiamato verde militare, da non confondere con il verde cacciatore, che invece \u00e8 un'altra tonalit\u00e0.\nIl 18 aprile 2019 il 9\u00ba Reggimento d'assalto paracadutisti \"Col Moschin\" ha adottato questo colore per il proprio basco."}
{"id": "1599070", "revid": "767487", "url": "https://it.wikipedia.org/wiki?curid=1599070", "title": "Apoldu de Jos", "text": "Apoldu de Jos (in ungherese \"Kisapold\", in tedesco \"Kleinpold\") \u00e8 un comune della Romania di 1.499 abitanti, ubicato nel distretto di Sibiu, nella regione storica della Transilvania.\nIl comune \u00e8 formato dall'unione di 2 villaggi: Apoldu de Jos e S\u00e2ng\u0103tin (\"Kleinegidsdorf\")."}
{"id": "1599072", "revid": "15756", "url": "https://it.wikipedia.org/wiki?curid=1599072", "title": "Palo Alto", "text": "Palo Alto (nome spagnolo che significa \"albero alto\") \u00e8 una citt\u00e0 di abitanti degli Stati Uniti situata nell'angolo nord-occidentale della Contea di Santa Clara, nella San Francisco Bay Area, in California.\nSorge nel versante settentrionale della Silicon Valley, ospita sezioni dell'Universit\u00e0 di Stanford e i quartieri generali di molte compagnie tecnologiche come la HP o Tesla. Sono qui situate, inoltre, le sedi dei popolari social network Facebook e Linkedin. Qui \u00e8 situata la sede dell'American Institute of Mathematics. Infine, \u00e8 la sede del Mental Research Institute di Palo Alto, dove ha avuto origine la cosiddetta scuola di Palo Alto di Psicoterapia.\nGeografia fisica.\nCaratteristiche ambientali.\nPalo Alto ha una serie di importanti habitat naturali, tra cui estuari, ripariali e boschi di querce. Molti di questi habitat sono visibili nel parco Foothill Park, di propriet\u00e0 della citt\u00e0. Charleston Slough contiene un'importante palude e zona litorale, offrendo aree di alimentazione per vari uccelli dell'ordine dei charadriiformes e altri animali selvatici di estuario.\nPalo Alto si trova nella parte sud-orientale della penisola di San Francisco. Confina a nord con East Palo Alto, a est con Mountain View, a sud-est e sud con Los Altos e Los Altos Hills, a sud-ovest con Portola Valley e ad ovest con Stanford e Menlo Park.\nSecondo lo United States Census Bureau, la citt\u00e0 ha un'area totale di (), () composti da terra e il (il 7,6%) coperto da acqua. L'altitudine \u00e8 sopra il livello del mare, ma i confini della citt\u00e0 raggiungono anche le colline della penisola.\nLa citt\u00e0 si trova lungo la faglia di Sant'Andrea.\nClima.\nTipico della San Francisco Bay Area, Palo Alto ha un clima mediterraneo con freddi, umidi inverni ed estati calde e asciutte. Nel mese di gennaio, le temperature medie variano da a . Nel mese di luglio, le temperature medie variano da a . La massima temperatura di \u00e8 stata registrata il 15 giugno 1961, e la pi\u00f9 bassa di , il 17 novembre 2003. La temperatura raggiunge i () o pi\u00f9 in media 9,9 giorni all'anno. Le temperature scendono a o meno in media 16,1 giorni all'anno.\nA causa delle montagne di Santa Cruz a ovest a Palo Alto c'\u00e8 un'ombra pluviometrica, con conseguente precipitazione media annua di soli . Precipitazioni misurabili si verificano in media 57 giorni all'anno. L'anno pi\u00f9 piovoso \u00e8 stato il 1983 con e l'anno pi\u00f9 secco era il 1976 con . La maggiori precipitazioni in un mese di sono state rilevate nel febbraio 1998 e la maggior parte delle precipitazioni in un solo giorno di , il 3 febbraio 1998. Nevicate misurabili sono rare a Palo Alto, ma sono caduti il 21 gennaio 1962.\nStoria.\nI primi documenti scritti della storia di Palo Alto risalgono al 1769, quando la spedizione di Gaspar de Portol\u00e1 scopr\u00ec un insediamento di nativi americani Ohlone.\nNella zona sono presenti tumuli di quel popolo. La spedizione era composta da 63 uomini e da circa 200 cavalli che da San Diego doveva giungere a Monterey tra il 7 e l'11 novembre 1769. Il gruppo erroneamente and\u00f2 oltre e raggiunse invece la baia di San Francisco. Pensando che la baia fosse troppo larga per essere attraversata, decisero di aggirarla vicino a \"El Palo Alto\".\nUna targa \u00e8 stata posta tra Middlefield Road ed Embarcadero Road per commemorare questa zona.\nEl Palo Alto.\nLa citt\u00e0 prende il nome da un alto albero di sequoia, \"El Palo Alto\", sulle rive del torrente San Francisquito Creek lungo il confine con la cittadina di Menlo Park. L'albero si trova ancora nell'El Palo Alto Park, accanto al ponte della ferrovia Caltrain e al ponte pedonale (realizzato intorno al 1988) sulla Alma Street (strada che da Palo Alto prosegue oltre il torrente nella contigua Menlo Park). La pianta, come documentano fotografie del 1875, aveva due tronchi ma uno venne distrutto durante una tempesta verso la fine del XIX secolo (1886).\nLa sequoia \u00e8 presente negli stemmi di Palo Alto e della Stanford University.\nRanchos.\nLa terra dove ora sorge la citt\u00e0 era sede di numerosi \"ranchos\" (parola spagnola da cui l'inglese \"ranch\"), appezzamenti di terra concessi prima dalla Spagna e dopo l'indipendenza dal Messico per incoraggiare l'allevamento di bestiame e ovini e l'industria.\nVerso il 1827 Rafael Soto, decimogenito e figlio maschio del colono Ygnacio (o Ignacio) Soto (che aveva partecipato alla storica spedizione di Juan Bautista de Anza) e di Mar\u00eda B\u00e1rbara Espinosa venne a stare con Maximo Mart\u00ednez nel suo Rancho Corte de Madera per sette anni. Situato a sud del torrente San Francisquito Creek, ad ovest dell'odierna I-280 (Interstate 280 della California), il Rancho Corte de Madera copriva la maggior parte della Portola Valley fino alla strada Skyline Boulevard, estendendosi verso sud fino al Foothill College, circa, con una estensione di . Nel 1835, Rafael Soto e la famiglia si stabilirono nei pressi del San Francisquito Creek vicino a Newell Road e Middlefield Road, vendendo merci ai viaggiatori.\nRafael Soto mor\u00ec nel 1839; a sua moglie, Maria Antonia Mesa, fu dato in concessione il Rancho Rinconada del Arroyo de San Francisquito nel 1841.\nLa loro figlia Mar\u00eda Luisa Soto spos\u00f2 nel 1839 John Coppinger, a cui fu dato in concessione il Rancho Ca\u00f1ada de Raymundo. Il Rancho Ca\u00f1ada de Raymundo era a ovest del San Francisquito Creek, e cominciava dal torrente Alambique Creek, al confine nord del Rancho Corte de Madera e si estendeva a nord, includendo l'odierna citt\u00e0 di Woodside, con un'area di . Il Bear Gulch Creek (Bear Creek) scorreva sulla sua terra nella Portola Valley. Il rancho confinava anche con la concessione di Buelna (vedi pi\u00f9 avanti) vicino allo Skyline Boulevard e al torrente Matadero Creek.\nAlla morte di Coppinger, Maria lo eredit\u00f2 e poi spos\u00f2 un capitano di mare, John Lucas Greer (1808\u20131885). Greer possedeva una casa nella propriet\u00e0 dove ora \u00e8 il Town and Country Shopping Center, all'incrocio tra Embarcadero Road ed El Camino Real. Da lui hanno preso il nome Greer Road e Court e il Greer Park.\nA ovest della propriet\u00e0 di Rafael Soto, vicino a El Camino Real e a sud ovest del torrente San Francisquito Creek, c'era il Rancho San Francisquito concesso il 1\u00ba maggio 1839, ad Antonio Buelna (Antonio Jose Buelna, 1790\u20131846) e alla moglie Maria Concepci\u00f3n Valencia (nata nel 1798). La sua superficie era di .\nA sud della propriet\u00e0 dei Soto, i fratelli Secundino e Teodoro Robles nel 1849 acquistarono il Rancho Rincon de San Francisquito da Jos\u00e9 Pe\u00f1a, che lo aveva avuto in concessione nel 1841.\nLa concessione si estendeva lungo il torrente Matadero Creek fino alle colline e includeva la parte sud dell'attuale Palo Alto e la parte sud del campus della Stanford University, con una estensione di . Il rancho fu ridimensionato dal tribunale nel 1863 a .\nSi narra che la loro grande \"hacienda\" fu costruita sulla modesta abitazione che era stata di Jos\u00e9 Pe\u00f1a vicino a Ferne Avenue oltre San Antonio Road, a met\u00e0 strada tra Middlefield Road e Alma Street. Ospitava feste e corride; cadde in rovina a causa del terremoto del 1906 e il suo legname fu usato per costruire un grande fienile nelle vicinanze, che rimase in piedi fino agli anni 1950. Nel 1853, vendettero 250 acri (), che comprendeva l'attuale Barron Park, Matadero Creek e Stanford Business Park, a Elisha Oscar Crosby e dal nome della sua fattoria deriva quello del comune di Mayfield.\nNel 1880 Secundino Robles, padre di 29 figli, viveva ancora nei pressi degli attuali Sears store.\nMolti dei nomi spagnoli nella zona di Palo Alto sono legati alla storia della citt\u00e0: Pena Court, Miranda Avenue, strada poi ampliata nella Foothill Expressway, era il nome da sposata di Juana Briones (1802-1889) e il nome si ritrova nei cortili e in strade da Palo Alto a Mountain View dove possedeva vaste aree tra la Stanford University, la Grant Road in Mountain View e ad ovest di El Camino. \"Rinconada\" (dallo spagnolo \"rincon\", angolo, ansa di un corso d'acqua) era un nome messicano comunemente dato alle concessioni di terre.\nMayfield.\nIl comune di Mayfield fu costituito nel 1855, in quello che ora \u00e8 il sud di Palo Alto. Leland Stanford inizi\u00f2 acquistando terreni nella zona nel 1876 per un allevamento di cavalli, area che divenne un'universit\u00e0 nel 1891, dedicata al figlio morto di tifo all'et\u00e0 di 15 anni nel 1884 a Firenze.\nNel 1886, Stanford giunse a Mayfield, interessato a fondare l\u00ec la sua universit\u00e0. Aveva creato una stazione ferroviaria nei pressi della sua scuola in una strada nel centro di Mayfield, Lincoln Street (ora denominata South California Avenue). Tuttavia, egli poneva una condizione: lo smodato uso dell'alcol doveva essere bandito nella citt\u00e0. Nota per i suoi 13 chiassosi saloon, la comunit\u00e0 di Mayfield respinse le sue richieste.\nQuesto port\u00f2 Stanford alla decisione di fondare, nel 1894, Palo Alto, citt\u00e0 dove era vietato l'uso smodato di alcol (\"temperance town\"), con l'aiuto del suo amico Timothy Hopkins della Southern Pacific Railroad che acquist\u00f2 di terreno nel 1887 per il sito della nuova citt\u00e0. Il terreno di Hopkins (Hopkins Tract), delimitato da El Camino Real, San Francisquito Creek, Boyce Avenue, Channing Avenue, Melville Avenue, Hopkins Avenue ed Embarcadero Road, \u00e8 stato proclamato \"local Heritage District\" durante il centenario di Palo Alto nel 1994. Stanford costitu\u00ec la sua universit\u00e0, la Stanford University, e una stazione ferroviaria (nella University Avenue) per la sua nuova citt\u00e0. Con il contributo di Stanford, i saloon diminuirono e Palo Alto divenne grande come Mayfield.\nPalo Alto.\nIl 2 luglio 1925, gli elettori di Palo Alto approvarono l'annessione di Mayfield e le due comunit\u00e0 furono ufficialmente unificate il 6 luglio 1925. Queste vicende spiegano perch\u00e9 Palo Alto ha due centri storici: uno lungo University Avenue e uno lungo California Avenue.\nIl \"Mayfield News\" scrisse il necrologio della citt\u00e0 di Mayfield quattro giorni pi\u00f9 tardi:\nMolti dei primi membri delle facolt\u00e0 della Stanford University si stabilirono nel quartiere di Palo Alto che oggi si chiama Professorville. Il quartiere, ora registrato tra i National Historic district, \u00e8 delimitato da Kingsley Avenue, Lincoln Avenue, Addison Avenue e l'incrocio di Ramona Street, Bryant Street e Waverley Street. Il quartiere comprende un gran numero di residenze ben conservate, risalenti agli anni 1890, compresi gli edifici all'833 e al 450 di Kingsley e al 345 di Lincoln. Al 1044 di Bryant Street era la casa di Russell H. Varian, inventore assieme al fratello Sigurd del tubo a vuoto Klystron.\nIl sito del Federal Telegraph laboratory, situato al 218 di Channing Avenue, \u00e8 un California Historical Landmark che riconosce in quel luogo l'invenzione della valvola termoionica del 1911 ad opera di Lee De Forest.\nIl garage dove \u00e8 nata la Hewlett-Packard \u00e8 situato al 367 di Addison Avenue (non \u00e8 aperto al pubblico). La Hewlett-Packard ha recentemente risistemato casa e garage.\nUn secondo historic district, il Ramona Street Architectural District, si trova in centro tra la University Avenue e l'Hamilton Avenue.\nSociet\u00e0.\nEvoluzione demografica.\nSecondo il censimento del 2010, le persone erano , i nuclei familiari e le famiglie residenti nella citt\u00e0. La densit\u00e0 della popolazione era di /km\u00b2 (/km\u00b2). Le unit\u00e0 abitative erano 28.216 con una densit\u00e0 media di /mi\u00b2 (455,9/km\u00b2). La composizione etnica della citt\u00e0 era: 64,2% bianchi, 1,9% afroamericani, 0,2% nativi americani, 27,1% asiatici, 0,2% delle isole del Pacifico, 2,2% di altre etnie e 4,2% di due o pi\u00f9 etnie. Ispanici o latini di ogni etnia erano il 6,2% della popolazione.\nLe famiglie erano , di cui il 27,2% aveva figli residenti di et\u00e0 inferiore ai 18 anni, il 48,5% erano coppie sposate conviventi, il 7,0% era composto da donne con marito assente e il 42,1% non erano famiglie. Il 32,6% di tutte le famiglie erano costituite da singoli individui e il 10,8% da singoli di 65 anni o pi\u00f9 di et\u00e0. La dimensione media del nucleo familiare era di 2,30 persone e la dimensione della famiglia media era di 2,95. La distribuzione della popolazione per et\u00e0 era: il 21,2% inferiore ai 18 anni, il 4,9% dai 18 ai 24, il 32,4% fra i 25 e i 44, il 25,9% dai 45 ai 64 e il 15,6% dai 65 anni in su. L'et\u00e0 media era di 40 anni. Il rapporto in base al sesso era: 100 donne/95,8 uomini. Per ogni 100 donne dai 18 anni in su: 93,6 uomini.\nSecondo una stima del 2007, il reddito medio per una famiglia nella citt\u00e0 era di dollari e il reddito medio per una famiglia era di dollari. Gli uomini avevano un reddito medio di dollari mentre per le donne era di dollari. Il reddito pro capite nella citt\u00e0 era dollari. Circa il 3,2% delle famiglie e il 4,8% della popolazione era sotto la soglia di povert\u00e0, di cui il 4,0% sotto i 18 anni e il 5,0% con 65 anni o pi\u00f9. La differenza tra il reddito per nucleo familiare e il reddito per famiglia pu\u00f2 essere spiegata con il fatto che alcune zone di Palo Alto sono popolati da studenti laureati presso la Stanford University che non vivono nel campus di Stanford.\nAbitazioni.\nPalo Alto, a nord della Oregon Expressway, \u00e8 piena di vecchie case, in stile Craftsman e California Colonials, alcune delle quali risalgono al 1890 ma la maggior parte sono state costruite nei primi quattro decenni del XX secolo. A sud della Oregon Expressway, le case, tra cui molte progettate da Joseph Eichler o nello stile di Eichler, sono state costruite nella maggior parte nei primi 20 anni dopo la seconda Guerra Mondiale.\nAnche se la citt\u00e0 contiene case che ora costano da dollari a ben oltre 40 milioni di dollari, gran parte del patrimonio immobiliare di Palo Alto \u00e8 nello stile dei sobborghi della California della met\u00e0 del secolo scorso, abitato dalla classi medie. Vi sono scuole pubbliche molte apprezzate (Palo Alto High School e Gunn High School), un'alta qualit\u00e0 di vita e un vivace centro cittadino.\nIl prezzo medio di vendita delle case di Palo Alto era di pi\u00f9 di 1,3 milioni di dollari nel 2006 e di 1,363 milioni di dollari nel luglio 2009.\nA partire dal 2007, Palo Alto si classifica quinta citt\u00e0 degli Stati Uniti per costo delle abitazioni, con un prezzo di vendita medio di dollari per casa.\nPalo Alto \u00e8 per vari aspetti la citt\u00e0 universitaria pi\u00f9 costosa negli Stati Uniti; questo comporta che la maggior parte degli studenti della Stanford University vive nel campus.\nEconomia.\nPalo Alto \u00e8 il centro economico della Silicon Valley ed \u00e8 sede di pi\u00f9 di imprese che occupano pi\u00f9 di persone.\nMolte aziende tecnologiche importanti risiedono nello Stanford Research Park in Page Mill Road, mentre la vicina Sand Hill Road nella contigua citt\u00e0 di Menlo Park \u00e8 un centro notevole di \"venture capitalist\".\nL'economia della citt\u00e0 in genere segue l'andamento economico del resto della Silicon Valley. Societ\u00e0 e istituti di ricerca noti con sede a Palo Alto sono:\nAltre societ\u00e0 di rilievo con presenze significative a Palo Alto sono:\nInoltre, Palo Alto ha dinamici centri di vendita al dettaglio e di ristorazione. Lo Stanford Shopping Center, un centro commerciale alla moda all'aperto realizzato nel 1955 e il centro di Palo Alto (centrato sulla University Avenue) sono popolari luoghi di ristoro e di negozi.\nPalo Alto \u00e8 anche sede del primo livello stradale Apple Store, il primo mini Apple Store, il primo negozio di Whole Foods Market sulla costa occidentale e il primo negozio Victoria's Secret.\n\u00c8 stata anche la sede del primo negozio Mrs. Fields Cookies.\nI pi\u00f9 grandi datori di lavoro.\nNella relazione finanziaria annuale completa per il 2009 della citt\u00e0, i datori di lavoro pi\u00f9 importanti erano:\nServizi pubblici.\nA differenza delle comunit\u00e0 circostanti, elettricit\u00e0 e gas entro i limiti della citt\u00e0 sono forniti dalla citt\u00e0 di Palo Alto. Fa eccezione una piccola porzione rurale nella zona collinare limiti della citt\u00e0, ad ovest della Interstate 280 e lungo Page Mill Road, che riceve gas ed elettricit\u00e0 dalla Pacific Gas and Electric Company (PG&amp;E).\nWater and Gas Services (WGS) gestisce le reti di distribuzione del gas e dell'acqua entro i limiti della citt\u00e0. Il gas naturale viene acquistato da PG&amp;E o da terze parti e distribuito a Palo Alto tramite la rete di gasdotti della PG&amp;E. La citt\u00e0 gestisce i contatori del gas e le condotte di distribuzione. L'acqua proviene dal bacino idrografico e da sorgenti, dal Santa Clara Valley Water District e dall'acquedotto City and County of San Francisco Hetch Hetchy. La citt\u00e0 fa parte del Santa Clara Valley Water District, Zona Nord. Le condotte 3 e 4 della rete Hetch Hetchy passano per la citt\u00e0.\nLa citt\u00e0 gestisce la propria rete di distribuzione elettrica e la rete dei cavi di telemetria. Punti di interconnessione collegano la citt\u00e0 al sistema di trasporto elettrico della PG&amp;E, portando l'energia da fonti diverse alla citt\u00e0. Una nota positiva \u00e8 stata l'esenzione della citt\u00e0 dal black out programmato a rotazione durante l'estate del 2000 per la carenza di energia elettrica. Palo Alto \u00e8 membro della Northern California Power Agency che coordina la produzione dell'energia elettrica di diverse aree tra cui Santa Clara, Redding e il porto di Oakland. Circa lo stesso gruppo di enti che cooperano nella Transmission Agency of Northern California (TANC). TANC trasporta l'energia elettrica da localit\u00e0 lontane come la Columbia Britannica tramite la Bonneville Power Administration, interconnessione che opera a livello federale.\nNella comunit\u00e0 di Palo Alto \u00e8 in corso un dibattito sulla fornitura alla citt\u00e0 di connettivit\u00e0 con fibra ottica a tutte le abitazioni. \u00c8 stata proposta una serie di programmi pilota. Una proposta prevede per la citt\u00e0 l'installazione di una fibra \"spenta\" (\"dark fiber\") che dovrebbe essere attivata da un appaltatore. La connettivit\u00e0 Internet su linee in fibra ottica non \u00e8 presente in tutta la citt\u00e0 (dato aggiornato alla primavera del 2006). Servizi di solito assegnati a un fornitore di televisione via cavo sono stati venduti a una regolare impresa commerciale. In precedenza il sistema di cablaggio era gestito da una cooperativa chiamata Palo Alto Cable Coop.\nL'ex Regional Bell Operating Company a Palo Alto era la Pacific Telephone (The Pacific Telephone &amp; Telegraph Company). L'impresa ora si chiama AT&amp;T (in precedenza il suo nome era SBC Communications Inc. e Pacific Bell). L'ufficio centrale di uno dei primi impianti di commutazione di Palo Alto \u00e8 il Davenport central office (CO) al 529 di Bryant Street. L'edificio \u00e8 stato venduto ed \u00e8 ora la sede del Palo Alto Internet Exchange (PAIX), un Internet Exchange Point. Il precedente edificio CO (central office) \u00e8 contrassegnato da una targa di bronzo e si trova sul lato nord di Bryant Street tra l'University Avenue e la Hamilton Avenue. Il CO di Bryant Street, conteneva diversi piani di sferraglianti apparecchiature di commutazione Western Electric Step-by-Step (Strowger switch) che storicamente gestivano le chiamate per abitazioni e aziende di Menlo Park, Atherton, East Palo Alto e Palo Alto. L'uffico Step-by-Step \u00e8 stato demolito e sostituito da apparecchiature a programma memorizzato controllato in un luogo diverso nel 1980 circa. Le chiamate alla Stanford usavano uno Step-by-Step Western Electric 701 PBX fino a quando l'universit\u00e0 acquist\u00f2 un suo commutatore verso il 1980. Era un vecchio, tradizionale Bell System con segnali di linea + . Il vecchio numero 497-PBX, MDF, e le batterie furono alloggiati in un edificio in acciaio a 333 della Bonair Siding. (L'edificio esiste ancora, ma l'attuale PBX della Stanford \u00e8 altrove). Dal 1950 al 1980, la maggior parte delle telefonate di Palo Alto, sono state trasferite su un sistema Number Five Crossbar Switching System (o 5XB switch). Entro la met\u00e0 del 1980, questi sistemi elettromeccanici erano stati dismessi. In regime di monopolio regolamentato della Bell System, le chiamate telefoniche locali a gettoni costavano dieci centesimi fino ai primi anni 1980.\nDurante la siccit\u00e0 dei primi anni 1990, Palo Alto impieg\u00f2 degli agenti di pattuglia delle acque reflue per fare rispettare le norme sul risparmio idrico. La squadra, denominata \"Gush Busters\" (\"gush\" significa zampillo d'acqua), pattugliava le strade della citt\u00e0 alla ricerca di tubi dell'acqua in perdita e sistemi di irrigazione mal gestiti. I regolamenti imponevano di vietare ai ristoranti l'irrigazione durante il giorno. L'obiettivo principale delle squadre era quello di insegnare alla gente i modi per risparmiare acqua. I richiami consistevano in amichevoli cartoline promemoria e pi\u00f9 formali lettere di diffida. Per contribuire a promuovere il messaggio di risparmio, la squadra usava solo biciclette e ciclomotori.\nVigili del fuoco e servizi di polizia.\nLa citt\u00e0 \u00e8 stata tra le prime nella Contea di Santa Clara ad offrire servizi di ambulanza con supporto vitale avanzato (ALS, \"advanced life support\") a livello paramedico (EMT-P, cio\u00e8 Emergency Medical Techincian a livello P, Paramedic). In precedenza per il servizio paramedico a livello di contea, Palo Alto Fire gestiva due ambulanze condivise con le attivit\u00e0 EMS (Emergency medical services) di contea. Il dipartimento dei vigili del fuoco di Palo Alto attualmente \u00e8 il solo nella Contea di Santa Clara che trasporta abitualmente pazienti. Nelle altre citt\u00e0 della contea di Santa Clara \u00e8 l'American Medical Response che gestisce il numero di emergenza 911 e provvede al trasporto in altre citt\u00e0. Il 911 venne migliorato circa nel 1980 e comprendeva la nuova possibilit\u00e0 di segnalare situazioni di emergenza gratuitamente dai telefoni a moneta.\nPalo Alto Fire serve anche il campus della Stanford University. La stazione di polizia era originariamente situata in un edificio di pietra (ancora esistente, al 450 di Bryant Street) segnalato dall'indicazione \"Police Court\". L'edificio \u00e8 ora un centro per anziani, mentre la sede della polizia si trova nell'edificio a molti piani del City Hall (municipio). Il Dipartimento \u00e8 composto da poco meno di 100 agenti giurati organizzati in Chief, Captain, Lieutenant, Sergeant, Agent (corporal) e Officer. Lo staff \u00e8 completato da circa 10 persone di riserva e un gruppo professionale di supporto del Dipartimento di polizia e dell'organizzazione di protezione degli animali.\nCultura.\nIstruzione.\nBiblioteche.\nLa Palo Alto City Library ha cinque sedi distaccate, con un totale di documenti nelle sue collezioni. La missione della biblioteca \u00e8 di rendere disponibili alle persone le risorse della biblioteca, al fine di arricchire la loro vita con la conoscenza, informazione e divertimento. Per i titolari di tessera della biblioteca di Palo Alto, la pagina web principale della biblioteca offre anche collegamenti a database di fonte primaria con collezioni di riviste, quotidiani e articoli di stampa. Palo Alto City Library \u00e8 anche membro del Northern California Digital Library, che consente ai titolari di carta di navigare e scaricare le risorse digitali messe a disposizione. Le carte della biblioteca sono disponibili liberamente per i residenti di Palo Alto.\nScuole pubbliche.\nIl Palo Alto Unified School District provvede all'istruzione pubblica per la maggior parte di Palo Alto. Secondo il National Center for Education Statistics, Palo Alto ha un rapporto studenti/docenti di 15,4, molto pi\u00f9 basso di alcune comunit\u00e0 circostanti.\nLa Juana Briones Elementary ha un rapporto studenti/docenti di 13,2. Il consiglio di istituto si riunisce alle 7 di sera il 2\u00ba e il 4\u00ba marted\u00ec del mese, le riunioni sono aperte al pubblico e trasmesse in diretta su Cable Services Channel 28 di Palo Alto.\nGli studenti di Palo Alto possono frequentare una delle due scuole superiori, la Gunn High School e la Palo Alto High School. Ci sono anche tre scuole medie: la J.L.S., la Jordan e la Terman.\nIl Los Altos School District e il Mountain View-Los Altos Union High School District forniscono l'istruzione pubblica per il quartiere Monroe oltre El Camino Real a sud dell'Adobe Creek.\nMedia.\nIl \"Palo Alto Daily Post\" si pubblica sei giorni alla settimana. Il \"Palo Alto Daily News\", una sezione del San Jose Mercury News, si pubblica 5 giorni alla settimana. Il \"Palo Alto Weekly\" \u00e8 pubblicato il venerd\u00ec. Il \"Palo Alto Times\" \u00e8 un quotidiano che si occupa di Palo Alto e delle citt\u00e0 limitrofe a partire dal 1894. Nel 1979 \u00e8 diventato \"Peninsula Times Tribune\". Il giornale cess\u00f2 le pubblicazioni nel 1993.\nKDOW 1220 AM ha iniziato le trasmissioni nel 1949 come KIBE, ma in seguito prese il nome di KDFC-FM, con trasmissioni di musica classica in \"simultaneous broadcast\". Come KDOW trasmette notizie economiche. Il trasmettitore \u00e8 a est di Palo Alto vicino all'ingresso da occidentale del ponte Dumbarton Bridge, con una potenza di watt di giorno e 145 watt di notte.\nIl Midpeninsula Community Media Center offre accesso TV via cavo ai canali 26, 27, 28, 29, e 30.\nTra gli altri media, il Palo Alto Institute gestisce un unico film festival, il Palo Alto International Film Festival, che si concentra sui modi in cui le nuove tecnologie influenzano e sono influenzate dalla rivoluzione artistica nei media.\nInfrastrutture e trasporti.\nStrade.\nPalo Alto \u00e8 servita da due importanti autostrade: l'autostrada 101 e l'Interstate 280 ed \u00e8 attraversata da nord a sud dalla strada principale della penisola, El Camino Real (SR 82).\nA nord la citt\u00e0 \u00e8 servita anche indirettamente dalla Strada Statale 84 che attraversa il ponte Dumbarton Bridge. Nessuna delle autostrade sul lato del ponte verso la penisola sono stati aggiornati allo status di freeway a causa dell'opposizione dei residenti di Palo Alto, Atherton e Menlo Park. Gli oppositori alle freeway temono che l'aggiornamento della Highway 84 incoraggerebbe pi\u00f9 persone a vivere in Alameda County (dove le abitazioni sono pi\u00f9 convenienti) e di andare ai posti di lavoro nella zona mediana della penisola, aumentando cos\u00ec il traffico nei loro quartieri a sud del ponte. Inoltre, Palo Alto ha solo un'arteria principale che attraversa la citt\u00e0, Page Mill Road / Oregon Expressway, che collega le due autostrade.\nNon ci sono parchimetri a Palo Alto e tutti i parcheggi comunali e le strutture di parcheggio a pi\u00f9 livelli sono liberi (limitati a due o tre ore ogni giorno della settimana dalle 8:00 alle 17:00). Il centro di Palo Alto ha recentemente aggiunto molti nuovi parcheggi per compensare il forte aumento di veicoli.\nAeroporti.\nPalo Alto \u00e8 servita dal Palo Alto Airport (Codice aeroportuale IATA: PAO), uno dei pi\u00f9 trafficati aeroporti di aviazione generale del paese. \u00c8 utilizzato da molti pendolari che fanno la spola ogni giorno (solitamente con aeromobili monomotore privati) dalle loro case nella Central Valley ai luoghi di lavoro nella zona di Palo Alto.\nFerrovie.\nLa citt\u00e0 \u00e8 servita dal servizio ferroviario suburbano Caltrain, che collega San Francisco e San Jose e si estende poi fino a Gilroy. Il Caltrain ha due fermate regolari in Palo Alto, uno alla University Avenue (treni locali ed espressi) e l'altro presso la California Avenue (solo locali). Una terza, la stazione di Stanford che si trova accanto alla Alma Street, Embarcadero Road, viene utilizzato per fornire servizi speciali per eventi sportivi occasionali (in genere football americano) allo Stanford Stadium. La fermata University Avenue \u00e8 la seconda pi\u00f9 popolare (dopo la San Francisco 4th and King Street Station) sulla intera linea Caltrain.\nAutobus.\nLa Santa Clara Valley Transportation Authority (VTA) fornisce il servizio di autobus principale attraverso Palo Alto con collegamenti al sud della baia e alla Silicon Valley. Il San Mateo County Transit District (SamTrans) fornisce connessioni con la San Mateo County a nord. La Stanford University Free Shuttle (Marguerite Shuttle, servizio di navetta gratuito) mette a disposizione un servizio di autobus supplementare da e per il campus, e il Palo Alto Free Shuttle (Crosstown ed Embarcadero), che collega i punti importanti in Palo Alto, compresa la biblioteca principale, il centro, il Municipal Golf Course, la Caltrain University Avenue Station ed entrambe le scuole superiori.\nCiclismo.\nLa bicicletta \u00e8 un mezzo di trasporto popolare a Palo Alto. Essa rappresenta il 7,5% dei mezzi di trasporto per andare al lavoro, e pone Palo Alto, per questo uso della bicicletta, terza tra le citt\u00e0 nella Bay Area, dopo Berkeley e Menlo Park. Dal 2003, Palo Alto ha ricevuto lo status di \"Gold\" come Bicycle Friendly Community dalla League of American Bicyclists. Il terreno pianeggiante della citt\u00e0 e le molte strade tranquille all'ombra degli alberi che offrono comfort e sicurezza ai ciclisti, e il clima temperato rende possibile l'uso della bicicletta tutto l'anno. Palo Alto \u00e8 stata tra le prime citt\u00e0 ad introdurre il concetto di pista ciclabile nel 1970, migliorando la strada residenziale di Bryant Street per renderla comoda per i ciclisti, eliminando i segnali di stop, creando segnali stradali particolari, installando dispositivi per moderare il traffico e un ponte per biciclette. Tuttavia, le arterie con molto traffico che offrono spesso la via pi\u00f9 veloce e diretta per molte destinazioni, sono pericolose per i ciclisti a causa degli elevati volumi di traffico in rapida evoluzione e la mancanza di piste ciclabili. El Camino Real, Alma Street, ed Embarcadero e Middlefield roads, tutte classificate nel Palo Alto Bicycle Transportation Plan del 2003 come a \"priorit\u00e0 alta\" per la necessit\u00e0 di migliorare la sicurezza introducendo le piste ciclabili, ancora non contengono alcun miglioramento per i ciclisti.\nAmministrazione.\nPalo Alto \u00e8 stata costituita nel 1894 e nel 1909 ha eletto, in base alla sua \"municipal charter\", un governo locale composto da un consiglio di quindici membri; la responsabilit\u00e0 per varie funzioni governative sono delegate a comitati appositamente designati. Nel 1950 la citt\u00e0 ha adottato un governo di tipo \"council-manager\". Diversi comitati nominati sono consulenti del Consiglio Comunale su temi specialistici, come la pianificazione territoriale, servizi pubblici e biblioteche, ma queste commissioni non hanno una diretta autorit\u00e0 sul consiglio comunale della City. Nel 2011, il Comune aveva solo nove membri. I mandati di Sindaco e Vice Sindaco hanno una durata annuale e scadono alla prima riunione di gennaio. Le elezioni municipali generali si tengono il primo marted\u00ec dopo il primo luned\u00ec nel mese di novembre, negli anni dispari. Il consiglio resta in carica per quattro anni.\nPolitica.\nLa citt\u00e0 \u00e8 fortemente democratica con il 52% degli iscritti al Partito Democratico, contro il 25% registrato con il Partito Repubblicano. Nella assemblea legislativa statale Palo Alto si trova nell'11\u00ba distretto del Senato, rappresentata dal democratico Joe Simitian e nel 21\u00ba Assemblea Distrettuale, rappresentata dal democratico Rich Gordon. Federalmente, Palo Alto si trova nel distretto congressuale 14\u00ba della California, che dispone di un Cook PVI (Partisan Voting Index) di D+21 ed \u00e8 rappresentata dalla democratica Anna G. Eshoo.\nGemellaggi.\nNel 1989, Palo Alto ha ricevuto in dono una grande, bizzarra scultura di legno dal nome \"Amici stranieri\" (Foreign Friends, Fj\u00e4rran V\u00e4nner) - un uomo, una donna, un cane e un uccello seduti su una panchina da parco - da Link\u00f6ping. La scultura \u00e8 stata apprezzata da alcuni, definita \"grottesca\" da altri ed \u00e8 diventata un bersaglio preferito dei vandali. \u00c8 stata coperta con una grande cartolina postale con la scritta \"Return to Sender\" (restituire al mittente). Un ex professore della Stanford University \u00e8 stato arrestato per aver tentato di dargli fuoco. \u00c8 stata coperta di vernice. Quando le statue sono state decapitate il giorno di Halloween del 1993, l'opera \u00e8 stata riempita di fiori, mazzi di fiori e biglietti. A seguito di una donazione anonima, le teste sono state ripristinate. In poche settimane, le teste restaurate sono state nuovamente rimosse e questa volta sono sparite. Le teste furono poi sostituite con altre nuove, che hanno generato ancora pi\u00f9 disgusto, dato che molti le ritennero ancora meno attraenti. La scultura \u00e8 stata rimossa dalla sua sede all'incrocio tra Embarcadero Road e Waverley Avenue e nel 1995, smantellata e messa in deposito fino alla sua distruzione nel 2000."}
{"id": "1599081", "revid": "125944791", "url": "https://it.wikipedia.org/wiki?curid=1599081", "title": "Carolee Schneemann", "text": "Biografia.\nCarolee Schneemann nasce il 12 ottobre 1939 in Pennsylvania. Studentessa per un B.A. in pittura presso il Bard College che ottiene nel 1959, nel 1961 ottiene un MFA in pittura presso l'Universit\u00e0 dell'Illinois. A New York conosce James Tenney, borsista presso la Julliard nel campo della musica, originario del Colorado: si sposano in segreto e collaboreranno fino al 1968. La sua carriera d'artista inizia dunque a fine anni '50 con i primi \"happening\". Bench\u00e9 sia conosciuta principalmente come performer, Carolee Schneemann si definiva una pittrice (aveva iniziato a dipingere sotto l\u2019influenza dell'espressionismo astratto) e considerava il suo percorso artistico come una proiezione dei principi che governano la pittura \"fuori\" dalla tela. Il filo rosso che collega tutte le sue opere \u00e8 la messa in discussione dei valori e dei simbolismi della sessualit\u00e0 e delle politiche di genere, aspetto che la porter\u00e0 a diventare un simbolo del dibattito femminista e sul gender nell'arte.\nUn grande momento di transizione dalla pittura ad altre modalit\u00e0 di espressione \u00e8 rappresentato dall\u2019opera \"Eye Body\", 1963: espressione s\u00ec pittorica, ma a tre dimensioni. Schneemann arreda il proprio loft con alcuni pannelli dipinti, ombrelli meccanici, specchi rotti, serpenti da giardino e piume, oggetti con cui poi si \"veste\" e posa per un totale di 36 fotografie. Queste 36 fotografie ritraggono una donna che diventa, nel marasma totale del loft, un oggetto fra gli oggetti. \u00c8 conosciuta per il suo lavoro sul corpo, sulla sessualit\u00e0 e sul genere. Il suo lavoro si caratterizza per la ricerca nella tradizione visiva riguardante i taboo e il corpo dell'individuo in relazione con i corpi sociali.\nIl suo lavoro \u00e8 stato esposto al Los Angeles Museum of Contemporary Art, al New York Museum of Modern Art, e al London National Film Theatre. La Schneemann ha insegnato in varie universit\u00e0, incluso il California Institute of the Arts, la School of the Art Institute of Chicago, l'Hunter College e la Rutgers University, dove \u00e8 stata la prima donna artista docente. I lavori della Schneemann sono associati con una variet\u00e0 di classificazioni e movimenti, come Fluxus, Neo-Dada, la Beat Generation e l'happening.\nUno degli approcci pi\u00f9 importanti nel percorso di Schneemann \u00e8 quello legato all'action painting, tecnica che vide come pioniere Jackson Pollock e che si basa sul far gocciolare o versare della pittura su una superficie, giungendo cos\u00ec a una nuova drammaticit\u00e0 e a un nuovo tipo di espressione. Importante per il pensiero femminista a cavallo fra anni '60 e '70, ha posto l\u2019attenzione nella sua arte sulla sua stessa esperienza in termini fisici e del suo stesso punto di vista riguardo temi delicati. L\u2019opera \"Fuses\" (1964-1967) si costituisce di video in cui presenzia con il partner, James Tenney, durante un amplesso: questo video cos\u00ec intimo viene poi esposto al pubblico dando la possibilit\u00e0 di compiere delle azioni come dipingerlo, tagliarlo, appiccarvi sopra il fuoco, portandolo a diventare come un collage.\nSchneemann ha ricevuto il Leone d'oro alla carriera alla Biennale di Venezia 2017.\nFilm e performance.\nNel 1964 debutta con quello che \u00e8 diventato il suo lavoro pi\u00f9 noto, \"Meat Joy\" al Festival della Libera Espressione a Parigi. La sceneggiata ruota intorno a quattro uomini e quattro donne parzialmente nudi che interagiscono in quello che sembra essere un normale incontro sociale, mentre danzano e giocano con vari oggetti e sostanze tra cui pittura bagnata, salsiccia, pesce crudo, ritagli di carta e polli crudi che vengono serviti da una cameriera. La cameriera inizia una sorta di rissa alimentare e la cena si conclude sul pavimento. Il lavoro \u00e8 eseguito subito dopo a Londra e poi di nuovo a New York. A Parigi, come spettatori del \u201cgruppo estatico rituale\u201d c\u2019erano Man Ray e Eug\u00e8ne Ioneso.\n\"Meat Joy\" diventa sinonimo del nome di Schneemann per anni in seguito a quelle performance, ispirandola a scrivere \"More than Meat Joy: Complete Performance Works and Selected Writings\" (1979), che offre un quadro completo della sua carriera dal 1958 al 1977, comprese le riproduzioni dei suoi taccuini personali, fotografie e schizzi. Nel 1964 inizia la produzione di \"Fusibili: parte I di una trilogia autobiografica\" (1964-1967). \"Fuses\" ritrae lei e suo marito, James Tenney, durante un amplesso per 18 minuti, mentre il loro gatto, Kitch, li osserva nelle vicinanze. Dato il suo contenuto esplicito, \"Fuses\" non ha un ampio pubblico. Il film \u00e8 stato proiettato al festival di Cannes nel 1969 e il pubblico ha reagito con indignazione e violenza. \"Fuses\" diventa il primo film della sua \"Trilogia autobiografica\". Gli altri due film sono \"Plumb Line\" (1968-71), sullo scioglimento della sua relazione con Tenney, e \"Kitch's Last Meal\" (1973-1978), che racconta la vita quotidiana del suo gatto, Kitch, fino alla sua morte.\nNel 1975 esibisce per la prima volta \"Interior Scroll\" alla mostra \"Women Here and Now\" a East Hampton, (comune nell'area metropolitana di New York), e pi\u00f9 tardi nello stesso anno al Telluride Film Festival in Colorado. Nella sua performance, Schneemann entra avvolta in un lenzuolo, sotto il quale indossava un grembiule. Si sveste e poi sale su un tavolo dove ha delineato il suo corpo e viso con della vernice nera. Diverse volte prende \"pose d'azione\" e allo stesso tempo, legge il suo libro \"C\u00e9zanne, She Was a Great Painter.\" In seguito, lascia cadere il libro e lentamente estrae dalla sua vagina un rotolo da cui legge. Il discorso di Schneeman descrive una versione parodia di un incontro in cui riceve critiche sui suoi film per la loro \"persistenza di sentimenti\" e \"disordine personale\". Lo storico dell'arte David Hopkins suggerisce che questa performance sia un commento sia alla \u201ccritica interiorizzata\u201d, sia forse all '\u201cinteresse femminista\u201d per la scrittura femminile.\nQuest'opera esprime l\u2019inscindibile legame dell\u2019artista alla sua fisicit\u00e0, e vuole esprimere una sorta di critica alla scena dell\u2019espressionismo astratto, dominata da figure maschili. Negli anni 80 e 90 Schneemann continua a concentrarsi sul corpo femminile sessuale e altri messaggi femministi, ma si esibisce meno frequentemente e si rivolge a video, installazioni multimediali e scrittura come mezzi principali. Tra le opere degne di nota di quel periodo figurano \"Fresh Blood\" (1981-1987), \"Infinity Kisses\" (1980-88) e \"Vespers Stampede to My Holy Mouth\" (1992). \"Terminal Velocity\" \u00e8 uno dei suoi lavori pi\u00f9 tardi, risalente al 2001. L'opera \u00e8 da considerarsi una risposta agli attacchi terroristici dell'11 settembre; consiste in una raccolta di fotografie raccolte dall'artista raffiguranti persone che, durante l'attentato, si erano gettate dalle Torri Gemelle.\nMorte.\nDopo due decenni di lotta contro il cancro al seno, muore il 6 marzo 2019, nella sua casa a New Paltz, all'et\u00e0 di 79 anni.\nProgetti in nome dell'artista.\nLa Carolee Schneemann Foundation sta organizzando un piano di residenza a New York nella casa dell'artista che sia da supporto per tutti quelli che condividono il suo progetto cercando nuove tecniche di sperimentazione estetica."}
{"id": "1599083", "revid": "767487", "url": "https://it.wikipedia.org/wiki?curid=1599083", "title": "Arpa\u0219u de Jos", "text": "Arpa\u0219u de Jos (in ungherese \"Als\u00f3\u00e1rp\u00e1s\", in tedesco \"Unterarpasch\") \u00e8 un comune della Romania di 2.753 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 3 villaggi: Arpa\u0219u de Jos, Arpa\u0219u de Sus (\"Birndorf\"), Nou Rom\u00e2n (\"Goldbach\")."}
{"id": "1599085", "revid": "287204", "url": "https://it.wikipedia.org/wiki?curid=1599085", "title": "Arpasu de Jos", "text": ""}
{"id": "1599088", "revid": "767487", "url": "https://it.wikipedia.org/wiki?curid=1599088", "title": "Un gioco da ragazze (film)", "text": "Un gioco da ragazze \u00e8 un film del 2008 diretto da Matteo Rovere, all'esordio come regista.\nLa pellicola \u00e8 l'adattamento cinematografico dell'omonimo romanzo di Andrea Cotti. Il film ha partecipato, in concorso, al Festival Internazionale del Film di Roma 2008, ed \u00e8 stato presentato in anteprima il 25 ottobre 2008.\nInizialmente vietato ai minori di 18 anni, dopo il ricorso alla Commissione di Revisione Cinematografica da parte dei produttori, il film \u00e8 stato poi vietato solamente ai minori di 14 anni, senza che sia stato effettuato alcun taglio rispetto al montaggio iniziale. Nel primo week-end di programmazione in Italia il film ha incassato 250.000 euro.\nTrama.\nElena \u00e8 una giovane ragazza proveniente da una ricca famiglia toscana, che trascorre la propria vita tra notti in discoteca e scuola. Elena ha due amiche, Michela e Alice, che tratta come due schiave e che devono reggerle il gioco.\nQueste tre ragazze sono condizionate dalla televisione e dalle riviste di moda, quindi fissate con la dieta fino all'anoressia, prendendo come modello di donna Kate Moss. Elena prende in giro quelle che sono considerate le pi\u00f9 \"sfigate\" in quanto \"secchione\" e studiose: \u00e8 quindi una bulla, e fa anche abuso di droghe, nascondendo dietro questi atteggiamenti un profondo disagio psicologico, derivato dalla poca presenza dei genitori, troppo presi da impegni mondani e lavorativi. Mario Landi, un nuovo professore arrivato dalla provincia toscana, arriva nella scuola di Elena e scopre la vera personalit\u00e0 delle tre ragazze. Elena organizza un gioco molto pericoloso, tentando di rovinare la famiglia del professore e non solo, riuscendo nel suo nefasto intento."}
{"id": "1599091", "revid": "767487", "url": "https://it.wikipedia.org/wiki?curid=1599091", "title": "Jinbe (manga)", "text": " \u00e8 un manga di Mitsuru Adachi. In Giappone \u00e8 stato pubblicato in sette capitoli, tra il 1992 e il 1997, all'interno della rivista \"seinen\" \"Big Comic Original\", per poi essere raccolto in un unico \"tank\u014dbon\".\nNel 1998 ne \u00e8 stato tratto un dorama live action in 11 puntate prodotto e trasmesso da Fuji TV.\nIn Italia \u00e8 stato pubblicato dalla casa editrice Star Comics nel maggio del 2005, all'interno della collana \"Storie di Kappa\" n\u00ba 128. Nel volume sono presenti 48 pagine a colori.\nTrama.\nLa storia parla della relazione tra Jinpei, soprannominato Jinb\u0113 e la sua figliastra Miku. La madre di Miku, Rikako, mor\u00ec quando la ragazza aveva tredici anni, poco dopo il matrimonio con Jinpei. Miku nacque da una precedente relazione della madre con un altro uomo. Non v'\u00e8 quindi alcun legame di sangue tra i due. Adachi tratta molto delicatamente il loro avvicinamento e innamoramento.\nPersonaggi e interpreti.\nLa storia \u00e8 stata adattata in un dorama stagionale autunnale in 11 puntate, prodotto e trasmesso da Fuji TV nel 1998.\nRelazioni con altre opere dell'autore.\nUn tema molto simile, rapporto d'amore tra parenti non consanguinei, \u00e8 trattato da Adachi in \"Miyuki\", un altro suo manga precedente a \"Jinbe\"."}
{"id": "1599093", "revid": "34928", "url": "https://it.wikipedia.org/wiki?curid=1599093", "title": "Pbuh", "text": ""}
{"id": "1599094", "revid": "767487", "url": "https://it.wikipedia.org/wiki?curid=1599094", "title": "Tristano &amp; Isotta (film 2006)", "text": "Tristano &amp; Isotta (\"Tristan &amp; Isolde\") \u00e8 un film del 2006 diretto da Kevin Reynolds, con James Franco e Sophia Myles. Il film \u00e8 uscito nelle sale cinematografiche il 7 aprile 2006.\nLa storia si ispira al celebre mito di Tristano ed Isotta.\nTrama.\nAlto medioevo, dopo la caduta dell'Impero romano d'Occidente. Un'alleanza di trib\u00f9 britanniche guidata da Lord Marke tenta di opporsi agli attacchi dell'Irlanda. Durante un assalto a sorpresa, gli irlandesi compiono un massacro: in battaglia Lord Marke perde una mano per salvare il giovane orfano Tristano, che poi alleva come un figlio.\nContemporaneamente, in Irlanda, Isotta \u00e8 una giovane bambina poco amata dal padre, il re Donnchadh. La madre della piccola \u00e8 appena morta per malattia. A consolare la piccola resta solo la balia Brogne.\nMolti anni dopo, Tristano, che nel frattempo \u00e8 diventato un giovane e fiero cavaliere, partecipa ad una spedizione militare da lui stesso pianificata: in uno scontro uccide Morholt, rude combattente irlandese, ma viene gravemente ferito dall'arma avvelenata di questo. Credendolo morto, i suoi cari preparano i funerali e, una volta caricato su una piccola barca, la corrente lo conduce sulle coste dell'Irlanda, dove Isotta, promessa sposa di Morholt stesso, lo trova in fin di vita e lo cura di nascosto. Quando il ragazzo riprende i sensi, la principessa si presenta sotto falso nome, nascondendo la sua vera identit\u00e0. Tra i due nasce un amore clandestino, che strazia i due giovani quando Tristano \u00e8 costretto a fuggire dall'Irlanda, essendo lui l'assassino del brutale promesso sposo di Isotta. Tornato in Cornovaglia, \u00e8 onorato come eroe redivivo, ma la sua mente continua a pensare all'amata.\nComplottando per dividere e conquistare la Gran Bretagna, il re irlandese organizza un torneo aperto anche agli inglesi, offrendo come dono la mano della figlia in vista di una futura alleanza. Tristano, non sapendo la vera identit\u00e0 dell'amata, si propone al posto di Marke nel torneo indetto dal re nemico, con la promessa di vincere in premio una sposa e una regina che al suo fianco garantir\u00e0 l'unione di tutte le trib\u00f9 inglesi. Dopo aver vinto il torneo, scopre che la promessa sposa \u00e8 proprio Isotta, ma mantiene la parola permettendo il matrimonio tra il suo re e la donna amata.\nL'amore tra i due giovani non riesce a spegnersi di fronte ai sensi di colpa verso Marke, sposo buono e tradito, e verso loro stessi e la passione che li lega. Dopo alcuni incontri segreti, Tristano vuole porre fine alla loro relazione, ma i due vengono scoperti a causa di alcuni rivali di Marke. Questi, urtati dal tradimento, lo abbandonano promettendogli guerra. Il re, deluso e avvilito, dapprima imprigiona Tristano e Isotta, ma poi offre ad entrambi la possibilit\u00e0 di andarsene, dopo essere stato messo a conoscenza dalla ragazza del pi\u00f9 lontano incontro con Tristano sulle coste irlandesi.\nLa guerra \u00e8 alle porte del castello di Lord Marke. Tristano, nonostante la possibilit\u00e0 di fuga, resta accanto al suo re sino alla fine. Entrando da un tunnel segreto, difende Marke e i compagni con estremo coraggio. Viene per\u00f2 colpito e muore, per il regno, salvato proprio dalle sue ultime gesta eroiche, e l'onore, tra le braccia dell'amata, che poco dopo scompare."}
{"id": "1599095", "revid": "838137", "url": "https://it.wikipedia.org/wiki?curid=1599095", "title": "NSW Conference League South", "text": "La NSW Conference League South \u00e8 il 4\u00ba livello della lega statale Football NSW. Divide questo livello con la NSW Conference League North. Nacque nel 2007 quando le vecchie NSW State Division 3 e Division 2 furono fuse per creare una divisione nel NSW Soccer League System. Originariamente aveva nove squadre, ma poi il Parramatta Stars FC pulled si \u00e8 tirato fuori dalla competizione.\nStagione 2007.\nLe squadre in gara sono state:\nCampione della Conference South\nCampione di Conference"}
{"id": "1599099", "revid": "122246", "url": "https://it.wikipedia.org/wiki?curid=1599099", "title": "Hristo Zlatanov", "text": "Di ruolo schiacciatore, ha detenuto il record di punti totali messi a segno in Serie A fino al 17 novembre 2019, superato in quella data da Alessandro Fei."}
{"id": "1599103", "revid": "120622550", "url": "https://it.wikipedia.org/wiki?curid=1599103", "title": "Ibrahim Jaaber", "text": "Alto 188 centimetri per 77\u00a0kg, giocava nel ruolo di guardia.\nCarriera.\nSi trasferisce a Elizabeth e inizia a giocare per la Peddie School chiudendo la sua esperienza con 24 punti 8 rimbalzi e 8 assist di media. Dopo due anni viene chiamato da Pennsylvania (college della Ivy League, di cui viene eletto MVP), dove rimane per quattro anni qualificando la squadra al torneo NCAA.\nDopo questi anni disputa la Summer League con i Detroit Pistons che per\u00f2 non lo confermano per la stagione, allora Ibby sbarca in Europa (Grecia) giocando per l'Egaleo diventando il miglior realizzatore del campionato con 22,4 punti e 3,2 rubate a partita.\nPoi Roma dove arriva in prestito alla Lottomatica Roma per i play-off sino a raggiungere la finale poi vinta da Siena. Dopo un periodo in cui il giocatore non \u00e8 riuscito a dare il meglio contro la Montepaschi Siena, \u00e8 risultato determinante segnando molti punti e dando un buon nel reparto difensivo. Per questo a fine stagione viene riscattato dal club romano e ad inizio stagione l'allenatore ha detto di volerlo impiegare come playmaker titolare.\nNell'estate 2008 il giocatore ha ottenuto anche la cittadinanza bulgara, ed ha iniziato a giocare con la nazionale nelle qualificazioni per i Campionati Europei del 2009 in cui la sua nazionale, proprio grazie al suo aiuto, \u00e8 riuscita a passare il turno battendo peraltro anche la nazionale italiana.\nNell'estate 2010 viene ingaggiato dai Los Angeles Lakers per la Summer League dove viene visionato e preso dall'Olimpia Milano con cui ha rescisso il contratto nell'estate del 2011..\nNel 2012 viene ingaggiato dallo \u017dalgiris Kaunas. Il 30 gennaio 2013 annuncia di aver rescisso con lo \u017dalgiris per motivi personali. Ha inoltre annunciato che non giocher\u00e0 mai pi\u00f9 per una squadra europea. Ha in seguito spiegato in una nota che ha lasciato la squadra perch\u00e9 non poteva sopportare i balli troppo provocanti delle cheerleader dello \u017dalgiris e perch\u00e9 non era d'accordo con le pubblicit\u00e0 che apparivano sulle magliette della squadra. Ha inoltre scritto \"Sono ben consapevole che questo potrebbe impedirmi di guadagnare soldi con la pallacanestro per il resto della mia vita, ma sono disposto a fare questo sacrificio per le mie convinzioni\".\nPalmar\u00e8s.\nCampionato iraniano: 1 (2012-13)"}
{"id": "1599104", "revid": "858648", "url": "https://it.wikipedia.org/wiki?curid=1599104", "title": "Azione Sociale (partito politico)", "text": "Azione Sociale (AS) \u00e8 stato un partito politico italiano di destra guidato da Alessandra Mussolini.\nIl partito, nato come Lista Alessandra Mussolini - Libert\u00e0 di Azione, assunse la denominazione di \"Azione Sociale\" dopo lo scioglimento di Alternativa Sociale avvenuto nel 2006.\nStoria.\nGli inizi con Alternativa Sociale e il percorso verso il centrodestra.\nIl partito nacque nel dicembre 2003 con il nome Libert\u00e0 di Azione a seguito di una scissione in Alleanza Nazionale, dalla quale Alessandra Mussolini era uscita in polemica con Gianfranco Fini dopo che questi aveva preso le distanze dal fascismo durante una visita in Israele.\nAlle successive elezioni europee del 2004 il partito diede vita ad Alternativa Sociale, un cartello elettorale con Forza Nuova e Fronte Sociale Nazionale che permise alla Mussolini di essere eletta al Parlamento europeo. Alle elezioni regionali del 2005 la coalizione, alla quale si era aggregata la Fiamma Tricolore, present\u00f2 candidati in 14 regioni. Nel Lazio e in Campania la candidata era Alessandra Mussolini.\nAlle elezioni politiche dell'anno dopo Alternativa sociale si present\u00f2 con la formazione del 2004 in apparentamento con la Casa delle Libert\u00e0, ottenendo lo 0.7% alla Camera e lo 0.6% al Senato e rimanendo fuori dal Parlamento. A seguito di questa tornata elettorale il cartello elettorale si sciolse e Azione Sociale us\u00f2 la sigla \"AS\" per proseguire la propria attivit\u00e0 politica, schierandosi per il \"NO\" al referendum costituzionale del 2006. Alle elezioni amministrative dell'anno successivo AS cre\u00f2 una nuova coalizione con Forza Nuova e il Movimento Idea Sociale.\nNe Il Popolo della Libert\u00e0 e Forza Italia.\nNel 2008, riallacciati i rapporti con Fini, Azione Sociale torn\u00f2 nel centrodestra e decise di partecipare in autonomia al cartello elettorale de Il Popolo della Libert\u00e0 per le elezioni politiche di quell'anno, alle quali Alessandra Mussolini fu eletta alla Camera. L'anno dopo, Azione Sociale confluisce ne Il Popolo della Libert\u00e0 di Silvio Berlusconi.\nValori.\nFra gli obiettivi dichiarati di Azione Sociale ci sono la difesa della famiglia e della vita, la tutela dell'infanzia da ogni sfruttamento, il coinvolgimento sociale degli anziani, la partecipazione dei cittadini alle scelte politiche, la perequazione sociale, la piena dignit\u00e0 umana, la coerenza politica e il Made in Italy.\nIl suo sindacato di riferimento \u00e8 l'UGL."}
{"id": "1599106", "revid": "110157", "url": "https://it.wikipedia.org/wiki?curid=1599106", "title": "Test di Conconi", "text": "Il test di Conconi, che prende il nome dal medico che lo ha ideato nel 1982, Francesco Conconi, \u00e8 un test di medicina sportiva che mira a misurare la soglia anaerobica di uno sportivo. Queste soglie sono misurate in termini di frequenza cardiaca.\nIl test misura le variazioni di frequenza cardiaca al variare del carico di lavoro. Tipicamente viene misurata in laboratorio (su tapis roulant) o in pista. Lo sportivo deve fare uno sforzo di intensit\u00e0 crescente e vengono rilevati i valori di velocit\u00e0 e di frequenza cardiaca. Tutti i punti vengono poi messi su un grafico.\nSe il test viene eseguito correttamente, il grafico mostrer\u00e0 un punto in cui la pendenza cambia bruscamente che indicher\u00e0, con una certa precisione, la soglia anaerobica. Infatti la frequenza cardiaca cresce in modo lineare fino ad un certo punto, oltre il quale cambia inclinazione. Il test pu\u00f2 continuare fino alla rilevazione della soglia anaerobica.\nNonostante la sua larga diffusione e l'approvazione da una buona parte del mondo scientifico sportivo, alcuni studi, soprattutto degli anni novanta, hanno messo in dubbio l'attendibilit\u00e0 del test di Conconi nell'individuare la soglia anaerobica.\nMetodo.\nIl metodo per misurare la soglia anaerobica con il test di Conconi prende in considerazione il rapporto tra due parametri:\nIn relazione a questi ultimi due, V viene applicata nei casi in cui il test venga effettuato sul suolo o su tappeto mobile, mentre la potenza, espressa in watt, viene applicata se il test viene affettuato su un cicloergometro. Di norma viene eseguito in laboratorio su cicloergometro o tapis roulant (treadmill), ma \u00e8 possibile stabilirlo anche in bici, corsa su pista, asfalto o velodromo, a riparo dal vento. Per l'esecuzione \u00e8 necessario monitorare la frequenza cardiaca con cardiofrequenzimetro.\nPrima di effettuare il test \u00e8 necessario eseguire il riscaldamento:\nPartendo da una velocit\u00e0 o una potenza stabilita, la si incrementa a intervalli regolari fino a raggiungere lo sforzo massimale facendo uno sprint.\nPer rendere attendibili i dati segnati sul grafico, bisogner\u00e0 tracciare almeno una decina di coppie di valori, scegliendo una velocit\u00e0 di partenza e di incremento adatte allo stato di forma del soggetto. Dopo il riscaldamento, stabilita la velocit\u00e0 di partenza e gli incrementi di velocit\u00e0, si procede con l'esecuzione del test e la registrazione delle coppie di valori dal rapporto tra FC/V o FC/watt.\nBici:\nCicloergometro:\nCorsa a piedi o Treadmill:"}
{"id": "1599109", "revid": "6923", "url": "https://it.wikipedia.org/wiki?curid=1599109", "title": "Governo Dini", "text": "Il governo Dini \u00e8 stato il cinquantaduesimo esecutivo della Repubblica Italiana, il secondo e ultimo della XII legislatura.\nIl governo rimase in carica dal 17 gennaio 1995 al 18 maggio 1996, per un totale di 487 giorni, ovvero 1 anno, 4 mesi e 1 giorno.\nFu il primo caso di \"governo tecnico\" della storia repubblicana, cio\u00e8 interamente composto di personalit\u00e0 scelte al di fuori della politica attiva, nonch\u00e9 il secondo ad essere presieduto da un non parlamentare.\nOttenne la fiducia alla Camera dei deputati il 25 gennaio 1995 con 302 voti favorevoli, 39 contrari e 270 astenuti.\nOttenne la fiducia al Senato della Repubblica il 1\u00ba febbraio 1995 con 191 voti favorevoli, 17 contrari e 2 astenuti.\nDiede le dimissioni il 30 dicembre 1995, ma il Presidente della Repubblica non le accett\u00f2 invitando il Presidente del Consiglio a presentarsi in Parlamento. Sentito il dibattito alla Camera, Dini conferm\u00f2 le sue dimissioni l'11 gennaio 1996.\nCompagine di governo.\nSostegno parlamentare.\nComposizione del governo: tecnico\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:"}
{"id": "1599110", "revid": "287204", "url": "https://it.wikipedia.org/wiki?curid=1599110", "title": "Azione sociale (sociologia)", "text": "Lazione sociale \u00e8 un concetto introdotto dal sociologo tedesco Max Weber. Pu\u00f2 essere definito come un'azione condivisa con altre persone e destinata a produrre effetti su altre persone. Essa pu\u00f2 essere generata da un impulso emotivo o da un valore condiviso ed \u00e8 dotata di un significato di cui lattore sociale, cio\u00e8 colui che la esercita, la riempie.\nTipologia weberiana.\nA questo proposito Weber opera una classificazione idealtipica dell'azione sociale:\nLe azioni affettive e quelle tradizionali sono al limite tra le azioni sociali, consapevolmente orientate, e i comportamenti puramente reattivi.\nPer classificare le azioni bisogna tenere conto della situazione cos\u00ec come viene definita dagli attori, data la conoscenza che ne hanno e il punto di vista che adottano. La definizione\ndella situazione da parte degli attori \u00e8 espressa dal teorema di Thomas: \"una situazione definita dagli attori come reale, diventa reale nelle sue conseguenze\", di cui uno sviluppo \u00e8 il concetto di profezia che si autoadempie di R.K.Merton.\nTipologia di Parsons.\nIl concetto di azione sociale fu ripreso da Talcott Parsons, sociologo statunitense del XX secolo, che definisce l'azione sociale come ogni comportamento \"motivato\" e \"influenzato\" da precise cause che consistono nello scopo di raggiungere determinati obiettivi.\nEgli individua nell'azione quattro elementi:"}
{"id": "1599114", "revid": "599013", "url": "https://it.wikipedia.org/wiki?curid=1599114", "title": "Jinbe", "text": ""}
{"id": "1599126", "revid": "287204", "url": "https://it.wikipedia.org/wiki?curid=1599126", "title": "Ioan Axente Sever", "text": "Nato in Transilvania, dopo avere studiato teologia e filosofia a Blaj si trasfer\u00ec a Bucarest, dove prese parte ai moti rivoluzionari del 1848.\nNell'agosto 1848 ritorn\u00f2 in Transilvania e prese parte alla cosiddetta \"Terza assemblea di Blaj\" nel mese di settembre; partecip\u00f2 inoltre accanto a Avram Iancu alla resistenza sui Monti Apuseni.\nSotto la sua direzione tra l'8-17 gennaio 1848 le truppe romene riuscirono a distruggere la citt\u00e0 di Aiud dove morirono 1000 persone uomini donne e bambini ungheresi, buttatti poi in fosse comune. Sempre allora fu distrutto il Collegium Accademicum.\nIoan Axente Sever fece inoltre parte del direttivo dell'\"Associazione Transilvana per la Letteratura Romena e la Cultura del Popolo Romeno\" (\"Asocia\u0163ia Transilvan\u0103 pentru Literatura Rom\u00e2n\u0103 \u015fi Cultura Poporului Rom\u00e2n - ASTRA\").\nIn suo onore il comune natale di Fr\u00e2ua ha assunto la denominazione Axente Sever."}
{"id": "1599127", "revid": "767487", "url": "https://it.wikipedia.org/wiki?curid=1599127", "title": "L'Autrichienne", "text": "L'Autrichienne \u00e8 un film francese del 1990 diretto da Pierre Granier-Deferre.\nIl film tratta degli ultimi giorni di vita in prigionia, del processo e dell'esecuzione della regina Maria Antonietta, chiamata dal popolo \"L'austriaca\". La sceneggiatura fu scritta dagli storici francesi Andr\u00e9 Castelot, gi\u00e0 autore di una biografia su Maria Antonietta, e Alain Decaux, membro dell'Acad\u00e9mie fran\u00e7aise."}
{"id": "1599133", "revid": "135224", "url": "https://it.wikipedia.org/wiki?curid=1599133", "title": "Giada (colore)", "text": "A destra \u00e8 mostrato il colore giada.\nIl colore \"giada\" \u00e8 un verde-blu, molto saturo, che prende il suo nome dalla gemma chiamata giada, anche se in realt\u00e0 il colore di tale pietra varia sensibilmente di gradazione."}
{"id": "1599136", "revid": "124383449", "url": "https://it.wikipedia.org/wiki?curid=1599136", "title": "Alma Mahler Schindler", "text": "Alma, figlia del pittore Emil Schindler, crebbe circondata da artisti. Studi\u00f2 musica ed arte, fu amica del pittore Gustav Klimt che la ritrasse in alcune sue opere, fu una pianista di talento e approfond\u00ec composizione musicale con Alexander von Zemlinsky. \u00c8 nota anche e soprattutto per i suoi rapporti con importanti personalit\u00e0 del XX secolo; spos\u00f2 infatti Gustav Mahler, Walter Gropius e Franz Werfel; fu inoltre amante di Oskar Kokoschka. \nBiografia.\nAlma Mahler Schindler era figlia del pittore paesaggista Emil Jakob Schindler e della cantante di operetta Anna von Bergen. Crebbe in un ambiente artistico molto stimolante, accentuato dal secondo matrimonio di sua madre avvenuto dopo la morte del padre nel 1892 con Carl Moll, uno dei padri della Secessione viennese. Dotata di grande bellezza e considerata femme fatale ai primi del novecento visse una giovinezza assai vivace e fece parte del mondo artistisco e culturale viennese. \nNel corso della sua vita incontr\u00f2 e strinse rapporti con importanti personalit\u00e0 come Leonard Bernstein, Benjamin Britten, Franz Theodor Csokor, Eugen d'Albert, Lion Feuchtwanger, Wilhelm Furtw\u00e4ngler, Gerhart Hauptmann, Hugo von Hofmannsthal, Max Reinhardt, Carl Zuckmayer, Eugene Ormandy, Maurice Ravel, Otto Klemperer, Hans Pfitzner, Heinrich Mann, Thomas Mann, Alban Berg, Erich Maria Remarque, Franz Schreker, Bruno Walter, Richard Strauss, Igor' F\u00ebdorovi\u010d Stravinskij e Arnold Sch\u00f6nberg.\nFu vicina particolarmente a Gustav Klimt, a Max Burckhard e a Alexander von Zemlinsky.\nMatrimonio con Gustav Mahler.\nIl 9 marzo 1902 Alma spos\u00f2 il compositore Gustav Mahler, gi\u00e0 direttore della Wiener Staatsoper e di vent'anni pi\u00f9 anziano. La coppia ebbe due figlie: Maria Anna (1902-1907), morta giovanissima di difterite, e Anna (1904-1988) che pi\u00f9 tardi diverr\u00e0 una famosa scultrice.\nInizi\u00f2 a dedicarsi alla composizione musicale ma gli impegni familiari e in parte i legami col ben pi\u00f9 famoso marito le impedirono di proseguire con successo questo intento. Per Alma furono anni difficili anche per la morte prematura della sua primogenita Maria Anna. Il suo matrimonio attravers\u00f2 una crisi perch\u00e9 Gustav, pur innamorato di lei, si mostr\u00f2 esigente e la isol\u00f2, tentando di mantenerla in casa e di non farle frequentare gli amici. Alma conobbe in quel periodo Walter Gropius, che solo in seguito avrebbe fondato la scuola di architettura \"Staatliches Bauhaus\".\nIl marito si rese conto della relazione ma cerc\u00f2 di ignorarla iniziando a frequentare Sigmund Freud. Alma ed il marito si trasferirono a New York e qui Mahler divenne direttore d'orchestra alla Metropolitan Opera House. Nel febbraio 1911 il compositore si ammal\u00f2 gravemente e la coppia ritorn\u00f2 a Vienna. Mahler mor\u00ec nel mese di maggio lasciando Alma vedova e con una figlia, Anna.\nMatrimonio con Walter Gropius.\nDopo la morte di Mahler Alma visse un periodo di incertezza sentimentale durante il quale conobbe Joseph Fraenkel e Paul Kammerer ed ebbe una relazione importante con Oskar Kokoschka. Kokoschka cre\u00f2 proprio in quel periodo alcune fra le sue opere pi\u00f9 importanti, come \"La sposa del vento\" e quando la relazione fin\u00ec per lungo tempo tenne con s\u00e9 un manichino con le fattezze di Alma creato appositamente da un artigiano di Monaco di Baviera.\nAlma non spos\u00f2 il pittore e torn\u00f2 con Walter Gropius, che raggiunse a Berlino ed infine spos\u00f2 nel 1915, durante una sua licenza militare. Insieme i due ebbero una prima figlia, Manon, che mori nel 1935 di poliomielite a soli 18 anni. Alban Berg per ricordare la povera Manon appena scomparsa compose un concerto per violino cui pose l'intestazione: \"in memoria di un angelo\". \nAlma cominci\u00f2 intanto a sentirsi attratta dal giovane poeta praghese Franz Werfel con il quale inizi\u00f2 presto una intima relazione. La donna rimase incinta ed il marito sospett\u00f2 che il figlio non fosse suo, ma di Werfel. Il bambino nacque prematuro e gravemente malato, mor\u00ec a soli dieci mesi. Gropius, in un clima di sospetti e delusioni reciproche, convenne per il divorzio e restitu\u00ec ad Alma la libert\u00e0.\nMatrimonio con Franz Werfel.\nDopo una convivenza di quasi dieci anni, Alma spos\u00f2 nel 1929 Franz Werfel, il suo terzo e ultimo marito. Werfel era ebreo e l'avvento del nazismo con la successiva annessione del loro paese alla Germania costrinse la coppia ad espatriare in Francia. Con l'occupazione tedesca nel 1940 la coppia fu costretta ad una seconda fuga, stavolta attraverso i Pirenei. A Lourdes Werfel ebbe l'occasione di effettuare una ricerca sulla vita di Bernadette Soubirous che gli permise di pubblicare il romanzo \"Poema di Bernadette\" nel 1941. Alma Mahler-Werfel era antisemita, aveva un atteggiamento positivo verso i nazisti tedeschi. Nella guerra civile austriaca del febbraio 1934 era chiaramente dalla parte degli fascisti austriaci. La guerra civile spagnola fu un altro punto di contesa tra i coniugi. Alma rappresentava la parte dei franchisti, mentre Franz Werfel si schierava dalla parte dei repubblicani.\nNel 1940, i due si trasferirono in Spagna poi in Portogallo e successivamente negli Stati Uniti: prima a New York e poi a Los Angeles. Qui Werfel scrisse \"Una scrittura femminile azzurro pallido\" e collabor\u00f2 anche con le major hollywoodiane per trasporre su pellicola alcune sue opere. Werfel mor\u00ec per un infarto il 26 agosto del 1945 ed Alma rimase negli USA prendendo la cittadinanza statunitense nel 1946.\nUltimi anni.\nTrascorse gli ultimi anni della sua vita fra Los Angeles e New York, dove mor\u00ec nel 1964. Alma e i suoi numerosi matrimoni sono protagonisti della canzone \"Alma\" del compositore e comico statunitense Tom Lehrer.\nAutobiografia.\nNel 1951 Alma si trasfer\u00ec definitivamente a New York, dove aveva acquistato una casa nell'Upper East Side con quattro piccoli appartamenti. Da un po' di tempo aveva iniziato a pensare a un'autobiografia tratta dai suoi diari. Una prima versione in inglese venne pubblicata nel 1958, col titolo \"And the Bridge Is Love\", alla quale vi furono reazioni negative. Walter Gropius dichiar\u00f2 il suo disappunto per come era stato descritto il suo matrimonio e personalit\u00e0 come Carl Zuckmayer e Thomas Mann presero le distanze dall'autrice. Le parti del testo che contenevano considerazioni sulla politica e sull'antisemitismo furono eliminate nella versione in tedesco che usc\u00ec col titolo \"Mein Leben\", ma il lavoro venne ugualmente criticato. \nIl \"problema Alma\".\nPer mezzo secolo Alma Mahler \u00e8 stata la principale fonte in relazione alla bibliografia di Mahler ed i suoi libri sono stati utilizzati dagli studiosi e dagli amanti della musica di Mahler. In tempi recenti si sono scoperte manipolazioni, reticenze e problemi di aderenza ai fatti che costituiscono il \"Problema Alma\". Lo stesso Henry-Louis de La Grange scrive che \"le pi\u00f9 gravi distorsioni della verit\u00e0 ... sono quelle che sono state deliberatamente introdotte e promosse dalla moglie\".\nOpere.\nMusica.\nLa produzione musicale di Alma Mahler Schindler \u00e8 costituita da almeno 17 \"Lieder\". Originariamente composti per canto e pianoforte alcuni vennero orchestrati da Jorma Panula e divisi in tre raccolte:\nIl suo ciclo liederistico \u00e8 stato inciso da varie etichette musicali.\nFilm.\nSulla vita di Alma Mahler sono stati girati due film, \"Bride of the Wind\", diretto da Bruce Beresford nel 2001, e \"Alma Mahler\", film per la televisione del 2001.\nSul rapporto fra Gustav Mahler e Alma Mahler la RSI ha prodotto un originale radiofonico in 4 puntate intitolato \"Il diavolo allo specchio\""}
{"id": "1599138", "revid": "2373", "url": "https://it.wikipedia.org/wiki?curid=1599138", "title": "Verde persiano", "text": "A destra \u00e8 mostrato il colore verde persiano.\nTale colore prende il proprio nome dal colore delle ceramiche persiane ed \u00e8 una rappresentazione del colore del minerale malachite. \u00c8 un colore molto diffuso in Iran, perch\u00e9 simbolo dell'islam.\nIl primo uso del nome \"verde persiano\" per indicare tale tonalit\u00e0 di verde \u00e8 stato fatto nel 1892."}
{"id": "1599158", "revid": "125709087", "url": "https://it.wikipedia.org/wiki?curid=1599158", "title": "Sergio Graziani", "text": "Biografia.\nDopo aver conseguito il diploma all'Accademia Nazionale d'Arte Drammatica, esordisce in teatro con \"Il potere e la gloria\" di Graham Greene, per la regia di Luigi Squarzina. Negli anni Sessanta mette in scena, sia come attore che come regista, autori del calibro di Albert Camus (\"Lo stato d'assedio\") e Pier Paolo Pasolini (\"Storia interiore\", andato in scena il 31 maggio 1965 ). Nel 1979 sar\u00e0 al fianco di Gigi Proietti in \"Il bugiardo\" di Goldoni, per la regia di Ugo Gregoretti, rappresentato con successo allo stabile di Genova . \nA partire dagli anni Sessanta Graziani si dedica principalmente al doppiaggio, facendosi apprezzare come voce principale di Donald Sutherland e Peter O'Toole. In qualit\u00e0 di direttore di doppiaggio collabora con Damiano Damiani e Dario Argento. Al grande pubblico \u00e8 noto per aver prestato la voce al personaggio del Professor Hubert J. Farnsworth nella serie animata \"Futurama\". \nSar\u00e0 attivo anche come attore cinematografico (lo si ricorda nel ruolo del Cardinal Canareggio in \"Il Santo Soglio\" di Luigi Magni, episodio del film \"Signore e signori, buonanotte\", 1976) e televisivo. Nel 2014 si ritira dall'attivit\u00e0 artistica.\nAllievo di Afro, Leoncillo e Ziveri, ha svolto anche l'attivit\u00e0 di pittore, allestendo numerose esposizioni in Italia e all'estero. Ha pubblicato due volumi di poesie, \"Carte segrete\" (1975) e \"Chiaro di rabbia\" (1977), quest'ultimo finalista al Premio Martina Franca.\nDoppiaggio.\nDirettore del doppiaggio.\n\"Chi sei?\", \"Cane di paglia\", \"Girolimoni, il mostro di Roma\", \"Ladro e gentiluomo\", \"Amore a doppio senso\", \"Phenomena\", \"4 mosche di velluto grigio\", \"L'orologiaio\", \"La setta\", \"Il sogno della farfalla\", \"The Spree\", \"\", \"Una ragazza troppo vivace\", \"Velocity of Gary\", \"Sparkler\", \"Stargate SG-1\", \"A scuola con filosofia\""}
{"id": "1599166", "revid": "1318658", "url": "https://it.wikipedia.org/wiki?curid=1599166", "title": "Again (Lenny Kravitz)", "text": "Again \u00e8 il primo ed unico singolo ad essere estratto dal primo Greatest Hits del cantante Lenny Kravitz. La canzone \u00e8 una ballata romantica, ispirata ad un amore finito di Kravitz. Il singolo ha raggiunto la vetta dalla classifica dei singoli pi\u00f9 venduti in italia.\nIl video.\nIl video per \"Again\" \u00e8 stato girato da Paul Hunter. Seguendo fedelmente il testo della canzone, Kravitz conosce una bella ragazza (interpretata da Teresa Lourenco) che lavora come cameriera in un ristorante. Lui \u00e8 interessato a lei, ma quando si reca al ristorante per poterla reincontrare la ragazza non c'\u00e8, cos\u00ec lui se ne torna a casa, ma qualche secondo prima la ragazza arriva al lavoro. Queste sequenze sono alternate ad altre in cui si vede lui vivere la vita di tutti i giorni, tra sequenze con la sua ragazza attuale (interpretata dall'attrice Gena Gershon), scene in cui fa l'amore con la ragazza conosciuta al ristorante e mentre esegue il brano in un locale.\nRiconoscimenti.\nNel 2001 ha vinto il premio Grammy Awards come miglior interpretazione maschile."}
{"id": "1599168", "revid": "1776051", "url": "https://it.wikipedia.org/wiki?curid=1599168", "title": "Cry Wolf (Cry Wolf)", "text": "Cry Wolf \u00e8 il primo album dei Cry Wolf, uscito nel 1989 per l'Etichetta discografica Epic/Sony Records."}
{"id": "1599175", "revid": "1776051", "url": "https://it.wikipedia.org/wiki?curid=1599175", "title": "Crunch (Cry Wolf)", "text": "Crunch \u00e8 la ristampa del primo album dei Cry Wolf, pubblicato nel 1990 per l'Etichetta discografica Grand Slamm Records per il mercato statunitense."}
{"id": "1599180", "revid": "640389", "url": "https://it.wikipedia.org/wiki?curid=1599180", "title": "Otto Pfister", "text": "\u00c8 stato, tra l'altro, il selezionatore di diverse Nazionali africane: , , , , che ha allenato al Campionato mondiale di calcio 2006 ma di cui non era C.T. nel cammino di qualificazioni; e infine che ha condotto fino alla finale di Coppa d'Africa 2008 persa con l' per 1-0."}
{"id": "1599181", "revid": "2110845", "url": "https://it.wikipedia.org/wiki?curid=1599181", "title": "Antonia Locatelli", "text": "Viveva nella citt\u00e0 di Nyamata, a sud di Kigali, quando nel marzo del 1992 fu sorpresa dai massacri perpetrati dagli estremisti hutu ai danni di tutsi. Suor Antonia diede l'allarme per telefono all'ambasciata belga e spieg\u00f2 alla RFI e alla BBC ci\u00f2 che avveniva sotto i suoi occhi. L'indomani fu assassinata da un commando proveniente da Kigali.\nLe spoglie di Antonia Locatelli riposano accanto a una chiesa di Nyamata."}
{"id": "1599182", "revid": "1318658", "url": "https://it.wikipedia.org/wiki?curid=1599182", "title": "Dig In", "text": "Dig In \u00e8 il primo singolo ad essere estratto dal sesto album di Lenny Kravitz, Lenny. Pubblicato nell'agosto 2001, il brano \u00e8 stato usato come sigla di coda del film Returner.\nIl video.\nIl video di \"Dig In\", diretto da Samuel Bayer, regista che aveva lavorato con Kravitz anche in Black Velveteen comincia con una donna che vende articoli di gioielleria in una televendita. Improvvisamente, il segnale viene interrotto da alcune interferenze che mostrano Kravitz e il suo gruppo che eseguono il brano in una piattaforma in mezzo al mare, mentre intorno a loro vola un elicottero."}
{"id": "1599190", "revid": "15756", "url": "https://it.wikipedia.org/wiki?curid=1599190", "title": "Sport Club Molassana Boero 1918 Associazione Sportiva Dilettantistica", "text": "La societ\u00e0 Sport Club Molassana Boero 1918 A.S.D. \u00e8 una societ\u00e0 calcistica di Molassana, quartiere di Genova; nella stagione 2018-2019 parteciper\u00e0 al campionato di Eccellenza.\nIl club \u00e8 nato il 23 aprile 1918 da un folto gruppo di appassionati di calcio che ogni giorno si riunivano nel quartiere. I colori sociali sono il rosso e l'azzurro.\nStoria.\nDalle origini agli anni quaranta.\nAlcuni anni dopo l'inizio della Prima guerra mondiale, i pochi genovesi che erano rimasti a Genova si riuniscono sempre pi\u00f9 spesso per creare gruppi sportivi per fuggire dagli orrori della guerra; uno di questi gruppi \u00e8 il Molassana, primo nome del club, che riunisce tutti gli appassionati della alta Valbisagno.\nIl Molassana nella stagione 1923-1924 vinse il campionato ligure di Terza Divisione a scapito dell'Entella Chiavari. All'andata a Chiavari i \"genovesi\" si imposero per 3 a 0, bissando il successo anche nell'incontro di ritorno, terminato per 3 a 1 e vennero promossi in Seconda Divisione 1924-1925, corrispondente alla seconda serie del campionato italiano nella lega calcistica dell\u2019epoca, la Lega Nord. La permanenza tra i cadetti dur\u00f2 per\u00f2 solo una stagione: i molassani, arrivati ultimi nel proprio girone, ritornarono nelle serie minori gestite dai comitati regionali. Negli anni '30-'40 i Molassana si stabilisce nei dilettanti liguri, il campo di casa resta sempre quello di Via Geirato, proprio nel centro del paese.\nDagli anni cinquanta agli anni settanta.\nFino agli anni '50 il club rimane una fucina di giovani calciatori per le squadre professioniste del panorama calcistico genovese ma \u00e8 proprio grazie alla affiliazione della societ\u00e0 con un'importante azienda genovese, la Boero Colori, che il club riesce a dare una svolta alla sua storia. Il nuovo nome della societ\u00e0 diventa Molassana Boero.\nL'allora presidente Giorgio Benassi, sigl\u00f2 un accordo con Bartolomeo Gigi Boero, presidente della Boero Colori; a parer suo questo avrebbe portato la societ\u00e0 a ottenere un maggior risalto a livello ligure e avrebbe portato pi\u00f9 giovani a interessarsi al Molassana poich\u00e9 avrebbero potuto continuare la loro carriera calcistica anche una volta diventati adulti.\nIl Molassana Boero, nuovo nome della societ\u00e0, si affaccia cos\u00ec all'interno del panorama calcistico nel campionato di promozione del 1954.\nNon si pu\u00f2 certo dimenticare in questo excursus una figura ormai storica per il Molassana come quella di Luciano Lottici; dagli anni '50 fa parte della societ\u00e0 nella quale ha ricoperto tutte le mansioni e per la quale ha fatto molti sacrifici, all'inizio del ventunesimo secolo \u00e8 ancora in societ\u00e0, come tesoriere.\nDopo l'alluvione del 1953, il vecchio campo di via Geirato venne costruito sulla sponda sinistra del fiume con l'aiuto della Boero Colori. In due anni il Molassana Boero ottenne due promozioni affacciandosi alla Serie D come una delle debuttanti migliori degli ultimi anni. Dopo due anni di serie D il Molassana Boero retrocede, assestandosi a militare tra Eccellenza e Promozione dove rest\u00f2 per tutti gli anni '60 e '70.\nGli anni ottanta e novanta.\nNegli anni Ottanta una nuova alluvione spazz\u00f2 via il campo da gioco; il Molassana Boero cos\u00ec si dovette trasferire in collina: venne costruito un impianto sportivo sulla collina di Ca' De Rissi che nel 2003 venne ricoperto con l'erba sintetica di ultima generazione. L'impianto comprende un campo a 11 con tribuna da 800 posti, un campo a 9/7 ed un campo a 5 giocatori, dove si allenano tutte le squadre del settore giovanile. L'impianto \u00e8 stato dedicato a Federico Mario Boero.\nA fine anni '80 il Molassana Boero retrocesse in Prima Categoria restandoci per poche stagioni, con l'avvento dei presidenti Umberto Cerosillo ed Alessandro Picasso; guidati da Gianluigi Rossetti, poi Direttore Generale, tornarono in Promozione.\nIl ciclo di Rossetti termin\u00f2 nel 1994, dopo che in questi anni si sfior\u00f2 pi\u00f9 volte la promozione in Eccellenza; il testimone pass\u00f2 a Gian Carlo Testa, quindi a Luciano Bonomi. A met\u00e0 anni '90 Cerosillo e Picasso lasciarono la societ\u00e0, sostituiti da Mino Cardinale, William Benevelli per due volte e Pino Lupis.\nNel 1999, con l'avvento di Pino Lupis come co-presidente, la squadra guidata da Sacchini vinse il Campionato di Promozione.\nIl primo campionato di eccellenza vide in panchina il confermato Sacchini che venne successivamente esonerato e sostituito Bobo Di Marco che centr\u00f2 la salvezza. In quella stagione la Juniores Regionale del Molassana guidata da Giovanni Franini sfior\u00f2 la finale Nazionale di categoria dopo essersi laureata Campione Regionale.\nGli anni duemila.\nLa stagione 2001-2002 vede il Molassana retrocedere in Promozione; in contemporanea Benevelli e Lupis lasciano la presidenza, sostituiti da Belli. Successivamente retroceder\u00e0 in Prima categoria.\nNel 2004 ritorna alla presidenza William Benevelli, affiancato da Gianni Boero; il Molassana viene ripescata in Promozione.\nLa stagione 2005-2006 vede il ritorno in Promozione, arrivando in sesta posizione.\nLa stagione seguente, la squadra partita per giocarsi la promozione in Eccellenza si ritrova invischiata nella lotta per non retrocedere, e solo verso il finale di stagione grazie ai numerosi ragazzi del settore giovanile lanciati da Mister Mazzocchi (Burdo, Perino, Puggioni, Nicol\u00f2 Rossetti figlio dell'ex mister Gianluigi Rossetti, Lazzari, Guglielmini) la squadra recupera posizioni raggiungendo con una rimonta storica la 3\u00aa posizione accedendo ai play off. Agli spareggi di categoria saranno sconfitti contro la Bolzanetese per 2 a 0.\nLa stagione seguente la guida della squadra passa a Gianni Baldi. Nella prima stagione il Molassana sfiora i Play Off, persi per un solo punto. In quella successiva il Molassana ottiene una permanenza di categoria, obiettivo ottenuto anche in quella seguente. Il presidente Benevelli abbandona la societ\u00e0 sostituito da Giovanni Franini e Stefano Cevasco nelle vesti di vicepresidente.\nGli anni duemiladieci.\nLa stagione 2010-2011 inizia male e termina con il Molassana in penultima posizione che per\u00f2 riuscir\u00e0 a salvarsi grazie ai play-out: il derby fratricida contro il Baiardo. L'andata, giocata in casa, si conclude con un netto 3-0 a favore grazie alle reti di Serpe, Nicol\u00f2 Rossetti e Puggioni rendendo il ritorno una formalit\u00e0, anche se terminato 2-0 per il Baiardo. Molassana salvo e cugini retrocessi.\nIl 2011-2012 con una tranquilla salvezza e con la permanenza di categoria.\nLa stagione 2012-2013 pu\u00f2 considerarsi la stagione della svolta. Sotto la guida del mister Gianni Baldi, allo zoccolo duro della squadra tra cui il capitano Allegretti (recordman di presenze con la maglia rossoazzurra), il granitico Burdo ed i giovani provenienti dalla \"cantera\" rossoazzurra, vengono aggregati elementi giovani e di esperienza nella categoria come Esibiti, Zanforlin e bomber Rotunno. Dopo un avvincente campionato, partito con l'obbiettivo salvezza, il Molassana raggiunge la seconda posizione andando a giocare i play-off per salire in Eccellenza. La semifinale vede la squadra di Baldi affrontare la pi\u00f9 quotata Loanesi: la gara di andata a Loano termina in parit\u00e0 (2-2), mentre al ritorno in un C\u00e0 de Rissi gremito e addobbato a festa il Molassana si impone per 4-2 ai tempi supplementari. In finale gli aspetta il Cogoleto che non fa sconti 5-2 all'andata e 3-0 al ritorno. Grande stagione per bomber Rotunno che chiude la stagione con 26 gol.\nIn estate il Molassana perde Rotunno, destinazione Serra Ricc\u00f2. il campionato seguente inizia con il solito obbiettivo della minima salvezza, ma il Molassana vola sull'entusiasmo dell'annata precedente e dopo l'ottava giornata vola in testa al campionato per restarci fino alla fine arrivando ad avere un vantaggio massimo di 8 punti sulle inseguitrici (Busalla, Baiardo, Serra Ricc\u00f2). Il 27 aprile 2014, con una giornata di anticipo, il Molassana pu\u00f2 festeggiare il ritorno in Eccellenza dopo il 2-0 contro il Colli di Luni.\nNella stagione 2018-2019 parteciper\u00e0 al campionato di Eccellenza Liguria.\nSociet\u00e0.\nNel 1987 al campo Ca de Rissi entra in scena quello che diventer\u00e0 il secondo torneo giovanile pi\u00f9 importante in Italia di squadre professioniste e dilettanti, il \"Trofeo Caravella\".\nNel corso degli anni le squadre professioniste sono aumentate, e spesso anche squadre straniere hanno presentato la richiesta di partecipazione al torneo; la politica attuata dalla societ\u00e0, per\u00f2, ha sempre cercato di mantenere una certa quantit\u00e0 di presenza di settori giovanili dilettantistici genovesi proprio perch\u00e9 lo scopo principale del torneo \u00e8 quello di offrire la possibilit\u00e0 ai giovani giocatori che militano in Liguria la possibilit\u00e0 di osservare ed imparare dai giocatori che militano in squadre professioniste, e magari mettersi in mostra con le stesse squadre.\nDurante le varie edizioni hanno partecipato al torneo giocatori che sono poi diventati famosi e professionisti, tra i pi\u00f9 importanti citiamo: Buffon, Montolivo, Pellissier, Rosina, Cozza, Foggia, Vignaroli.\nTifoseria.\nStoria.\nLa Molassana Boero pu\u00f2 contare su una tifoseria molto calda che accompagna la squadra ogni domenica in giro per i campi di Genova e dintorni; pur essendo una squadra dilettantistica, infatti, raccoglie tutti gli appassionati di calcio del quartiere e quindi riesce a schierare almeno un centinaio di tifosi ogni domenica sugli spalti.\nSpesso la societ\u00e0 stessa organizza delle manifestazioni alla domenica per avvicinare anche i pi\u00f9 piccoli all'atmosfera della partita della Prima Squadra.\nL'attivit\u00e0 del volontariato del quartiere per aiutare la squadra e la societ\u00e0 \u00e8 decisamente importante.\nGemellaggi e rivalit\u00e0.\nRivalit\u00e0 storica e principale con i cugini dell'Angelo Baiardo altra squadra della Val Bisagno. L'antagonismo con la Virtus Entella invece, trae origine dal doppio spareggio per l'ammissione alla Seconda Divisione disputato nel 1923-24, quando alla fine del match di andata gli avversari chiavaresi vennero scherniti con lanci di oggetti dai tifosi rosso-azzurri."}
{"id": "1599191", "revid": "729019", "url": "https://it.wikipedia.org/wiki?curid=1599191", "title": "Haku (wrestler)", "text": "Nel corso della sua carriera ha lottato nella World Championship Wrestling e nella World Wrestling Federation utilizzando diversi pseudonimi tra cui Meng e Haku.\nCome membro del tag team The Colossal Connection, nel 1989 vinse il titolo WWF World Tag Team Championship in coppia con Andr\u00e9 the Giant.\nCarriera nel sumo.\nCresciuto sull'isola maggiore di Tonga, Fifita frequent\u00f2 il Tonga College dove gioc\u00f2 nella squadra di rugby. All'et\u00e0 di 15 anni, fece parte di un gruppo di sei adolescenti ed altri giovanotti inviati dal re di Tonga in Giappone per studiare la nobile arte del sumo. Sione Vailahi, che successivamente sarebbe diventato noto come wrestler con il ring name \"The Barbarian\", era anch'egli parte del gruppo. Dopo essersi trasferito in Giappone nel 1974, Fifita lott\u00f2 utilizzando il nome di battaglia (\"shikona\" nel sumo) . Debutt\u00f2 nel novembre 1974 e raggiunse il rango di \"Makushita 27\". Tuttavia, nel 1975 il suo allenatore mor\u00ec, e a causa di contrasti con il successore, nel 1976 si ritir\u00f2 dalla Japan Sumo Association.\nCarriera nel wrestling.\nInizi (1978-1986).\nDietro gli insegnamenti di altri due ex lottatori di sumo riciclatisi nel puroresu, Genichiro Tenryu e Takashi Ishikawa, Fifita entr\u00f2 a far parte della All Japan Pro Wrestling. Agli inizi di carriera, si occup\u00f2 anche di arbitrare alcuni incontri di wrestling svoltisi nella zona di Amarillo, Texas.\nNei primi anni ottanta, Fifita, con il ring name King Tonga, lott\u00f2 in Canada per la International Wrestling di Frank Valois con sede a Montr\u00e9al. Tonga combatteva da heel ed aveva come manager Tarzan \"The Boot\" Tyler. Egli ebbe dei feud con star importanti della federazione, incluso Dino Bravo. A un certo punto Fifita sembr\u00f2 sul punto di effettuare un turn face, quando interfer\u00ec in un tag team match, attaccando Road Warrior Animal &amp; Paul Ellering durante il loro scontro con Jos LeDuc &amp; Jacques Rougeau Jr., ma la cosa non si concretizz\u00f2. Lavor\u00f2 in seguito a Porto Rico per la World Wrestling Council dove ebbe una rivalit\u00e0 importante con Invader 1 e si aggiudic\u00f2 numerosi titoli quali il WWC North American Tag Team Championship (insieme a El Gran Apolo), il WWC World Tag Team Championship (con Hercules Hernandez) e il WWC Puerto Rico Heavyweight Championship. Tonga form\u00f2 inoltre un tag team con Dino Bravo, suo rivale fino a poco tempo prima, che riscosse anche un certo successo, inclusa una prestigiosa vittoria sui Road Warriors al Montreal Forum.\nWorld Wrestling Federation (1986-1992).\nThe Islanders (1986\u20131988).\nNel 1986, King Tonga, nel suo primo anno alla World Wrestling Federation, divenne una star eseguendo una bodyslam su Big John Studd a \"Championship Wrestling\", anche se prevedibilmente il manager di Studd, Bobby \"The Brain\" Heenan, non mantenne la promessa di pagare 15,000 dollari a chi fosse riuscito nell'impresa. Adott\u00f2 il ring name Haku e divenne parte del tag team \"The Islanders\" insieme a Tama. Originariamente la coppia faceva parte dei \"buoni\", ma causa il successo discontinuo, effettuarono un turn heel nel 1987 durante un match trasmesso a \"WWF Superstars of Wrestling\" con i Can-Am Connection (Tom Zenk &amp; Rick Martel). I nuovi \"cattivi\" Islanders ebbero poi un classico feud con i British Bulldogs, iniziato quando Haku e Tama \"rapirono\" la mascotte dei rivali, il bulldog Matilda. La rivalit\u00e0 ebbe fine dopo un 6-men tag team match svoltosi a WrestleMania IV dove gli Islanders e il loro manager Bobby Heenan (con indosso un costume da cane) sconfissero i British Bulldogs &amp; Koko B. Ware (per la cronaca, Heenan schien\u00f2 Koko).\nKing Haku &amp; Colossal Connection (1988\u20131990).\nNel 1988, a seguito del reale infortunio allo stomaco rimediato da King Harley Race in un match contro Hulk Hogan, a Haku venne assegnata la corona e lo scettro di \"King\" venendo quindi ribattezzato King Haku. Egli consolid\u00f2 in seguito la sua posizione di \"Re\" difendendo la corona contro il rientrante Race in un match svoltosi al ppv Royal Rumble (1989). Successivamente perse la \"corona\" in favore di Hacksaw Jim Duggan che quindi divenne \"King Duggan\". Haku form\u00f2 poi un tag team con l'enorme Andr\u00e9 the Giant, The Colossal Connection, e i due vinsero il titolo WWF Tag Team Championship sconfiggendo i Demolition nella puntata del 30 dicembre di \"Superstars of Wrestling\" (registrata il 13 dicembre). Haku &amp; Andr\u00e9 persero le cinture a WrestleMania VI, quando i Demolition riuscirono a riconquistarle immobilizzando il gigante francese tra le corde del ring e concentrandosi su Haku. In realt\u00e0, l'espediente venne messo in atto per nascondere le cattive condizioni di salute di Andr\u00e9. A causa della sconfitta, la coppia si sciolse pubblicamente, mentre Bobby Heenan, incolp\u00f2 furioso Andr\u00e9 della perdita del titolo arrivando anche a schiaffeggiarlo sul ring, per poi essere messo KO dal gigante, che effettu\u00f2 quindi un turn face in piena regola. Haku cerc\u00f2 di colpire Andr\u00e9, ma The Giant blocc\u00f2 il suo calcio e lo mise fuori combattimento andandosene poi via tra gli applausi del pubblico. Si tratt\u00f2 dell'ultimo incontro disputato da Andr\u00e9 the Giant nella World Wrestling Federation (WWE), sebbene egli continu\u00f2 comunque a lottare ancora per vari anni in Giappone nonostante i problemi di salute.\nVari feud e fuoriuscita (1990\u20131992).\nSubito dopo WrestleMania, Haku divent\u00f2 il primo wrestler a sfidare il nuovo campione WWF, The Ultimate Warrior, ma perse il match. Form\u00f2 quindi un tag team di breve vita con The Barbarian. I due furono sconfitti nel match di apertura di WrestleMania VII disputato contro The Rockers (Shawn Michaels &amp; Marty Jannetty).\nPoco tempo dopo la partecipazione alla Royal Rumble (1992), Haku lasci\u00f2 la WWF.\nGiappone e Messico (1992\u20131994).\nVerso la fine della carriera in WWF, Fifita lott\u00f2 nuovamente con il ring name King Haku per la federazione giapponese Super World of Sports. Il 14 febbraio 1992, Haku e Yoshiaki Yatsu divennero i primi campioni SWS Tag Team. Persero le cinture il 16 aprile contro George &amp; Shunji Takano ma le riconquistarono due giorni dopo, detenendole fino al 19 giugno quando la SWS chiuse i battenti. Fallita la SWS, King Haku lott\u00f2 prima in Messico nella Consejo Mundial de Lucha Libre, e poi in Giappone nella New Japan Pro-Wrestling e nella Wrestle Association R, prima di approdare alla World Championship Wrestling.\nWorld Championship Wrestling (1994-2001).\nDungeon of Doom &amp; Faces of Fear (1994\u20131998).\nGiunto in WCW, dato che il nome Haku era di propriet\u00e0 della WWF, Fifita adott\u00f2 il nuovo ring name Meng. Inizialmente venne presentato come il misterioso e minaccioso bodyguard di Col. Rob Parker, vestito con tanto di completo elegante gessato. L'ultima apparizione come guardia del corpo si ebbe a \"SuperBrawl V\" quando Jim Duggan lott\u00f2 con Bunkhouse Buck; dopo l'incontro, Meng aggred\u00ec Duggan, e il Commissioner WCW lo cacci\u00f2 dall'arena. Una settimana dopo, Col. Parker annunci\u00f2 che Meng non era pi\u00f9 da considerarsi un bodyguard, ma un vero e proprio wrestler da ora in avanti, e lui vinse il suo primo match quella sera stessa sconfiggendo un jobber con un solo calcio. In coppia con Kurasawa, Meng ebbe un feud con Sting &amp; Road Warrior Hawk.\nSuccessivamente, affront\u00f2 Sting, senza successo, in un match uno contro uno con in palio il vacante titolo WCW United States a \"Great American Bash\" (1995). In seguito entr\u00f2 a far parte della stable Dungeon of Doom formando un tag team denominato Faces of Fear, insieme a The Barbarian, con manager Jimmy Hart. In questo periodo, veniva presentato come l'ex guardia del corpo dell'Imperatore del Giappone.\nHardcore Champion (1997\u20132001).\nMeng trascorse gran parte del 1997 lottando contro wrestler di basso livello prima di infilare una striscia di vittorie consecutive nell'estate del 1998. Ci\u00f2 port\u00f2 alla sua partecipazione al main event nell'incontro con in palio il WCW World Heavyweight Championship contro Bill Goldberg durante la puntata del 10 agosto di \"Monday Nitro\". Anche Goldberg era reduce da una lunga striscia di imbattibilit\u00e0. Goldberg vinse mantenendo il titolo, portando il record positivo a un impressionante 160\u20130. Nella primavera del 1999, quando Ric Flair era presidente in carica (kayfabe) della WCW, il barbaro Meng annichil\u00ec spesso i nemici di Flair dietro suo ordine. Successivamente, Meng ebbe una rivalit\u00e0 di breve durata con Sting ed affront\u00f2 occasionalmente altre superstar come Lex Luger e Bret Hart. Egli inoltre prese parte a match per il titolo WCW Hardcore Championship verso la fine del 1999. Si aggiudic\u00f2 il titolo al ppv \"Sin\" il 14 gennaio 2001. Meng fu l'ultimo WCW Hardcore Champion, in quanto in seguito il titolo venne ritirato.\nRitorno in WWF (2001\u20132002).\nEsattamente una settimana dopo la vittoria del titolo Hardcore a \"Sin\", Fifita fece ritorno in WWF, nuovamente con l'identit\u00e0 di Haku, facendo un'apparizione a sorpresa alla Royal Rumble (2001). Dopo la \"Rumble\", diede vita a un tag team insieme a Rikishi, ma la coppia non dur\u00f2 a lungo a causa dell'infortunio di Rikishi. Successivamente Haku venne ridimensionato e relegato a lottare in show minori quali \"Sunday Night Heat\". Alla fine venne licenziato dalla WWF, il suo ultimo avversario fu Shawn Stasiak a \"WWF Jakked\" il 23 luglio 2001. Agli inizi del 2002 ritorn\u00f2 per breve tempo a lottare in WWF in occasione di alcuni house show.\nCircuito indipendente (2000\u2013presente).\nUtilizzando il nome Meng, Fifita lott\u00f2 anche nella World League Wrestling di Harley Race vincendo il WLW Heavyweight Championship in due diverse occasioni nel 2000. Tornato nella compagnia nel 2003, si aggiudic\u00f2 ancora il titolo per la terza volta. Sin dal 2003, Fifita si \u00e8 praticamente ritirato dall'attivit\u00e0, tornando a combattere solo in sporadiche occasioni eccezionali nel corso degli anni. Nel 2009, come King Haku, lott\u00f2 regolarmente nella World Xtreme Wrestling dove si aggiudic\u00f2 per due volte il titolo WXW Hardcore Championship, prima di ritirarsi nuovamente. Nel settembre 2012 prese parte al torneo \"Chikara King of Trios\", svoltosi il 14\u201316 settembre a Easton (Pennsylvania), lottando insieme a The Barbarian e The Warlord come \"The Faces of Pain\". Il 14 settembre, il team venne eliminato dal torneo al primo round dalla squadra composta da Mike Bennett, Matt Jackson, &amp; Nick Jackson.\nNew Japan Pro-Wrestling (2016\u20132017).\nIl 4 gennaio 2016, Tonga Fifita, come King Haku, ritorn\u00f2 a sorpresa nella New Japan Pro-Wrestling, prendendo parte alla New Japan Rumble nel pre-show di \"Wrestle Kingdom 10\". Venne eliminato dal match per sottomissione ad opera di Hiroyoshi Tenzan. Il giorno seguente, insieme al figlio e ai membri del Bullet Club Doc Gallows, Karl Anderson &amp; Yujiro Takahashi, lott\u00f2 in un 10-men tag team match, dove il suo team sconfisse Hiroyoshi Tenzan, Kushida, Satoshi Kojima, Togi Makabe &amp; Tomoaki Honma. In seguito Haku apparve all'evento \"G1 Special in USA\" promosso dalla NJPW il 2 luglio 2017, insieme ai figli.\nVita privata.\nTonga Fifita spos\u00f2 Dorothy Koloamatangi. La coppia ebbe una figlia, Vika; un figlio, Tevita, anch'egli un wrestler; e due figli adottivi, Alipate e Taula. Il figlio Tevita gioc\u00f2 a football americano nella squadra studentesca della University of Texas at El Paso e fu nel roster WWE dal 2009 al 2014, con il ring name \"Camacho\", ed era conosciuto con il nome \"Micah\" nella Total Nonstop Action Wrestling. Attualmente lotta con il nome \"Tanga Loa\" nella New Japan Pro-Wrestling insieme al fratello Alipate, che combatte come \"Tama Tonga\". Il figlio minore di Fifita, Taula, debutt\u00f2 nel mondo del wrestling nel novembre 2016. Ha lottato con il ring name HikuLe'o e poi, come \"Leo Tonga\". Tra i cugini di Fifita c'\u00e8 un ex giocatore dei New England Patriots, Steve Fifita e della nazionale australiana di rugby, Tatafu Polota-Nau. Nel 1978 Tonga Fifita ha fatto un cameo nel film \"Taverna Paradiso\" di Sylvester Stallone, insieme a molti altri wrestler. Dwayne \"The Rock\" Johnson \u00e8 suo nipote.\nReputazione ed incidenti.\nIn un articolo apparso sul proprio sito internet ufficiale, la WWE afferm\u00f2 che \"Haku aveva la reputazione di essere, probabilmente, l'uomo pi\u00f9 tosto ad aver mai calcato un ring\". Solo sentire menzionare il suo nome avrebbe fatto venire i brividi freddi a molti suoi colleghi, e persino anche a qualche suo amico. Nel 1987, Haku ebbe uno scontro nel backstage con Jesse Barr (che lottava in WWF come \"Jimmy Jack Funk\"), e nel diverbio Barr perse un occhio, e fu costretto a portarne uno di vetro per sempre. Dopo la rissa, Fifita si guadagn\u00f2 una tale reputazione da duro che escluse ogni suo altro futuro diverbio nel backstage con altri wrestler. Ricordando l'episodio, Fifita, nel corso di un'intervista del 2011, dichiar\u00f2: \u00abNon gli ho strappato un occhio. Ero pronto a farlo, le mie mani erano l\u00ec, pronte a cavarglielo. Dissi a Jim che tutto riguardava i commenti da lui fatti sulla mia pettinatura, mi aveva detto di comprarmi un pettine, e lui venne licenziato per questo, e poi successe tutto il resto, e mi sento male per lui. Era qualcosa che successe improvvisamente. In quel momento, ero pronto a cavarglieli entrambi\u00bb. Funk non continu\u00f2 a lavorare in WWF dopo il fatto, e si ritir\u00f2 dal wrestling sette mesi dopo.\nStone Cold Steve Austin defin\u00ec Haku il wrestler pi\u00f9 tosto di sempre e dichiar\u00f2 inoltre che nessun altro nel mondo del wrestling poteva metterlo in dubbio.\nIn un'intervista radiofonica, Bill Goldberg si disse \"certo che gli Steiner Brothers, Meng, e The Barbarian avrebbero avuto un grosso impatto nel mondo delle MMA (Arti marziali miste), e non avrebbero certo sfigurato\". Raccont\u00f2 anche di quella volta quando ci vollero tredici agenti di polizia per separare Fifita e Ric Flair mentre stavano litigando. Gli spruzzarono anche dello spray al peperoncino in faccia e lui si mise a ridere, per poi passare a spezzare le manette di fronte agli allibiti poliziotti.\nIl lottatore messicano El Canek stava lottando in coppia con El Satanico e Pirata Morgan contro Haku, Dos Caras, e Villano III nella federazione EMLL. Canek, all'epoca campione UWA, non era intimorito dalla reputazione di Haku, e si infuri\u00f2 con lui perch\u00e9, a suo dire, non si stava impegnando nel match. Canek tent\u00f2 quindi di colpirlo realmente durante l'incontro per dargli una lezione, ma si rese ben presto conto che la cosa era praticamente impossibile.\nNel corso di un'intervista, a Road Warrior Animal fu chiesto chi era il wrestler pi\u00f9 duro che avesse mai sfidato, ed egli disse: \u00abHaku senza il minimo dubbio!\u00bb.\nIl 3 marzo 1989, Fifita ebbe una discussione con alcuni frequentatori del bar del Baltimore Airport che dicevano quanto il wrestling fosse solo \"finzione\", e durante la rissa conseguente, Fifita strapp\u00f2 a morsi il naso di uno di loro.\nIl wrestler Perry Saturn, quando gli venne chiesto chi avrebbe vinto una vera rissa da bar tra lottatori professionisti, rispose: \u00abTonga. Nessun altro avrebbe avuto scampo. Poteva uccidere chiunque senza nemmeno batter ciglio, e nessuno avrebbe potuto impedirglielo\u00bb.\nL'ex wrestler Brutus Beefcake descrisse Haku come un vero killer in grado di uccidere svariate persone a mani nude. Beefcake stesso si trov\u00f2 faccia a faccia con Haku una volta, dopo aver discusso con alcuni road agent il fatto di come Haku avesse uno stile di lotta troppo \"stiff\". Haku lo approcci\u00f2 nelle docce di un'arena e gli strinse il collo con entrambe le mani, quasi strangolandolo. Solamente Hulk Hogan, per il quale Haku provava grande rispetto, fu in grado di convincerlo a lasciare andare Beefcake.\nL'ex wrestler e musicista Jerry Only dei Misfits raccont\u00f2 di quando una volta in Giappone vollero far combattere Haku contro un campione di Karate in quanto pensavano che un lottatore non avrebbe mai potuto farcela con un esperto di arti marziali. Invece Haku, sfasci\u00f2 il cranio dell'avversario con un solo colpo e l'incontro termin\u00f2 all'istante. Sempre nella stessa intervista, egli parl\u00f2 dei racconti di Vampiro circa Meng che rompeva le noci di cocco a mani nude in modo che gli altri lottatori suoi colleghi potessero berne il latte e mangiarne la polpa.\nJake \"The Snake\" Roberts dichiar\u00f2 nel corso di un'intervista: \u00abSe avessi una pistola e fossi seduto in un carro armato con Meng a 300 metri di distanza, sarei in vantaggio, giusto? Beh, la prima cosa che farei \u00e8 saltare fuori dal carro e spararmi perch\u00e9 non vorrei rischiare di ferire solamente quel figlio di puttana e farlo incazzare\u00bb.\nIn un'intervista concessa al commentatore sportivo Michael Schiavello, Hulk Hogan dichiar\u00f2 che il lottatore pi\u00f9 tosto di tutti era \"sicuramente Haku\". L'ex wrestler Rocky Johnson, padre di Dwayne \"The Rock\" Johnson, disse che Haku era il lottatore pi\u00f9 duro che avesse mai visto.\nBobby Heenan discusse lungamente circa la reputazione da duro di Meng/Haku e si rifer\u00ec a lui come l'uomo pi\u00f9 tosto che avesse mai incontrato. Inoltre, Heenan dichiar\u00f2 che esistevano solo due persone al mondo delle quali Andr\u00e9 the Giant avesse paura: Meng e Harley Race.\nIn una recente intervista, Rick Steiner descrisse un incidente in un bar al quale aveva assistito, dove Haku mise KO cinque marines in pochi secondi. In un'altra intervista aggiunse: \u00abIo e mio fratello Scott pensavamo di essere dei veri duri, ma questo solo fino a quando incontrammo Meng\u00bb.\nQuando fu chiesto a Ric Flair quale wrestler avrebbe potuto fare bene nelle MMA, egli disse: \u00abPenso che nessuno avrebbe voluto aver a che fare con Haku. Se da giovane fosse andato a combattere nelle MMA, mio Dio \u2014 avrebbe fatto sfracelli! Era il pi\u00f9 tosto figlio di puttana che abbia mai incontrato in tutta la mia vita\u00bb. In un'altra intervista, Flair descrisse un incidente accaduto in Giappone nel quale Haku gett\u00f2 un giocatore di basket fuori dalla finestra al secondo piano di un hotel.\nBig Van Vader, considerato uno dei wrestler pi\u00f9 duri e minacciosi di sempre, dichiar\u00f2 che non avrebbe mai voluto aver niente a che fare con Meng.\nBret Hart raccont\u00f2 che suo padre Stu Hart considerava Haku essere uno dei wrestler pi\u00f9 tosti di ogni tempo.\nKevin Sullivan ha raccontato a WWE Classics di quando lui e Haku si recarono in un bar per farsi un paio di birre, ed incuriosito dall'aspetto esotico di Meng, un tizio che stava giocando a biliardo lo apostrof\u00f2 con un epiteto razzista. Allora Meng strapp\u00f2 la maglietta del tipo, gli morse la schiena a sangue strappandogli un pezzo di carne e la sput\u00f2 a terra.\nHillbilly Jim disse che c'erano molti tipi tosti grandi e grossi nel mondo del wrestling dell'epoca, ma Haku li superava tutti di gran lunga. Egli dichiar\u00f2 inoltre che nonostante la sua brutta reputazione, Haku era un tipo amichevole e di buon cuore, gran lavoratore ed attaccato alla famiglia."}
{"id": "1599192", "revid": "1610933", "url": "https://it.wikipedia.org/wiki?curid=1599192", "title": "Castello di Porcareccia", "text": "Il castello di Porcareccia \u00e8 un piccolo agglomerato di case risalenti al tardo Cinquecento, situato a Roma in zona Casalotti.\nL'antico castello, costruito su uno sperone roccioso e che in passato aveva una torre di avvistamento ora scomparsa, prende il nome da \"porcaritia\", luogo di allevamento di maiali e cinghiali.\nLa presenza di un castello in questa localit\u00e0 \u00e8 noto fin dal 1002 (da una lapide conservata nella chiesa di Santa Lucia della Tinta), anno in cui la tenuta della Porcareccia viene affidata ai monaci di Monte Brianzo, nel rione Ponte.\nUn atto di papa Celestino III del 1192 riferisce dell'affidamento del fondo agricolo ai canonici di via delle Botteghe Oscure.\nInfine, con un terzo atto di papa Innocenzo III (inizio del XIII secolo), il possedimento passa all'Ordine ospedaliero di Santo Spirito.\nQuando la Porcareccia divenne di propriet\u00e0 dell'Ordine di Santo Spirito, fu intensificato l'allevamento dei maiali, che venivano utilizzati per i poveri e gli ammalati di cui l'Ordine si prendeva cura.\nUn'ordinanza di papa Urbano V del 1362 concedeva libert\u00e0 di pascolo agli animali e comminava pene severe a chi ne impediva il passaggio, anticipato dal suono di campanelle appese alle orecchie degli animali; tale legge fu ribadita da papa Sisto IV nel 1481.\nDal XVI secolo in poi il castello pass\u00f2 in mano a famiglie private, i Massimo, i Borghese, i Salviati, i Lancellotti.\nFu l'Ordine a ristrutturare l'antico casale ed a trasformarlo in castello: vi edific\u00f2 al suo interno, nel 1693, la chiesa di Santa Maria.\nDal 1932 ci\u00f2 che resta del castello \u00e8 di propriet\u00e0 della famiglia Giovenale."}
{"id": "1599194", "revid": "729019", "url": "https://it.wikipedia.org/wiki?curid=1599194", "title": "Aeroporto di Calvi Sainte-Catherine", "text": "L'aeroporto di Calvi-Sainte Catherine (in francese: \"A\u00e9roport de Calvi-Sainte-Catherine\", in corso: \"Aeroportu di Calvi \u00e8 Santa Catarina\") \u00e8 un aeroporto francese situato in Corsica vicino alla citt\u00e0 di Calvi, nel dipartimento della Corsica settentrionale.\nNell'estate 2005, c'erano tre voli quotidiani diretti all'Aeroporto di Parigi-Orly e un volo quotidiano verso Marsiglia e Nizza.\nNel 2005, contava 246.687 viaggiatori."}
{"id": "1599195", "revid": "363629", "url": "https://it.wikipedia.org/wiki?curid=1599195", "title": "Capsomero", "text": "I capsomeri sono proteine di rivestimento dei virus, formate da subunit\u00e0 strutturali (protomeri), che compongono il capside. Al microscopio elettronico sono riconoscibili come anelli regolarmente distanziati con un foro centrale.\nUn capsomero \u00e8 formato da subunit\u00e0 che hanno la capacit\u00e0 di autoassemblarsi spontaneamente: possono combinarsi in modo da dare una struttura icosaedrica al capside, costituito da pentameri (5 subunit\u00e0) ed esameri (6 subunit\u00e0), oppure affiancarsi in strutture elicoidali formando una struttura bastoncellare, o formando strutture complesse. \nIn un capside icosaedrico i capsomeri pentameri si dispongono ai vertici del poliedro mentre i capsomeri esameri ne rivestono le facce; i legami che tengono uniti i pentameri sono pi\u00f9 forti di quelli che tengono uniti gli esameri."}
{"id": "1599196", "revid": "1318658", "url": "https://it.wikipedia.org/wiki?curid=1599196", "title": "Stillness of Heart", "text": "Stillness of Heart \u00e8 il secondo singolo ad essere estratto dal sesto album di Lenny Kravitz, Lenny uscito nell'anno 2002.\nIl video.\nIl video di \"Stillness of Heart\", diretto da Mark Seliger, vede Kravitz camminare in mezzo alla folla in una grande metropoli, mentre canta il brano. In seguito lo si vede in altri ambienti urbani come su un cavalcavia o in un tunnel, ed anche sotto la pioggia. Soltanto alla fine del video, lo scenario cambia, e si vede il cantante finire il brano in mezzo agli alberi di una fitta foresta."}
{"id": "1599203", "revid": "110157", "url": "https://it.wikipedia.org/wiki?curid=1599203", "title": "Provincia di Sidi Kacem", "text": "La provincia di Sidi Kacem \u00e8 una delle province del Marocco, parte della Regione di Rabat-Sal\u00e9-Kenitra. Nel 2010 alcune localit\u00e0 della provincia sono state scisse e, unitamente ad altre della provincia di Chefchaouen sono andate a comporre la nuova provincia di Ouezzane\nGeografia antropica.\nSuddivisioni amministrative.\nLa provincia di Sidi Kacem contava, prima della suddivisione 6 municipalit\u00e0 e 33 comuni:"}
{"id": "1599207", "revid": "1935652", "url": "https://it.wikipedia.org/wiki?curid=1599207", "title": "Antonio Mazza", "text": "Biografia.\nNasce ad Alpicella d'Aveto, frazione di Santo Stefano d'Aveto, in provincia di Genova e diocesi di Piacenza-Bobbio, il 1\u00ba dicembre 1919 da Carlo e Maria Fugazzi.\nFormazione e ministero sacerdotale.\nFrequenta il seminario di Bobbio; qui riceve l'abilitazione magistrale e la licenza in materie classiche. Si trasferisce poi a Genova, dove frequenta il collegio internazionale Brignole Sale.\nIl 30 maggio 1942 \u00e8 ordinato presbitero nella chiesa parrocchiale dei santi Angeli Custodi ad Amborzasco, frazione di Santo Stefano d'Aveto, dal vescovo Bernardo Bertoglio.\nDopo l'ordinazione si trasferisce a Roma, dove frequenta la Pontificia Universit\u00e0 Lateranense; si laurea \"in utroque iure\" con una tesi intitolata \"Unioni doganali\".\nNel 1946 ritorna a Bobbio come addetto al seminario ed economo della diocesi stessa.\nNel 1948 entra al servizio della Congregazione di \"Propaganda Fide\" come addetto alle missioni dell'America Latina e, in seguito, ai seminari di missione. Nel 1957 \u00e8 nominato segretario del Consiglio Superiore per il Clero indigeno: in questa veste si afferma come specialista per i problemi del Terzo Mondo e delle missioni; effettua inoltre numerosi viaggi in Asia, Africa e America Latina.\nL'8 maggio 1971 papa Paolo VI lo nomina delegato per l'ufficio per i rapporti con il personale della Santa Sede.\nMinistero episcopale.\nL'8 giugno 1973 papa Paolo VI lo nomina segretario generale dell'Anno Santo del 1975 e vescovo titolare di Velia; riceve l'ordinazione episcopale il 29 giugno successivo, nella basilica di San Pietro in Vaticano, per imposizione delle mani dello stesso pontefice, coconsacranti gli arcivescovi Agostino Casaroli e Bernardin Gantin (entrambi poi cardinali).\nL'11 settembre 1976 papa Paolo VI lo nomina vescovo di Tarquinia e Civitavecchia; succede a Giulio Bianconi, dimessosi per raggiunti limiti di et\u00e0. Il 7 ottobre seguente \u00e8 ricevuto in udienza dal presidente della Repubblica Italiana Giovanni Leone per prestare il giuramento previsto dal concordato allora in vigore. Il 24 ottobre prende possesso della diocesi, a Civitavecchia.\nDurante il suo ministero in terra laziale si dedica in modo particolare della ristrutturazione di numerose chiese storiche e alla costruzione di nuove; crea un Centro Pastorale Diocesano, che coordina tutte le attivit\u00e0 dei responsabili della giovent\u00f9, della catechesi, del mondo del lavoro e delle vocazioni.\nIl 20 agosto 1983 papa Giovanni Paolo II lo nomina vescovo di Piacenza; succede ad Enrico Manfredini, precedentemente nominato arcivescovo metropolita di Bologna. Il 9 ottobre prende possesso della diocesi.\nNel 1985 indice il diciassettesimo sinodo diocesano, aperto l'8 marzo 1987 e conclusosi il 19 maggio 1991. Il 5 e 6 giugno 1988 riceve papa Giovanni Paolo II in visita pastorale a Piacenza e Castel San Giovanni.\nIl 16 settembre 1989, con l'unione delle sedi di Piacenza e Bobbio, diviene primo vescovo di Piacenza-Bobbio. Due anni pi\u00f9 tardi, al termine del sinodo, inizia la visita pastorale alle parrocchie della diocesi.\nIl 1\u00ba dicembre 1994, giorno del suo 75\u00ba compleanno, papa Giovanni Paolo II accoglie la sua rinuncia al governo pastorale della diocesi, presentata per raggiunti limiti di et\u00e0 e per motivi di salute. Si ritira nella parrocchia di San Vittore alla Besurica, nella periferia di Piacenza.\nMuore a Piacenza all'et\u00e0 di 78 anni il 16 marzo 1998; dopo le esequie, celebrate il 18 marzo dal successore Luciano Monari in cattedrale, viene sepolto nella cappella di famiglia ad Alpicella d'Aveto.\nGenealogia episcopale.\nLa genealogia episcopale \u00e8:"}
{"id": "1599208", "revid": "13833", "url": "https://it.wikipedia.org/wiki?curid=1599208", "title": "Santa Croce di Aid\u00f9ssina", "text": ""}
{"id": "1599210", "revid": "120149421", "url": "https://it.wikipedia.org/wiki?curid=1599210", "title": "Giuseppe Biasi", "text": "Figura portante dell'illustrazione e della pittura sarda, \u00e8 stato un importante autore del XX secolo.\nBiografia.\nNei primi anni del Novecento studia al Liceo classico Domenico Alberto Azuni, nel frattempo, intorno ai 16 anni, inizia a collaborare in qualit\u00e0 di caricaturista ai fogli umoristici sassaresi, vicini agli ambienti goliardici quali \u201cIl Burchiello\u201d e \u201cIl Massinelli\u201d. Nel 1904 parte per Roma dove, il poeta sassarese Salvator Ruju lo introduce nella redazione del settimanale socialista Avanti! della domenica. Biasi collabor\u00f2 con la testata a partire dal 1905 fino al 1910. \nNella primavera del 1905 \u00e8 nuovamente in Sardegna, nella sua citt\u00e0 natale, per proseguire i suoi studi in legge. Nell'ottobre, al teatro Politeama Verdi di Sassari, ha luogo una sua mostra personale di caricature.\nNel 1906 vince un concorso per scolarizzazione italiana avuta nella citt\u00e0 natale, parte, con il conterraneo Mario Mossa De Murtas, alla ricerca della propria identit\u00e0 iniziando un vero e proprio viaggio nei paesi della Sardegna, avventurandosi nelle regioni interne, dalla Barbagia al Sulcis. Rimane letteralmente affascinato dall'ambiente e dai costumi di Teulada.\nQui Biasi trova nell'estetica degli usi e degli abiti tradizionali, della musica e del canto, ci\u00f2 che in se stesso ricercava, quell'originalit\u00e0 virginale e autentica, non ammantata n\u00e9 di folklorismi o di nostalgie, ma neanche del fin troppo facile fascino \"selvaggio\". Possiamo infatti raffrontarlo ad alcune opere dell'ultimo periodo (specie pittoriche) dove vi \u00e8 traccia di una certa componente nostalgica.\nNel 1908 consegue la laurea in giurisprudenza mentre nel 1909 inizia una proficua collaborazione con la scrittrice nuorese Grazia Deledda, \"Grassia\", premio Nobel per la letteratura nel 1926. Pubblica ne \"L'Illustrazione Italiana\" e \"La Lettura\". Importante \u00e8 ricordare che nello stesso anno il suo acquerello \"Processione nella Barbagia di Fonni\" viene selezionato per partecipare alla Biennale di Venezia.\nNel 1913 partecipa alla prima Mostra della Secessione Romana, mostra cui parteciper\u00e0 anche l'anno seguente, oltre ad esporre alla Biennale veneziana. Nel 1914 entra a far parte del gruppo de \"L'Eroica\", la rivista diretta da Ettore Cozzani a La Spezia che si \u00e8 fatta promotrice della rinascita della incisione su legno.\n\u00c8 chiamato alle armi nel 1915, ma viene quasi subito ferito ad una gamba e viene ricoverato a Treviglio; per i postumi della ferita rimane claudicante. \n&lt;br&gt;Nel 1916 si trasferisce a Milano frequentandone gli ambienti intellettuali ed artistici e riscuotendo buon successo. Conosce Aroldo Bonzagni con cui esporr\u00e0 nel 1919 alla Galleria Pesaro; la sua pittura si fa pi\u00f9 intensamente poetica.\nL'esperienza romana di Valori plastici e soprattutto la nuova corrente di Novecento per\u00f2 segnano per lui un declino dell'interesse del pubblico verso la sua pittura.\nL'avvento del fascismo al potere lo vede in una posizione critica, che gli costa l'invito alla Biennale del 1922. Lavora all'apparato decorativo dell'hotel Villa Serbelloni di Arturo Bucher a Bellagio (1923), ma nel complesso si trova in difficolt\u00e0 creative e di finanza.\nAi primi del 1924 parte per il Nord Africa. Vi si tratterr\u00e0 fino al 1927, visitando la Tripolitania, la Cirenaica e l'Egitto, alla ricerca di nuove ispirazioni e di un primitivismo rigeneratore. Interessato all'arte africana, alle maschere rituali, all'arte indiana, ma anche a Matisse e a Modigliani, esegue una quantit\u00e0 di lavori ad olio, disegni e piccole tempere che si propone di sviluppare in futuro. L'esperienza africana lo porta ad elaborare uno stile asciutto e sintetico, con stesure di colore arido e magro.\nTornato in patria \u00e8 freddamente accolto alla Biennale del 1928 in cui espone due grandi nudi intensamente decorativi: \"Serenit\u00e0\" e \"La teletta\". Si ritira in Sardegna dove propugna la formazione della \"Famiglia artistica sarda\" quale associazione di artisti ed intellettuali avversa all'omologazione promossa dallo stato fascista attraverso i suoi Sindacati. L'iniziativa viene contrasta dal regime che istituisce anche in Sardegna il Sindacato delle belle arti, affidato, in qualit\u00e0 di Segretario, al suo rivale Filippo Figari.\nI primi anni trenta sono per lui difficili: espone pressoch\u00e9 ignorato alla Biennale del 1930 e alla I Quadriennale del 1931, mentre ha successo alla meno importante esposizione della Mostra Coloniale di Roma.\nLavora alla \"Villa Argentina\" di Viareggio (1930), alla stazione ferroviaria di Tempio (1931), mentre gli viene revocato il lavoro alla sala consiliare del Comune di Sassari.\nNel 1935 pubblica alcuni libelli di aperta critica al sistema di organizzazione delle mostre statali. Tra il 1936 e il 1938 espone a Cagliari, a Milano e a Biella.\nAi primi anni quaranta la sua arte arriva a freddi esiti realistici.\nSempre pressato da difficolt\u00e0 economiche, alla ricerca di commesse di decorazione si trasferisce a Biella nel 1942; vi ottiene buon successo, ma suscita invidie nell'ambiente artistico locale.\n&lt;br&gt;La produzione di questi ultimi anni \u00e8 permeata da pessimismo tragicamente presago.\nAlla Liberazione viene accusato da una lettera anonima di essere stato una spia dei tedeschi; incarcerato, muore tragicamente il 20 maggio 1945 ad Andorno Micca dopo aver ricevuto dei colpi di pietra sulla testa, assassinato dai partigiani."}
{"id": "1599213", "revid": "767487", "url": "https://it.wikipedia.org/wiki?curid=1599213", "title": "Sidi Kacem", "text": "Sidi Kacem \u00e8 una citt\u00e0 del Marocco, capoluogo dell'omonima provincia, nella regione di Rabat-Sal\u00e9-Kenitra.\nLa citt\u00e0 \u00e8 anche conosciuta come S\u012bd\u012b Q\u0101sim, Sidi Qasim, Sidi Qacem, Petitjean, Sidi-Kacem, Pettijean."}
{"id": "1599216", "revid": "14046877", "url": "https://it.wikipedia.org/wiki?curid=1599216", "title": "Massimo D'Apporto", "text": ""}
{"id": "1599218", "revid": "107498759", "url": "https://it.wikipedia.org/wiki?curid=1599218", "title": "Coloritura a mano", "text": "Con coloritura a mano o colorazione a mano si indica - nel lessico del cinema - il primo procedimento usato per ottenere film a colori.\nCon la coloritura a mano, in uso fra il 1894 e il 1908 circa, la colorazione viene eseguita manualmente, fotogramma per fotogramma, con un lavoro da miniaturisti. Lo stesso Georges M\u00e9li\u00e8s produsse alcuni film colorati con questa tecnica.\nStoria.\nIl primo film colorato a mano risale alla fine del 1894. Si trattava di una decina di metri di pellicola (era questa la lunghezza usuale dei film dell'epoca). Il titolo era \"Annabelle\u2019s Butterfly Dance\" (in italiano \"La danzatrice Annabella\") e fu girato nel teatro di posa di Thomas Alva Edison. La protagonista era una giovane danzatrice di Broadway, Annabelle Moore (da cui il titolo del film), che danzava vestita di veli bianchi, mentre un gioco di luci colorate la faceva apparire sotto varie forme (fiore, farfalla...). I fotogrammi vennero colorati a mano dalla moglie del fotografo Kuln, collaboratore di Edison.\nUn altro film parzialmente colorato a mano \u00e8 \"The Great Train Robbery\", girato nel 1903 sempre nel teatro di posa di Edison."}
{"id": "1599219", "revid": "1305772", "url": "https://it.wikipedia.org/wiki?curid=1599219", "title": "Vonetta McGee", "text": "Biografia e carriera.\nLaureatasi nel 1962, la McGee debutt\u00f2 come attrice nel 1968 in \"Faustina\", diretto da Luigi Magni. Nello stesso anno ebbe il suo primo ruolo importante, nello spaghetti-western \"Il grande silenzio\", diretto da Sergio Corbucci. Il suo personaggio \u00e8 rimasto uno dei pochi personaggi femminili di colore nel mondo quasi tutto maschile degli spaghetti-western.\nNel 1972 la McGee interpret\u00f2 un ruolo nel cult della blaxploitation \"Blacula\". Nel 1973 partecip\u00f2 a un altro celebre film di blaxploitation, \"Shaft e i mercanti di schiavi\". Nel 1975 ebbe buona notoriet\u00e0 per la sua interpretazione nel film del 1975 \"Assassinio sull'Eiger\", insieme a Clint Eastwood. \u00c8 deceduta a seguito di un arresto cardiaco il 9 luglio 2010, a 65 anni.\nVita privata.\nNel 1987 spos\u00f2 l'attore Carl Lumbly, dal quale ebbe un figlio, Brandon, nel 1988."}
{"id": "1599220", "revid": "1711941", "url": "https://it.wikipedia.org/wiki?curid=1599220", "title": "Ouezzane", "text": "Ouazzane \u00e8 una citt\u00e0 del Marocco, capoluogo dell'omonima provincia, nella regione di Tangeri-Tetouan-Al Hoceima. Fino al 2009 Ouezzane faceva parte della provincia di Sidi Kacem.\nLa citt\u00e0 \u00e8 stata sede di una cospicua comunit\u00e0 ebraica, che contava 1.668 individui nel 1936 e 2.350 nel 1951. In citt\u00e0 giungono ogni anno migliaia di ebrei marocchini da tutto il mondo per visitare la tomba del rabbino Amram ben Diwan."}
{"id": "1599225", "revid": "287204", "url": "https://it.wikipedia.org/wiki?curid=1599225", "title": "American Woman", "text": "American Woman \u00e8 una canzone dei The Guess Who del 1970, proveniente dall'album omonimo e pubblicata come secondo singolo.\nLa canzone presenta nel lato B \"No Sugar Tonight\" in versione accorciata; ha passato tre settimane al numero 1 della Billboard Hot 100, diventando il primo singolo canadese a raggiungere la cima della prestigiosa classifica.\nIn Canada arriva al primo posto, in Svizzera e Paesi Bassi al quarto, in Germania al sesto ed in Austria al settimo.\n\u00c8 stata votata per ben due volte (2000 e 2005) miglior singolo canadese di tutti i tempi in due sondaggi promossi dal magazine canadese \"Chart\". Compare nel film \"American Beauty\", cantata dal protagonista Kevin Spacey, e nel film .\nIl testo della canzone ha promosso alcune polemiche, in quanto visto da molta gente come una critica al militarismo statunitense.\nCover.\nLa canzone \u00e8 stata riproposta come cover da molti artisti, come Krokus, Lenny Kravitz e Butthole Surfers. Nel 2018 Kelly Clarkson ha realizzato una cover del brano per la colonna sonora della omonima serie televisiva prodotta da Paramount Network.\nLenny Kravitz.\nAmerican Woman \u00e8 una cover dell'omonimo pezzo dei The Guess Who del 1969 eseguita da Lenny Kravitz per la colonna sonora del film \"\". In seguito \u00e8 stata inclusa nelle ristampe dell'album \"5\".\nKravitz dichiar\u00f2 di voler creare una versione pi\u00f9 funky di \"American Woman\", ispirandosi per\u00f2 al concetto di \"funk\" degli anni 60-70. Nel video l'attrice Heather Graham \u00e8 presente in tutto il video con un vestito rosso."}
{"id": "1599226", "revid": "158234", "url": "https://it.wikipedia.org/wiki?curid=1599226", "title": "I.N.D.U.C.K.S.", "text": ""}
{"id": "1599230", "revid": "110157", "url": "https://it.wikipedia.org/wiki?curid=1599230", "title": "Mechra Bel Ksiri", "text": "Mechra Bel Ksiri \u00e8 una citt\u00e0 del Marocco, nella provincia di Sidi Kacem, nella regione di Rabat-Sal\u00e9-Kenitra.\nLa citt\u00e0 \u00e8 anche conosciuta come Ma\u0161ra bal-Qsir\u012b, Mashra Bin-al-Qsiri, Mechr\u00e1 Belqsiri, Ma\u0161ra\u02bf Balq\u015f\u012br\u012b."}
{"id": "1599232", "revid": "1318789", "url": "https://it.wikipedia.org/wiki?curid=1599232", "title": "R.C. Cola", "text": "La Royal Crown Cola (la cui denominazione nel corso degli anni si \u00e8 abbreviata in R.C. Cola) \u00e8 stata negli anni settanta e ottanta una bevanda alternativa alla Coca-Cola ed alla Pepsi-Cola, brand che in quel periodo detenevano il monopolio delle vendite dei prodotti con quelle caratteristiche. Fu inventata nel 1905 in Georgia dal farmacista di Columbus George Hatcher. \u00c8 di propriet\u00e0 della compagnia Keurig Dr Pepper nel mercato degli Stati Uniti e della Cott Corp. nel resto del mondo.\nLa Royal Crown Cola \u00e8 stata presente sul mercato italiano dagli inizi degli anni settanta fino al 1986: veniva infatti prodotta su licenza dalla Sanpellegrino. Quando la compagnia italiana decise di interrompere il rapporto di franchising con il gruppo americano per lanciare nel 1987 la \"One O One\", cio\u00e8 un brand di cola di sua esclusiva propriet\u00e0, la RC Cola non fu pi\u00f9 commercializzata in Italia ed \u00e8 tuttora disponibile solo tramite importazione.\nStoria.\nLa Royal Crown Cola \u00e8 nata nal 1905 ed \u00e8 oggi presente nei mercati di circa 60 Paesi del mondo.\nClaude Hatcher, un giovane farmacista che viveva a Columbus, in Georgia, inizi\u00f2 a creare drinks analcolici che costituiranno poi i prodotti di punta dell'azienda che, inizialmente a conduzione familiare, diventer\u00e0 poi un'enorme realt\u00e0 commerciale internazionale.\nIl suo gusto (abbastanza simile a quello delle sopracitate bibite) ha riscosso per diversi anni parecchio successo e si \u00e8 creato una sua nicchia di mercato, tanto da essere poi imitato da altre aziende produttrici che hanno immesso sul mercato bevande simili nel nome, ma di sapore differente.\nLa Royal Crown Cola nacque in Georgia, lo stesso Stato dove, ad Atlanta, era nata la Coca-Cola: Hatcher, notando il larghissimo successo ottenuto tra i consumatori di quella che \u00e8 considerata una delle bevande americane per eccellenza, decise di avviare per conto proprio nelle cantine del negozio la produzione di un drink che potesse riscuotere tra i consumatori lo stesso successo ottenuto dalla \"Coke\". Dopo aver fondato un'apposita societ\u00e0 di produzione, la Union Bottling Works, nel 1905 fu lanciata la Royal Crown Ginger Ale; la bevanda (il cui nome regale era stato appositamente studiato per conferirle un tocco di classe) riscosse successo e fu da l\u00ec a poco da una versione alla fragola, e nel 1910 la Chero-Cola, versione alla ciliegia della bevanda: Hatcher, ormai dedito al business dei soft drinks, decise di abbandonare l'attivit\u00e0 di farmacista e di fondare la Chero-Cola Inc.; la Coca-Cola Company per\u00f2, notando una certa assonanza del nome del concorrente con il proprio, cit\u00f2 in giudizio la compagnia pretendendo un cambio di denominazione, in quanto quella adoperata dalla societ\u00e0 di Hatcher poteva confondere i consumatori. Hatcher fu cos\u00ec costretto ad elidere il termine Cola dal nome della compagnia; nel 1925 fu deciso di rinominare completamente la societ\u00e0 in Nehi Corporation (\"Nehi\" era la pi\u00f9 popolare bibita prodotta dalla compagnia: il suo significato era una contrazione slang per \"Knee High\"). Claude Hatcher scomparve nel 1933; la guida dell'azienda pass\u00f2 al manager e businessman H.R. Mott. Mott comprese subito che per lo sviluppo dell'azienda servisse un prodotto in grado di far breccia tra i consumatori; affid\u00f2 cos\u00ec al chimico della societ\u00e0, Rufus Kamm, il compito di sviluppare qualcosa di alternativo alla Coca-Cola.\nFu cosi che nel 1934 la Chero-Cola fu riformulata senza l'aroma di ciliegia e ribattezzata Royal Crown. Nel 1944 il tribunale stabil\u00ec, ribaltando la sentenza precedente, che Coca-Cola Co. non deteneva l'uso esclusivo della denominazione \"cola\" nelle bevande di quel genere: pertanto, la Nehi conquist\u00f2 il diritto di nominare la propria bevanda Royal Crown Cola. Nel 1959, la Nehi Corporation decise di ribattezzarsi Royal Crown Cola Company, dal nome della sua bevanda pi\u00f9 famosa. Intanto nel 1958, l'azienda aveva cominciato la preparazione di una cola che potesse essere senza caffeina e con meno quantit\u00e0 di zuccheri; ricevuta l'autorizzazione dalla Food and Drugs Administration (FDA) americana, nel 1962 fece la sua comparsa sugli scaffali la \"Diet-Rite Cola\", prima cola dietetica in assoluto immessa sul mercato, precursore di tutte le bevande di questa tipologia. Il successo fu talmente elevato che Coca-Cola Company e PepsiCo, per il timore di un'erosione delle proprie quote di mercato, risposero a stretto giro lanciando due prodotti equipollenti: la Coke rispose con \"Tab\", la PepsiCo con la \"Diet Pepsi\"; tuttavia la Diet-Ride restava leader di mercato nel settore. A met\u00e0 degli anni sessanta, un'indagine della \nFDA circa il contenuto della formula delle bevande dietetiche, e di quali fossero le sostanze effettivamente usate per produrle, arriv\u00f2 alla conclusione che il ciclamato, dolcificante artificiale usato nella ricetta in sostituzione di quelli adoperati nelle cole tradizionali, potesse avere effetti cancerogeni. Dopo aver commissionato alcuni studi, la FDA tolse all'ingrediente la classificazione di sicurezza (\"GRAS\").\nA causa del risalto mediatico avuto dalla notizia tra i consumatori, le vendite delle cole dietetiche precipitarono rovinosamente. La Royal Crown decise allora di sostituire l'elemento usato per la Diet-Rite con la saccarina; ma non essendo pi\u00f9 il gusto del prodotto quello di prima, il pubblico volt\u00f2 le spalle alla bevanda. La compagnia fu quindi costretta a tornare concentrarsi sul suo business della cola tradizionale, rilev\u00f2 la Texsun e la Adams Packing, due produttori minori di succhi di frutta, e tent\u00f2 di diversificare il suo business verso perimetri largamente lontani da quelli usuali con l'acquisto di aziende d'arredamento. Nel 1976 fu rilevata la catena di fast food Adams Burger (Arby's). Divenuta ormai per\u00f2 solamente un \"player\" minore in quello che doveva essere il suo mercato fondamentale, cio\u00e8 quelle delle cole, schiacciata dal dominio di \"Coke\" e \"Pepsi\", la compagnia fu messa in vendita e nel 1984 la Royal Crown Companies Inc. fu rilevata dalla Chesapeake Financial Corporation, una sussidiaria della DWG, holding facente riferimento al finanziere miliardario statunitense Victor Posner. Sotto la nuova gestione, fu deciso lo spostamento del quartier generale della compagnia dalla sede di Atlanta a Miami; la guida della societ\u00e0 fu affidata al manager James Harralson, appuntato nuovo CEO del Gruppo, il quale dopo aver dapprima valutato e successivamente scartato la possibilit\u00e0 di nuove acquisizioni per l'espansione dell'azienda, decise lo sviluppo per linee interne con il lancio di prodotti quali \"Cherry RC\", \"Diet RC\" ed una linea di otto combinazioni diverse di \"Diet Ride\". La societ\u00e0 ebbe un riposizionamento di mercato, con le vendite tornate a crescere dell'8% per il brand Royal Crown e del 56% per Diet Ride; tale periodo, risalente alla met\u00e0 degli anni ottanta, viene ricordato come quello dei \"RC's Feisty Years\" (perlappunto gli anni esuberanti di R.C.). Ma agli inizi degli novanta l'impero finanziario di Posner cominci\u00f2 a sgretolarsi: nel 1993, i giudici sentenziarono l'esclusione del finanziere dal controllo di ogni public company.\nRoyal Crown Companies fu quindi lasciata senza un azionista di riferimento e fu costretta a ridimensionare il suo business, con la conseguente chiusura del sito produttivo di Miami. La DWG, holding di Posner controllante del gruppo, fu quindi rilevata nello stesso anno dalla Trian Companies Inc. di Nelson Peltz and Peter May, che diventano nuovi azionisti di riferimento della compagnia; poco dopo la finanziaria cambia nome in Triarc Inc. e, dopo aver rilevato nel 1997 l'azienda di bevande Snapple Beverage dalla Quaker Oats, vi include tutti i brand gi\u00e0 detenuti nel settore, compreso quindi Royal Crown. Nel 2000 la Snapple Beverage viene rilevata dalla Cadbury Schweppes. Nel 2001 Cadbury Schweppes cede i diritti del brand Royal Crown Cola per i mercati internazionali alla compagnia nordamericana Cott Corporation.\nSituazione attuale.\nNel gennaio 2018 Dr Pepper Snapple Group \u00e8 stata rilevata dalla societ\u00e0 statunitense Keurig Green Mountain, la quale ha rinominato la compagnia Keurig Dr Pepper, divenuta nuova titolare del brand Royal Crown Cola per il mercato degli Stati Uniti. Nei mercati di tutto il mondo, il marchio rimane di propriet\u00e0 di Cott Corporation, che lo aveva acquisito da Cadbury Schweppes nel 2001, detenuto attraverso la sua sussidiaria Royal Crown Crown Cola International LLC. Nel febbraio 2019 Cott cede la sua divisione soft drink al gruppo olandese del settore \"beverage\" Refresco. L'operazione, costata $50 milioni di dollari, prevede la contestuale cessione da parte di Refresco della divisione RCI International, proprietaria del brand Royal Crown nei mercati al di fuori dal continente americano, alla RC Global Beverages Inc., una holding finanziaria con sede nelle Isole Vergini britanniche."}
{"id": "1599238", "revid": "1543377", "url": "https://it.wikipedia.org/wiki?curid=1599238", "title": "Jorf El Melha", "text": "Jorf El Melha \u00e8 una citt\u00e0 del Marocco, nella provincia di Sidi Kacem, nella regione di Rabat-Sal\u00e9-Kenitra.\nLa citt\u00e0 \u00e8 anche conosciuta come Jurf al-Malh\u0328ah, Souk et Tnine Djorf el Mellah, El Zoco el Tenin de Yorf el-lah, Et Tnine Jorf el Mellah."}
{"id": "1599250", "revid": "287204", "url": "https://it.wikipedia.org/wiki?curid=1599250", "title": "Jose Ramos-Horta", "text": ""}
{"id": "1599254", "revid": "6923", "url": "https://it.wikipedia.org/wiki?curid=1599254", "title": "Unus homo, nullus homo", "text": "Unus homo, nullus homo, in latino, significa \"un uomo da solo [non \u00e8] nessuno\".\n\u00c8 una massima che si usa soprattutto in ambito giuridico, per rappresentare l'importanza della dimensione sociale nell'esperienza umana.\nNessuno di noi pu\u00f2 far fronte a tutto, ma assieme agli altri esseri umani, opportunamente organizzati, \u00e8 possibile trovare la soluzione di molti problemi pratici."}
{"id": "1599256", "revid": "712828", "url": "https://it.wikipedia.org/wiki?curid=1599256", "title": "Storia dell'Arsenal Football Club (1886-1966)", "text": "La storia dell'Arsenal F.C. dal 1886 al 1966 fu caratterizzata da due periodi di successo (gli anni trenta e gli anni dai tardi quaranta ai primi cinquanta) e da un periodo di declino, nel corso del quale la squadra occup\u00f2 le posizioni di met\u00e0 classifica (gli anni sessanta).\nL'Arsenal Football Club fu fondato nel 1886 da un gruppo di operai di Woolwich, South East London. Nel 1891 divenne una formazione professionistica e due anni dopo si affili\u00f2 alla Football League. Promossa in First Division nel 1904, fu attanagliata da una serie di problemi finanziari che condussero quasi al fallimento nel 1910. In quell'anno il club fu rilevato da Sir Henry Norris che oltre a migliorare la situazione economica del sodalizio, nel 1913 trasfer\u00ec la squadra presso l'Arsenal Stadium, ad Highbury, North London. Dopo la prima guerra mondiale, in circostanze controverse, Norris si adoper\u00f2 per guidare nuovamente il club alla promozione in First Division.\nFu necessario attendere la nomina di Herbert Chapman perch\u00e9 l'Arsenal conoscesse il suo primo periodo di grande successo. Chapman modernizz\u00f2 e riform\u00f2 i metodi di allenamento e l'impostazione tattica della squadra in modo decisivo, tanto che sotto la sua guida e quella di George Allison, che gli succedette dopo la sua morte nel 1934, l'Arsenal vinse cinque titoli di First Division e due FA Cup negli anni trenta. Dopo la seconda guerra mondiale Tom Whittaker prosegu\u00ec sulla strada del successo, conducendo il club alla vittoria di due titoli di First Division e di una FA Cup. Tuttavia, dopo la morte di Whittaker le fortune dell'Arsenal subirono un graduale declino. Nel 1966 la formazione londinese si piazz\u00f2 a met\u00e0 classifica ed era a digiuno di trofei da ben tredici anni. Ci\u00f2 indusse all'esonero dell'allenatore Billy Wright e all'ingaggio di Bertie Mee che avrebbe riportato l'Arsenal sugli scudi.\nPrimi anni (1886\u20131910).\nL'Arsenal fu costituito come \"Dial Square\" nel 1886 da un gruppo di operai impiegati dell'officina Dial Square nel Royal Arsenal, una fabbrica di armamenti di Woolwich, nella Londra sud-orientale. Il club era gestito da uno scozzese, David Danskin, che compr\u00f2 il primo pallone da calcio della squadra, e Jack Humble, insieme ai quali figurava l'ex portiere del Nottingham Forest Fred Beardsley, che pi\u00f9 tardi avrebbe ottenuto, con Morris Bates, una partita di completi rossi dalla sua vecchia squadra, dando cos\u00ec all'Arsenal i colori che ancora oggi compaiono sulle maglie del club. Il Dial Square gioc\u00f2 la sua prima partita l'11 dicembre 1886 contro gli Eastern Wanderers in un campo all'aperto nell'Isle of Dogs, vincendo per 6\u20130. Poco dopo, a Natale, il club fu rinominato \"Royal Arsenal\". Inizialmente la squadra gioc\u00f2 nel Plumstead, ma poi cerc\u00f2 sedi alternative. Dapprima lo Sportsman Ground di Plumstead e poi l'adiacente Manor Ground nel 1888. Le scarse infrastrutture di quest'ultimo spinsero il club a spostarsi al vicino Invicta Ground nel 1890, ma nel 1892 tornarono al Manor Ground a causa di un affitto troppo costoso.\nIn questo periodo il Royal Arsenal cominci\u00f2 a vincere trofei locali: la Kent Senior Cup e la London Charity Cup nel 1889\u20131890 e la London Senior Cup nel 1890\u20131891. Nel 1889\u20131890 fece anche il suo primo ingresso in FA Cup. L'abisso tra l'Arsenal e le formazioni professionistiche della Northern England divenne per\u00f2 cos\u00ec evidente che si prospett\u00f2 il serio pericolo che alcuni giocatori potessero abbandonare la squadra per trasferirsi presso quelle da cui avrebbero ricevuto maggiore denaro. Dopo una partita di FA Cup del 1891 tra e Arsenal, gli avversari tentarono di mettere sotto contratto professionistico due calciatori amatoriali dell'Arsenal. Per questo motivo nello stesso anno il Royal Arsenal decise di diventare professionistico e di cambiare nome in \"Woolwich Arsenal\".\nIl passaggio al professionismo del Woolwich Arsenal fu guardato con disapprovazione da molti club amatoriali della Southern London, cos\u00ec da spingere la London Football Association a bandire l'Arsenal dalle competizioni locali. Con amichevoli e turni di FA Cup come uniche partite cui prendere parte, il Woolwich Arsenal cerc\u00f2 di fondare un equivalente meridionale della Football League, ma il progetto fall\u00ec. Il futuro del Woolwich Arsenal parve tetro fino a che la Football League non venne in suo soccorso, invitandolo ad affiliarsi all'organizzazione nel 1893. L'Arsenal fu il primo club meridionale ad entrare nella League, inizialmente aggregandosi alla Second Division. In risposta alcuni giocatori amatoriali del club che rifiutavano il professionismo e volevano una squadra di operai che rappresentasse soltanto il Royal Arsenal si separarono per costituire il Royal Ordnance Factories, che ebbe, per\u00f2, vita breve.\nIl Woolwich Arsenal milit\u00f2 in Second Division per undici stagioni, occupando generalmente la met\u00e0 della classifica prima che Harry Bradshaw venisse nominato tecnico nel 1899; Bradshaw guadagn\u00f2 la promozione in First Division nel 1903\u20131904 tramite acquisti di prima grandezza quali il portiere Jimmy Ashcroft (primo nazionale inglese dell'Arsenal) e il capitano Jimmy Jackson. Purtuttavia Bradshaw si trasfer\u00ec al nel maggio 1904 prima che i \"Gunners\" giocassero una partita nella massima serie. Nonostante alcuni ottimi risultati in Coppa d'Inghilterra \u2014 semifinalista sia nel 1905\u20131906 sia nel 1906\u20131907 \u2014 l'Arsenal non fu mai in grado di competere per il titolo nazionale, finendo solo due volte sopra il decimo posto in First Division tra il 1904 e il 1913.\nLa crisi finanziaria che la societ\u00e0 attraversava da tempo fu la principale causa di questo declino.\nNonostante il boom del calcio nei primi anni del XX secolo, l'isolamento geografico del club nell'area poco popolosa di Plumstead (allora alla periferia della Londra urbana), signific\u00f2 scarsa affluenza di pubblico e, quindi, bassi guadagni. Per rimanere a galla il Woolwich Arsenal dovette a malincuore cedere stelle di prima grandezza quali Ashcroft, Tim Coleman e Bert Freeman. Questo comport\u00f2 un lento inesorabile scivolare verso il fondo della classifica che aggrav\u00f2 notevolmente la gi\u00e0 precaria situazione finanziaria: infatti l'affluenza allo stadio croll\u00f2 vertiginosamente. Alla fine del decennio il Manor Ground registrava una media di circa 11.000 spettatori a partita, poco pi\u00f9 della met\u00e0 di quanto si era registrato nel 1904.\nIl club era vicino al fallimento e nel 1910 and\u00f2 in liquidazione volontaria prima di essere acquistato da un consorzio di uomini d'affari, il maggiore azionista dei quali era il magnate Sir Henry Norris, presidente del Fulham.\nTrasferimento ad Highbury (1910\u20131925).\nNorris era perfettamente consapevole dei problemi legati alla collocazione geografica del Woolwich Arsenal e si adoper\u00f2 alacremente per migliorare gli introiti del club. Per prima cosa Norris prov\u00f2 a fondere il Woolwich Arsenal con l'altro club di sua propriet\u00e0, il Fulham. Bloccato in questa operazione dalla Football League, abbandon\u00f2 l'idea di una fusione e progett\u00f2 di trasferire il club altrove, comprando alla fine un sito ad Highbury, North London. Nonostante le obiezioni dei tifosi che avevano sede a Woolwich e dei residenti di Highbury, Norris port\u00f2 tenacemente a termine lo spostamento. Come riportano alcuni documenti spese 125.000 sterline (approssimativamente 8,2 milioni di sterline nel mercato del 2005) per la costruzione del nuovo stadio, disegnato da Archibald Leitch, sul terreno di gioco di un college di teologia. Il Woolwich Arsenal vi si trasfer\u00ec nel periodo prestagionale del 1913, dopo essersi piazzato all'ultimo posto ed essere retrocesso in Second Division nel 1912\u20131913. Nell'aprile 1914 cancell\u00f2 \"Woolwich\" dal suo nome, ma bench\u00e9 si chiamasse ufficialmente \"Arsenal\", sulle prime la stampa dell'epoca spesso si riferiva al club come \"L'Arsenal\".\nNel 1919 la societ\u00e0 entr\u00f2 nuovamente e in modo controverso nella First Division, ancorch\u00e9 si fosse classificata soltanto sesta nel 1914\u20131915, l'ultima stagione di calcio professionistico prima dello scoppio della prima guerra mondiale \u2014 anche se un errore nel calcolo della media gol determin\u00f2 il piazzamento dell'Arsenal al quinto posto, errore cui la Football League pose rimedio nel 1975. La partecipazione alla First Division fu estesa da 20 a 22 squadre e le due nuove compagini scelte al meeting annuale generale della Football League. Uno dei posti in pi\u00f9 fu riservato al , piazzatosi 19\u00ba in First Division e quindi gi\u00e0 retrocesso; l'altro sarebbe potuto andare al , 20\u00b0 e anch'esso retrocesso, o al Barnsley o ai Wolves, che si erano classificati rispettivamente al terzo e al quarto posto in Second Division.\nLa League decise invece di promuovere l'Arsenal, quinto, per ragioni storiche al di l\u00e0 del merito. Norris sostenne che l'Arsenal doveva essere ammesso in massima divisione per il suo \"lungo servizio reso al calcio professionistico\", essendo stato il primo club della League proveniente dal sud. L'esecutivo della League fu d'accordo e vot\u00f2 con diciotto preferenze e otto pareri contrari la promozione dell'Arsenal a scapito dei rivali locali del Tottenham Hotspur, fatto che rinfocol\u00f2 l'annosa inimicizia tra i due club. Si insinu\u00f2 che la decisione fu il frutto di accordi sotterranei o persino di una vera e propria corruzione perpetrata da Sir Henry Norris, colluso con l'amico John McKenna, presidente del , e la Football League, che caldeggi\u00f2 la promozione dell'Arsenal al meeting annuale generale.\nNon fu mai provato che furono compiute malefatte, anche se altri aspetti delle operazioni finanziarie di Norris non correlati alla controversia sulla promozione hanno alimentato speculazioni sulla questione. Norris si dimise come presidente e abbandon\u00f2 il club nel 1929, quando fu riconosciuto colpevole di irregolarit\u00e0 finanziarie dalla Football Association. Si prov\u00f2 che aveva abusato dei vantaggi derivanti dalle spese e intascato i ricavi della vendita del bus della squadra dell'Arsenal. L'Arsenal \u00e8 rimasto da allora in massima serie, tanto che detiene il primato inglese della pi\u00f9 lunga ininterrotta militanza nella divisione calcistica di vertice.\nIl trasferimento ad Highbury volle dire folle molto pi\u00f9 nutrite. La media di pubblico nella prima stagione dell'Arsenal ad Highbury fu, difatti, di 23.000 spettatori (molti se paragonati agli 11.000 del Manor Ground) e aument\u00f2 ancora dopo la promozione del 1919, respingendo infine lo spettro della rovina finanziaria. Tuttavia il ritorno dell'Arsenal in First Division non fu immediatamente vincente. Sotto la guida di Leslie Knighton il club non concluse mai il campionato al di sopra del nono posto e nel 1923\u20131924 and\u00f2 vicino al ritorno in Second Division, classificandosi 19\u00ba ad un solo punto dalla zona retrocessione. L'Arsenal non fece di meglio nella stagione seguente, piazzandosi al 20\u00ba posto (sebbene paradossalmente la squadra si trovasse in una posizione di classifica molto pi\u00f9 confortante, a sette punti dalla zona retrocessione). Per Norris fu abbastanza per sollevare Knighton dall'incarico nel maggio 1925, per ingaggiare in suo luogo l'allenatore del Huddersfield Town Herbert Chapman.\nL'era Chapman (1925\u20131934).\nChapman riform\u00f2 molte attivit\u00e0 della societ\u00e0, innovando, per esempio, le modalit\u00e0 di preparazione atletica e le tecniche di fisioterapia, aggiungendo i numeri alle maglie dei giocatori nell'agosto 1928 e cambiando i colori della squadra tramite l'aggiunta di maniche bianche alla tenuta rossa nel marzo 1933. Chapman insistette anche sull'eliminazione da parte della stampa dell'articolo determinativo dal nome del club, che divenne semplicemente \"Arsenal\", e condusse una campagna di successo per la ridenominazione della locale metropolitana da Gillespie Road ad Arsenal tube station.\nNel contempo Chapman pot\u00e9 disporre di un cospicuo budget per la campagna trasferimenti, derivante dai sostanziosi introiti del nuovo stadio. Influ\u00ec anche il cambiamento della condotta dirigenziale di Henry Norris, sulle prime un presidente cauto e ora deciso a investire consistenti somme di danaro nell'acquisto di nuovi giocatori.\nIl primo acquisto di Chapman fu il veterano Charlie Buchan dal , che avrebbe ricoperto un ruolo decisivo anche fuori dal campo. Dopo la sconfitta dell'Arsenal per 7\u20130 contro il nell'ottobre 1925, propose un cambiamento nella formazione in modo da adattarsi ad un'attenuazione della regola del fuorigioco. La modifica consisteva nel disporre la squadra secondo la piramide WM, rinforzando la difesa con l'arretramento al centro della retroguardia del centrocampista centrale e dislocando i difensori centrali sulle ali. Negli anni Chapman svilupp\u00f2 ulteriormente il modulo, concentrandosi sulla necessit\u00e0 di disporre di una linea d'attacco rapida, di ali che tagliassero verso il centro, e di un centrocampista creativo che sapesse manovrare con sapienza il pallone.\nL'Arsenal si piazz\u00f2 secondo nella prima stagione di Chapman, il 1925\u20131926. Fu il migliore piazzamento sino a quel momento della storia del club, ma fu un evento isolato. Nelle stagioni successive, infatti, la squadra stazion\u00f2 nelle zone centrali della classifica, mentre Chapman si impegnava ad assemblare una rosa competitiva, concludendo importanti acquisti come l'ala Joe Hulme, l'attaccante Jack Lambert e i difensori Tom Parker ed Herbie Roberts. Nel 1926\u20131927 l'Arsenal raggiunse la prima finale di FA Cup della sua storia, che perse per 1\u20130 contro il Cardiff City, dopo che l'estremo difensore dell'Arsenal Dan Lewis si era lasciato passare tra le braccia un pallone apparentemente innocuo, poi finito in rete; unico caso nella storia in cui la FA Cup non fu vinta da un club inglese.\nChapman non si scoraggi\u00f2 e continu\u00f2 a costruire la squadra, mettendo sotto contratto il futuro capitano Eddie Hapgood e tre dei pi\u00f9 grandi attaccanti della storia del club, David Jack, Alex James e Cliff Bastin. Si distinse specialmente Alex James, il creatore di gioco dell'Arsenal a centrocampo, che forniva assist per la linea d'attacco e le ali e fu celebrato come il \"motore\" della formazione londinese. Tre anni dopo la prima finale di FA Cup, nel 1929\u20131930, l'Arsenal raggiunse ancora la finale di Wembley, questa volta contro il vecchio club di Chapman, l'Huddersfield Town. La partita rimase celebre perch\u00e9 i giocatori furono infastiditi dal ronzio dell'enorme dirigibile tedesco \"Graf Zeppelin\", ma quelli dell'Arsenal non furono distratti dal rumore e vinsero per 2\u20130 con reti di James e Lambert, conquistando, cos\u00ec, il primo trofeo di rilievo nella storia della societ\u00e0.\nFu questo il primo successo di un decennio in cui l'Arsenal sarebbe stato il club egemone in Inghilterra. Vinse per la prima volta la First Division nel 1930\u20131931 e si rese autore di ottime prestazioni in una corsa per il titolo ricca di gol con l'Aston Villa, facendo registrare larghe vittorie (7\u20131 contro il , 7\u20132 contro il Leicester City e 9\u20131 contro il Grimsby Town, che resta il record societario per la massima serie). L'Arsenal vinse il titolo con due turni di anticipo e concluse la stagione con 127 reti messe a segno (altro primato per il club), anche se l'Aston Villa riusc\u00ec a realizzarne 128, cifra che \u00e8 tuttora il record di gol fatti in una sola stagione nella massima divisione inglese.\nNella stagione seguente l'Arsenal raggiunse nuovamente la finale di FA Cup, che perse in modo controverso contro il . In vantaggio per 1\u20130 grazie a un gol di Bob John, si fece raggiungere da una rete del Newcastle realizzata dopo che un lungo lancio aveva oltrepassato la linea per poi essere ricalciato fuori dalla porta; L'ala del Newcastle Jimmy Richardson cross\u00f2 il pallone al centro dell'area e Jack Allen pareggi\u00f2 per i \"Magpies\". Poi si ripet\u00e9 nel secondo tempo, fissando il risultato sul 2\u20131. L'amarezza dell'Arsenal fu intensificata dal fatto che l' era prevalso nella lotta per il titolo 1931\u20131932. Infatti, a causa di un negativo inizio di stagione, i londinesi furono costretti ad inseguire gli avversari per la maggior parte della stagione, che il club concluse a due punti dalla testa della graduatoria.\nLa squadra si riscatt\u00f2 nell'annata successiva, in cui mise in bacheca il suo secondo titolo di League. Dopo aver cominciato la stagione malamente, ottenne una lunga serie di vittorie che le consent\u00ec di raggiungere e poi sorpassare i rivali dell'Aston Villa, sconfitti per 5\u20130 ad Highbury in aprile nella partita che decret\u00f2 il successo finale dell'Arsenal. I primi acquisti di Chapman, per\u00f2, avevano iniziato a mostrare i segni dell'et\u00e0, cos\u00ec con un occhio rivolto al futuro Chapman promosse George Male in prima squadra in luogo di Tom Parker e mise sotto contratto Ray Bowden per sostituire David Jack. L'unica macchia della stagione fu una clamorosa sconfitta contro il Walsall, club della Third Division North, nella FA Cup. In quell'incontro cinque titolari erano indisponibili per infortunio o influenza e furono rimpiazzati da riserve, ma, nonostante la presenza di sei titolari, l'Arsenal perse per 2\u20130 in uno degli eventi pi\u00f9 inopinati nella storia della FA Cup. Uno dei panchinari, Tommy Black, concesse un calcio di rigore che valse al Walsall il secondo gol, e fu ceduto da un irato Chapman al Plymouth Argyle gi\u00e0 una settimana dopo il risultato, mentre l'attaccante Charlie Walsh, altro rincalzo, si trasfer\u00ec al Brentford una settimana pi\u00f9 tardi.\nQuesto periodo \u00e8 impreziosito dalla conquista di quattro Community Shield (la Supercoppa d'Inghilterra) conquistate tra il 1930 e il 1934, tutte ad eccezione di quella del 1932, che l'Arsenal non disput\u00f2 non avendo vinto n\u00e9 il campionato n\u00e9 la FA Cup.\nUn \"treble\" di titoli di League (1934\u20131939).\nL'Arsenal aveva iniziato molto bene la stagione 1933\u20131934, ma nel gennaio 1934 Herbert Chapman mor\u00ec improvvisamente di polmonite. Ci\u00f2 nonostante, con il traghettatore Joe Shaw in panchina, la squadra londinese si conferm\u00f2 Campione d'Inghilterra, anche se non fu la squadra offensiva della stagione precedente. Hulme e James furono lontani dai campi da gioco per larga parte del torneo a causa di infortuni, cos\u00ec i \"Gunners\" segnarono solo 75 reti, poche se paragonate alle 118 del 1932\u20131933.\nGeorge Allison, gi\u00e0 dirigente del club, assunse l'incarico di team manager nell'estate 1934 e mise mano ad una campagna acquisti importante, ingaggiando i centrocampisti Jack Crayston e Wilf Copping e l'attaccante Ted Drake. Con questi nuovi giocatori l'Arsenal conquist\u00f2 il suo terzo titolo consecutivo nel 1934\u20131935 e torn\u00f2 ad esprimere il miglior attacco della League: Drake stabil\u00ec il record societario di 42 reti e la stagione fu accompagnata da una serie di goleade che rievocarono quelle del 1930\u20131931 (come il 7\u20130 al Wolverhampton Wolves, l'8\u20131 al e i due 8\u20130, contro Leicester City e ). Una misura della grande forza dell'Arsenal fu data nel novembre 1934, quando sette giocatori del club partirono da titolari nell' che batt\u00e9 l' campione del mondo in carica per 3\u20132, nella cosiddetta \"Battaglia di Highbury\". \u00c8 un primato che sussiste ancora per un club inglese.\nI successi dell'Arsenal attirarono sempre pi\u00f9 pubblico. Lo stadio di Highbury fu completamente ristrutturato, le tribune di Leitch (del 1913) demolite e sostituite da moderni spalti in stile art d\u00e9co, parti delle quali rimangono ancora oggi. La facciata della East Stand \u00e8 classificata come opera di secondo grado nella classificazione dei monumenti inglesi, ed entrambe le facciate sono state conservate nell'opera di trasformazione di Highbury in un moderno complesso residenziale. Nel frattempo le terrazze della North Bank e della Clock End furono dotate di tetti. Il nuovo stadio fece registrare il record di affluenza (73.295 spettatori) il 9 marzo 1935 nell'occasione di una partita contro il .\nL'egemonia dei \"Gunners\" nel decennio fu sancita da una seconda vittoria in FA Cup nel 1935\u20131936. In finale bast\u00f2 l'1\u20130 con gol di Drake contro lo Sheffield United. Ci\u00f2 nonostante la corsa per il titolo inglese si arrest\u00f2 prima del previsto. Dopo il successo del 1934\u20131935, infatti, la squadra risent\u00ec del ritiro di Alex James, del quale non si trov\u00f2 un degno sostituto, e dei seri infortuni occorsi a Herbie Roberts e Joe Hulme. Il quinto titolo arriv\u00f2 comunque nel 1937\u20131938, battendo sul traguardo il Wolverhampton Wanderers all'ultima giornata. La vittoria del titolo nazionale permise ai londinesi di disputare la finale di Community Shield (persa nelle due finali precedenti prima per 1-0 contro lo Sheffield Wednesday e poi per 2-0 contro il Manchester City), che fu giocata contro il Preston North End e fu vinta per 2-1. Fu il suggello a un decennio memorabile.\nSeconda guerra mondiale (1939\u20131945).\nPoco prima dello scoppio della seconda guerra mondiale, nel 1939, in Gran Bretagna il calcio professionistico di primo livello fu sospeso e la stagione 1939\u20131940 annullata. Highbury fu scelto come stazione dell'ARP e alle spalle della Clock End si posizion\u00f2 un pallone frenato di uso militare (pallone da sbarramento). Durante il bombardamento nazista su Londra del 1940\u20131941 una bomba cadde sulla North Bank, distruggendone il tetto e facendo divampare un incendio sul suo terrazzo. Quando Highbury era chiuso l'Arsenal gioc\u00f2 i match casalinghi al White Hart Lane, sede dei rivali del Tottenham Hotspur. Le partite disputate nel periodo bellico non contano ai fini delle statistiche. Difatti le competizioni si svolsero su base regionale e spesso le squadre che vi presero parte non completavano un'intera stagione agonistica. Molti giocatori entrarono nelle file delle forze armate come allenatori o istruttori e si assentarono per lungo tempo dalle proprie sedi e dai propri club, venendo impiegati, invece, come \"ospiti\" da altre squadre. L'Arsenal conquist\u00f2 la Football League War Cup South nel 1942\u20131943 e i titoli di London o Southern League nel 1939\u20131940, nel 1941\u20131942 e nel 1942\u20131943.\nNel novembre 1945, a campionato ancora sospeso, l'Arsenal fu tra le squadre che giocarono contro la nel corso della tourn\u00e9e del club moscovita nel Regno Unito. Molti giocatori erano ancora impegnati nelle forze armate all'estero, perci\u00f2 il club, seriamente decimato, dovette schierare sei giocatori \"ospite\", fra i quali Stanley Matthews e Stan Mortensen, il che spinse la Dinamo a dichiarare che in realt\u00e0 affrontavano una selezione inglese, anche se tre dei componenti della squadra erano gallesi. In ogni caso la Dinamo stessa annoverava nella sua formazione Vsevolod Bobrov, in prestito dal . La partita, svoltasi al White Hart Lane, cominci\u00f2 nella nebbia. La svelta e tecnicamente esperta Dinamo prevalse con il punteggio di 4\u20133, sebbene l'Arsenal conducesse per 3\u20131 all'intervallo.\nQuantunque gli storici concordino sul risultato (ma non sulla cronaca della partita), quanto ai marcatori vi sono pareri discordanti. I cronisti inglesi avanzarono il sospetto che la Dinamo a un certo punto della partita avesse messo in campo dodici giocatori e avesse provato ad esercitare pressioni sull'arbitro per ottenere la sospensione dell'incontro con gli ospiti in svantaggio. D'altro canto i russi accusarono l'Arsenal di gioco persistentemente falloso e George Allison di aver scommesso del danaro sul risultato (accusa poi ritirata). La situazione, quindi, produsse un clima tutt'altro che amichevole. L'acrimonia dopo la partita fu tale da spingere lo scrittore George Orwell a comporre nel 1945 il saggio \"The Sporting Spirit\", in cui dissert\u00f2 sulla natura della sportivit\u00e0, giungendo a definirla \"guerra senza lo sparo\". Con la nebbia che oscur\u00f2 gran parte delle azioni, per non parlare delle barriere linguistiche e dei sospetti reciproci tra le due compagini tipici degli albori della guerra fredda, \u00e8 comprensibile come non possa emergere un resoconto affidabile circa la partita.\nSecondo dopoguerra (1945\u20131966).\nLa guerra cost\u00f2 la vita a nove giocatori dell'Arsenal \u2014 che risult\u00f2, cos\u00ec, la squadra di massima serie pi\u00f9 colpita dal conflitto \u2014 e accorci\u00f2 la carriera a molti altri, come Bastin e Drake. A ci\u00f2 si aggiunse il duplice fardello finanziario rappresentato dai debiti per la costruzione di Highbury e dai costi di riparazione delle distruzioni della guerra. Cos\u00ec, quando nel 1946 ripartirono le competizioni calcistiche professionistiche, l'Arsenal dovette profondere enormi sforzi per non soccombere sul campo e a livello dirigenziale. Nel terzo turno della FA Cup 1945\u20131946 perse per 6\u20131 tra andata e ritorno contro il West Ham United e nel 1946\u20131947, alla ripresa del campionato, si classific\u00f2 13\u00b0, il peggiore piazzamento dei 17 anni precedenti. George Allison decise di ritirarsi dall'attivit\u00e0 agonistica alla fine di quella stagione e fu rimpiazzato dal suo assistente Tom Whittaker, da lungo tempo nei ranghi della societ\u00e0 e gi\u00e0 allenatore sotto la gestione Chapman.\nWhittaker colse immediati successi, vincendo il titolo nel 1947\u20131948. La difesa, guidata dal capitano Joe Mercer, si dimostr\u00f2 validissima, cos\u00ec come il tandem d'attacco Reg Lewis-Ronnie Rooke. L'Arsenal, ultimo a ottobre, fu artefice di una straordinaria rimonta e chiuse il campionato con sette punti di vantaggio sulla seconda. L'edizione 1948 della Community Shield fu giocata contro il Manchester United. Sui \"Rec Devils\", l'Arsenal si impose con uno spettacolare 4-3, ottenendo il suo sesto successo in questa coppa. Tuttavia, data l'et\u00e0 non pi\u00f9 giovane della squadra (Rooke e Mercer avevano superato i trenta, come Denis e Leslie Compton), non era possibile un successo a lungo termine. Cos\u00ec Whittaker aveva acquistato i giovani Doug Lishman, Alex Forbes e Cliff Holton. Bench\u00e9 l'Arsenal non fosse in grado di competere anche minimamente per la conquista del titolo, con i nuovi innesti vinse la FA Cup nel 1949\u20131950, messa in bacheca dopo aver battuto per 2\u20130 il Liverpool in virt\u00f9 di una doppietta di Reg Lewis.\nIl 1951\u20131952 vide i \"Gunners\" sfiorare il \"double\" ma terminare la stagione senza trofei. Una serie di infortuni e un calendario molto fitto di impegni nel finale di stagione costarono, difatti, all'Arsenal un periodo di appannamento. Il club perse le ultime due partite stagionali, compresa quella, poi rivelatasi determinante, contro i futuri campioni del all'Old Trafford all'ultimo turno. Gli avversari si imposero con il perentorio punteggio di 6\u20131, costringendo l'Arsenal al terzo posto, a pari merito con il Tottenham. Una settimana pi\u00f9 tardi la squadra di Whittaker affront\u00f2 il Newcastle United nella finale della FA Cup 1951\u20131952, con una formazione in cui figuravano diversi giocatori che avevano recuperato all'ultimo momento da infortuni. Al trentacinquesimo minuto Walley Barnes usc\u00ec per una slogatura al ginocchio (allora non erano ammesse sostituzioni). L'Arsenal, ridotto in dieci uomini, dovette poi far fronte alle uscite dal campo degli acciaccati Holton, Roper e Daniel, che ridussero a sette il numero dei suoi calciatori in campo. Avvantaggiato dalla superiorit\u00e0 numerica, il Newcastle vinse per 1\u20130 con una rete di George Robledo.\nMalgrado la delusione, nel 1952\u20131953 i londinesi si aggiudicarono il loro settimo campionato, uno dei pi\u00f9 combattuti della storia. A soccombere fu il Preston North End per una peggior media reti, dopo che le squadre avevano concluso il torneo ex aequo. In verit\u00e0 il Preston, battuto l'Arsenal per 2\u20130 al Deepdale alla penultima giornata, pareva essersi assicurato la vittoria finale, ma i \"Gunners\" rimontarono e vinsero contro il Burnley (3\u20132) ed ebbero la meglio per uno 0.099 in pi\u00f9 nella media dei gol. Sempre nel 1953, l'Arsenal conquisto anche la sua settima Community Shield sconfiggendo il Blackpool per 3-1. Sarebbe stato quello l'ultimo trofeo dell'Arsenal nei successivi diciassette anni. Specie dopo la morte inaspettata di Tom Whittaker nell'ottobre 1956, infatti, il club avrebbe conosciuto un'epoca di declino.\nIncapace di attirare le maggiori stelle del calcio (tranne Jack Kelsey, nazionale gallese) a causa dei risultati mediocri, la squadra perse anche alcuni tra i suoi migliori giocatori, come David Herd, che si accasarono presso club di maggiore successo. Jack Crayston e George Swindin, ex calciatori dell'Arsenal, presero il timone della societ\u00e0 dopo la scomparsa di Whittaker, ma non ne emularono i successi. Se si esclude il terzo posto del 1958\u20131959 e il quinto del 1955\u20131956 e del 1956\u20131957, l'Arsenal di solito si classific\u00f2 a met\u00e0 classifica. In FA Cup non and\u00f2 meglio. Raggiunta la finale del 1951\u20131952, la squadra non riusc\u00ec a superare i quarti di finale fino al 1970\u20131971. Per di pi\u00f9 gli arcirivali del Tottenham Hotspur avrebbero vinto campionato e coppa nazionale nel 1960\u20131961.\nNel 1962 l'Arsenal fece l'audace \u2014 ma, alla prova dei fatti, infruttuoso \u2014 tentativo di nominare allenatore l'ex capitano di Inghilterra e Wolverhampton Billy Wright, nonostante la sua mancanza di esperienza come tecnico e il fatto che non conoscesse l'ambiente. Come i suoi due predecessori Wright non raccolse i successi sperati, anche se fu sotto la sua gestione che il club debutt\u00f2 nelle coppe europee, precisamente nella Coppa delle Fiere 1964, grazie al settimo posto ottenuto nel 1962\u20131963. Nell'ultima stagione di Wright l'Arsenal si classific\u00f2 14\u00b0, il peggior piazzamento dei 36 anni precedenti, e fece registrare l'affluenza di pubblico pi\u00f9 bassa di sempre ad Highbury \u2014 4.554 spettatori contro il Leeds United il 5 maggio 1966. L'unico giocatore dell'Arsenal a figurare nella Nazionale inglese vittoriosa al disputato in casa fu George Eastham, che peraltro durante il torneo non mise mai piede in campo. Wright fu esonerato nell'estate 1966 e fu sostituito con il fisioterapista del club Bertie Mee. Mee avrebbe impresso una netta svolta, guidando la compagine della capitale britannica al successo in Europa e in patria nei successivi cinque anni."}
{"id": "1599259", "revid": "14691", "url": "https://it.wikipedia.org/wiki?curid=1599259", "title": "Colorazione a mano", "text": ""}
{"id": "1599266", "revid": "599013", "url": "https://it.wikipedia.org/wiki?curid=1599266", "title": "\u0110ovani Roso", "text": "Carriera.\nClub.\nGiovanni Rosso \u00e8 stato un centrocampista offensivo che preferiva giocare sul centro-destra; in Israele, dove ha trascorso la maggior parte della sua carriera, \u00e8 conosciuto per le sue punizioni. Cresciuto nelle giovanili dell'Hajduk Spalato, Rosso inizi\u00f2 a giocare in patria nello Zadar (1992-1993) e l'NK Zagabria (1993-1996). Nel 1996 si trasfer\u00ec in Israele per giocare con l'Hapoel Be'er Sheva. In seguito pass\u00f2 all'Hapoel Haifa (1997), al Beitar Gerusalemme (2000) e al Maccabi Haifa (2001). Nel 2005 ottiene il permesso di residenza permanente in Israele; nello stesso anno si trasferisce al Maccabi Tel Aviv per poi fare ritorno al Maccabi Haifa nel 2007. Nell'estate del 2008 torna in patria all'Hajduk Spalato, ma dopo una stagione costellata da tanti infortuni e sole 4 presenze, decide di concludere la carriera di calciatore.\nNazionale.\nRosso ha disputato 19 partite con la Nazionale croata, con cui ha partecipato all'Europeo 2004.\nSpettacolo.\n\u0110ovani Roso ha partecipato e ha vinto la seconda stagione del reality israeliano Hisardut VIP, vincendo un montepremi di 250.000 \u20ac."}
{"id": "1599272", "revid": "228587", "url": "https://it.wikipedia.org/wiki?curid=1599272", "title": "Aeroporto di Figari Corsica del Sud", "text": "L'Aeroporto di Figari Corsica del Sud (in francese: \"A\u00e9roport de Figari Sud Corse\", in corso: \"Aeroportu di Figari Corsica Suttana\") \u00e8 un aeroporto francese situato in Corsica a 25\u00a0km a nord-ovest di Bonifacio, 20\u00a0km da Porto Vecchio e a 4\u00a0km da Figari nel dipartimento della Corsica del Sud.\nDescrizione.\nSi trova a Figari, \u00e8 aperto ai voli regolari e stagionali, ai voli privati, al volo strumentale e al volo a vista.\nIl traffico nel 2006 era di 302.374 passeggeri contro 266.231 nel 2005, che lo rendono il terzo aeroporto della Corsica.\nFigari dispone dell'aeroporto con la pista pi\u00f9 lunga dell'isola che permette di accogliere i Boeing 747 e anche gli Airbus A340.\nL'aeroporto di Figari era servito da Air Alpes, TAT, EAS, Point Air, Air Libert\u00e9, Air Littoral, Air Lib, Kyrnair, tutte compagnie fallite.\nOggi l'aeroporto di Figari \u00e8 servito da Air France attraverso la CCM Airlines e nella stagione estiva anche attraverso la Brit Air. Dal luglio 2009 sono aperte nuove rotte Ryanair."}
{"id": "1599273", "revid": "196390", "url": "https://it.wikipedia.org/wiki?curid=1599273", "title": "Schloss Sanssouci", "text": ""}
{"id": "1599274", "revid": "1369234", "url": "https://it.wikipedia.org/wiki?curid=1599274", "title": "Montalbano di Mori", "text": "Monte Albano \u00e8 una bastionata rocciosa posta ai piedi del Monte Fa\u00e8 nel comune di Mori in Trentino. \nIl clima \u00e8 continentale: sono presenti un boschetto di pini, querce e pi\u00f9 in basso vi \u00e8 il paesaggio della vite. Il Monte Fa\u00e8 fa parte della catena del Baldo-Stivo-Fa\u00e8 che, con la catena del Baldo, forma un vallone di origine tettonica: la Val Lagarina. La parte della vallagarina, compresa tra la Valle dell'Adige e quella del Basso Sarca, \u00e8 la Valle del Cameras. \nL'abitato.\nMonte Albano \u00e8 stata una zona abitata e frequentata dal periodo del bronzo. Sono state trovate tracce della civilt\u00e0 del bronzo (1900-1500 a.C.). Lo scarso materiale rinvenuto si trova al Museo Civico di Rovereto. L'abitato apparteneva alla cultura dei castellieri trentini; l'intera zona era costituita da altre alture, che davano vita ad altri castellieri: quella del Santuario, del Castello e del Doss Mota. A causa dell'aumento della popolazione, l'abitato venne ampliato ai piedi del Monte Albano.\nLungo la Valle dell'Adige sorgono i \"Pipel\", rocce di forma conica, alle quali venivano attribuiti un'anima possente e divina.\nAccanto a queste pietre sacre sorgevano i villaggi come a Corno presso il Pipel di Tierno e l'abitato di Monte Albano, presso il Pipel di Mori Vecchio.\nIl castello di Albano.\nIl Castel Albano, detto anche Castello di Montalbano, \u00e8 un edificio di epoca medievale attivo per circa tre secoli fino al 1439 quando fu saccheggiato e distrutto. In seguito fu abbandonato e cadde in rovina.\nIl santuario Santa Maria di Montalbano.\nIl santuario \u00e8 posto nei pressi del castello di Montalbano. Centoventi anni dopo la distruzione del castello, venne edificato un santuario dedicato all'Annunciazione. La gente che realizz\u00f2 il santuario era gente povera, devota, che viveva in case modeste, tra i campi, i boschi. Per i visitatori del Cinquecento e del Seicento, il santuario doveva essere qualcosa di entusiasmante.\nProbabilmente questa chiesa era stata edificata dai Castelbarco, a carattere votivo ed espiatorio. Il campanile \u00e8 a cuspide di cotto veronese, simile agli altri campanili preesistenti a Mori, con orologio a bifore romaniche.\nAll'interno della chiesa si osservano due tele che rappresentano i fatti della nascita di Ges\u00f9 (Visita di santa Elisabetta e Nativit\u00e0 del pittore Baroni di Borgo sacco). Vi sono altre due tele \"Ges\u00f9 ritrovato nel Tempio\" e \"Presentazione del Tempio\" del pittore Balata di Rovereto risalenti al XVII secolo. Per arrivare al santuarip vi sono pi\u00f9 strade. Superati due capitelli (uno del 1692 a Sant'Anna, l'altro del 1693 a Ges\u00f9) una scalinata porta al sagrato della chiesa. Nel 1957 il santuario fu restaurato.\nLa porta del santuario ha sei pannelli di Luigi Bombana:\nSulla stessa vi \u00e8 scritta \u201cOb multa et crebra sacrificia \u2013 B. Virgini Annuntiate plebs Muriana grata\u201d."}
{"id": "1599280", "revid": "729019", "url": "https://it.wikipedia.org/wiki?curid=1599280", "title": "Paul Derbyshire", "text": "Biografia.\nNato da padre inglese (Stephen Derbyshire, anch'egli rugbista) e madre italiana, crebbe sportivamente nell'Etruria di Piombino.\nEntr\u00f2 poi nelle giovanili dei Cavalieri di Prato con cui esord\u00ec in serie A nel 2004; dopo una stagione nelle giovanili dello Stade fran\u00e7ais torn\u00f2 in Italia, nel GRAN Parma.\nHa militato nelle formazioni giovanili italiane e ha esordito in Nazionale A nel corso dell'IRB Nations Cup 2007; dal 2008 milita nel Petrarca e del 2009 \u00e8 l'esordio in Nazionale maggiore (a Canberra contro l').\nIn occasione del Sei Nazioni 2010 il C.T. della Nazionale Nick Mallett ha convocato Derbyshire in sostituzione dell'infortunato Josh Sole.\nPer la stagione 2010-11 Derbyshire \u00e8 stato ingaggiato dal Benetton Treviso, che ha lasciato il campionato italiano per apprestarsi a disputare la Celtic League."}
{"id": "1599283", "revid": "339392", "url": "https://it.wikipedia.org/wiki?curid=1599283", "title": "Ghilgamesh", "text": ""}
{"id": "1599285", "revid": "767487", "url": "https://it.wikipedia.org/wiki?curid=1599285", "title": "Euhemerus", "text": "L'Euhemerus \u00e8 un'opera di Quinto Ennio. Presenta la figura di Evemero, filosofo greco del IV secolo a.C., il quale svilupp\u00f2 l'idea che gli dei dell'antichit\u00e0, invece che essere creature mitiche, erano di fatto personaggi storici, re ed eroi esecutori di imprese straordinarie e in seguito divinizzati.\nInoltre frammenti del suo pensiero furono ripresi anche da Karl Marx; questa filosofia non trover\u00e0 mai spazio a Roma e sar\u00e0 sempre violentemente boicottata assieme all'epicureismo, perch\u00e9 a Roma la religione viene utilizzata soprattutto come strumento di potere."}
{"id": "1599286", "revid": "63756", "url": "https://it.wikipedia.org/wiki?curid=1599286", "title": "Semey", "text": ""}
{"id": "1599288", "revid": "14047505", "url": "https://it.wikipedia.org/wiki?curid=1599288", "title": "Gothic symphonic metal", "text": ""}
{"id": "1599289", "revid": "1305772", "url": "https://it.wikipedia.org/wiki?curid=1599289", "title": "Relaxnews", "text": "Relaxnews \u00e8 un'agenzia di stampa dedicata alle notizie sull'ozio (\"leisure\" in lingua inglese).\nStoria.\nRelaxnews \u00e8 stata fondata a Parigi nel 1998 da Pierre Doncieux, gi\u00e0 caporedattore e condirettore di \u201cVogue\u201d, \u201cLui\u201d e \u201cVSD\u201d.\nNel 2000, Jerome Doncieux, ex direttore esecutivo di \u201cEuro RSCG France\u201d e direttore dell'\u201dAssociation of Agency-Advice in Communication\u201d (AACC), si unisce a suo fratello.\nMembro della Federazione francese delle agenzie di stampa, Relaxnews, si presenta come la prima agenzia di stampa dedicata all'ozio.. Tale societ\u00e0, si \u00e8 orientata e specializzata in questo campo, proprio per andare incontro alla grande richiesta di notizie ed informazioni in tale ambito. Difatti, in base ad una ricerca effettuata dall'\u201dOpinion Way Institute\u201d nel maggio 2006, il 79% della popolazione francese, trova interesse nell'informazione sull'ozio..\nRelaxnews, ha inoltre ricevuto nel 2004, l'etichettatura \u201cRIAM\u201d, la quale premia i progetti innovativi in ambito multimediale e audiovisivo. Il progetto della \u201cRelaxnews, \u201cRelaxmultimedia\u201d \u00e8 stato realizzato col contributo dell'agenzia di stampa francese (AFP) e dell'Universit\u00e0 di La Rochelle.\nProdotti.\nLanciato nel 2006, il \"filorelax\" \u00e8 il primo filo informativo dedicato all'ozio. Esso va a ricoprire quattro categorie: benessere, casa, divertimento e turismo.&lt;ref name=\"News release 01/10/2008\"&gt; Press release 01/10/2008 ,&lt;/ref&gt;.\nConcerne tanto contenuti editoriali (concetti, testi, immagini) quanto la produzione di composizioni personali, articoli, dossier, supplementi e pubblicazioni speciali. Quanto sopra, \u00e8 disponibili su stampa, web o telefono cellulare.."}
{"id": "1599295", "revid": "640091", "url": "https://it.wikipedia.org/wiki?curid=1599295", "title": "Bologna (Perledo)", "text": "Bologna, ma pi\u00f9 comunemente conosciuta dai villeggianti come Bolognina (\"Bulugn\u00ecna\" in dialetto lecchese locale) \u00e8 una frazione del comune di Perledo che conta all'incirca 40 abitanti ed \u00e8 situata a 600 m s.l.m. Posta sulle pendici della Grigna sulla strada che porta a Esino Lario.\nLa posizione circa a met\u00e0 del Lario, a mezza costa su un pendio scosceso direttamente sopra Varenna, permette di spaziare con la vista sul lago, sia del ramo di Como che di quello di Lecco e sul triangolo Lariano."}
{"id": "1599296", "revid": "380654", "url": "https://it.wikipedia.org/wiki?curid=1599296", "title": "Steve Williams (wrestler)", "text": "Biografia.\nWilliams frequent\u00f2 la Lakewood High School in Colorado, diplomandosi nel 1978. Come atleta era attivo sia nella squadra di football americano della scuola, che come lottatore studentesco. Laureatosi nel 1981 alla University of Oklahoma, milit\u00f2 nelle file degli Oklahoma Sooners football diventando un All-American. Contemporaneamente lottava come non professionista, e perse la finale del torneo NCAA tournament contro la futura medaglia d'oro alle olimpiadi Bruce Baumgartner. Interessato alla carriera di wrestler professionista, Williams si guadagn\u00f2 il soprannome \"Dr. Death\" (lett. Dottor morte) ai tempi del college quando combatteva occasionalmente indossando una maschera da giocatore di hockey ed era particolarmente duro durante i suoi combattimenti.\nCarriera nel wrestling.\nGli inizi (1982\u20131988).\nWilliams, allenato da Bill Watts e Buddy Landel, inizi\u00f2 la sua carriera nel mondo del wrestling nel 1982 nella Mid-South Wrestling di propriet\u00e0 di Watts. Nel 1985, form\u00f2 un tag team con Ted DiBiase e i due si scontrarono con Eddie Gilbert &amp; The Nightmare in diverse occasioni. Nel 1986, la Mid-South venne rinominata Universal Wrestling Federation e Williams vinse il titolo UWF Heavyweight Championship sconfiggendo Big Bubba Rogers (il futuro Big Boss Man in WWF/E). Quando la Jim Crockett Promotions acquis\u00ec la UWF a fine 1987, Williams fu uno dei pochi wrestler della UWF a ricevere una promozione adeguata nella National Wrestling Alliance (NWA).\nIn coppia con Terry Gordy e Mike Rotunda (1988\u20131994).\nWilliams rest\u00f2 coinvolto nella guerra tra Jimmy Garvin e il Varsity Club di Kevin Sullivan, spesso lottando in coppia con Jimmy e Ron Garvin oppure con Ron Simmons in vari match contro i membri della stable, incluso un \"Tower of Doom\" match al ppv \"The Great American Bash\" '88. Williams, per\u00f2, ben presto divent\u00f2 un heel e si un\u00ec al Varsity Club alla fine del 1988. Lui e Sullivan vinsero l'NWA United States Tag Team Championship a \"Starrcade\". Poi si scontrarono in un feud con i Road Warriors, durante il quale Williams e Mike Rotunda si aggiudicarono le cinture NWA World Tag Team Championship.\nNel maggio 1989, Williams e Rotunda furono privati del titolo, e il \"Varsity Club\" si sciolse. Williams entr\u00f2 nella All Japan Pro Wrestling dove form\u00f2 un tag team con Terry Gordy denominato \"Miracle Violence Connection\". Insieme vinsero le cinture WCW World Tag Team Championship strappandole agli Steiner Brothers. Una settimana dopo aver vinto il titolo WCW World Tag Team, Williams &amp; Gordy si aggiudicarono anche il vacante NWA World Tag Team Title, battendo Dustin Rhodes e Barry Windham nella finale di un torneo. Il loro regno da campioni NWA World Tag Team, comunque, non viene riconosciuto dall'NWA. Detennero entrambi i titoli sino al settembre 1992, quando li persero contro Rhodes &amp; Windham. Al ppv \"Starrcade\" '92, Williams sostitu\u00ec l'infortunato Rick Rude nel match contro Ron Simmons per il titolo WCW World Heavyweight Championship, ma perse per squalifica. Poco tempo dopo lasci\u00f2 la WCW.\nImbattuto per un decennio (1987\u20131997).\nIl periodo di maggior successo in carriera di \"Dr. Death\" Steve Williams furono sicuramente gli anni novanta. All'epoca lottava sia nella All Japan Pro Wrestling, dove divenne una star della federazione, sia in varie federazioni del circuito indipendente. Durante questo periodo rimase praticamente imbattuto (se non si contano le sconfitte per squalifica). La sua imbattibilit\u00e0 ebbe fine nel febbraio 1997 nella Extreme Championship Wrestling (ECW). Al ppv \"ECW Crossing the Line Again\", dopo aver sconfitto Axl Rotten in circa 2 minuti, Williams ebbe un improvvisato match per il titolo ECW World Title, ma venne battuto dall'allora campione in carica Raven.\nWorld Wrestling Federation: Brawl for All (1998).\nNel maggio 1998, Williams fu messo sotto contratto dalla World Wrestling Federation (WWF) in prossimit\u00e0 del torneo \"Brawl for All\", che sarebbe stato costituito per la prima volta da combattimenti reali e non simulati e predeterminati. La dirigenza WWF aveva voluto scritturare Williams dopo i suoi successi nella All-Japan. Prima di Brawl for All, egli lott\u00f2 in un dark match contro 2 Cold Scorpio a \"WWF Shotgun\" (28 aprile 1998).\nIl 20 luglio 1998 a \"Raw is War\", Williams debutt\u00f2 nel torneo Brawl for All, nella sua prima apparizione televisiva in WWF. Avendo reputazione di essere uno dei lottatori pi\u00f9 duri e \"stiff\" del mondo del wrestling, era dato come favorito alla vittoria finale. Anche la WWF puntava molto su di lui in quanto aveva in programma di fargli sfidare \"Stone Cold\" Steve Austin per il titolo WWF Championship. Tuttavia, dopo aver sconfitto Pierre Carl Ouellet nel primo round, affront\u00f2 Bart Gunn in semifinale e si infortun\u00f2 a una gamba. Gunn allora lo mise KO con un potente pugno. A seguito dell'inaspettata sconfitta, Williams fu relegato a combattere in alcuni dark match con Bob Holly e poco tempo dopo lasci\u00f2 la WWF. La sconfitta rimediata a Brawl for All pregiudic\u00f2 per sempre la sua carriera nella federazione.\nUltimi anni (1999\u20132004).\nDopo un breve periodo passato nella World Wrestling Federation, nel 1999, Williams apparve brevemente nella World Championship Wrestling con Ed \"Oklahoma\" Ferrara come suo manager in un feud contro Vampiro, per poi scontrarsi con Jerry Only del gruppo punk rock dei Misfits durante una puntata di \"WCW Monday Nitro\" in un match all'interno di una gabbia. Nel 2002 ritorn\u00f2 nella All Japan Pro Wrestling e nel 2003 combatt\u00e9 un paio di incontri per la WWE nei quali affront\u00f2 Lance Storm. A fine 2003 entr\u00f2 nella federazione indipendente Major League Wrestling e lott\u00f2 occasionalmente per la nuova NWA Mid-Atlantic, dove vinse il titolo mondiale nel corso del primo show della neonata federazione tenutosi in Cina.\nIl 14 marzo 2004, Williams affront\u00f2 il kickboxer bielorusso Alexey Ignashov in un mixed martial arts match nella federazione K-1 dove venne messo al tappeto dopo soli 22 secondi.\nBattaglia con il cancro, ritorno al wrestling, e morte (2004\u20132009).\nNel 2004, Williams si sottopose ad un intervento chirurgico per la rimozione di un tumore alla gola, l'intervento sembr\u00f2 riuscire pienamente e Williams venne dichiarato completamente guarito l'anno successivo. Fece una apparizione durante una puntata di \"SmackDown!\" l'11 marzo 2006 ad Alexandria (Louisiana), poi venne assunto come allenatore delle giovani leve WWE nella Ohio Valley Wrestling (OVW), federazione \"vivaio\" della WWE.\nNel 2007, Dr. Death apparve nella World League Wrestling di Harley Race a West Plains, firmando autografi e facendo un breve discorso circa la sua lotta contro il cancro e la sua da poco ritrovata fede cristiana.\nSuccessivamente apparve nella federazione indipendente Sooner World Class Wrestling, e lavor\u00f2 per la compagnia aerea Southwest Airlines in Colorado.\nDopo la morte dell'arcirivale sul ring e amico nella vita reale Mitsuharu Misawa avvenuta nel 2009, Williams prese la decisione di ritirarsi dai combattimenti ponendo fine ad una carriera durata 27 anni. L'ultimo match di Williams disputatosi negli Stati Uniti ebbe luogo il 15 agosto a Colorado Springs nella Asylum Championship Wrestling. L\u00ec sconfisse Franco D'Angelo per il titolo ACW Heavyweight Championship, che rese vacante dopo la conclusione del match. L'ultimo incontro in assoluto lo disput\u00f2 il 25 ottobre a Tokyo. Poco tempo dopo il cancro si rifece vivo e port\u00f2 Williams alla morte il 29 dicembre 2009, all'et\u00e0 di 49 anni.\nTitoli e riconoscimenti.\nAll Japan Pro Wrestling\nNWA Mid-Atlantic Championship Wrestling\nPro Wrestling Illustrated\nUnited States Wrestling Association\nWorld Championship Wrestling\nWrestling Observer Newsletter"}
{"id": "1599308", "revid": "131358", "url": "https://it.wikipedia.org/wiki?curid=1599308", "title": "Mondiali di calcio Italia 1990", "text": ""}
{"id": "1599315", "revid": "124818194", "url": "https://it.wikipedia.org/wiki?curid=1599315", "title": "\u00c7iftelia", "text": "La \u00e7iftelia o qifteli \u00e8 un tipico strumento musicale a corda pizzicata di origine albanese, utilizzato di solito nella musica antica, ma non disprezzato anche nella musica moderna; caratteristica peculiare di questo strumento \u00e8 la presenza di sole due corde. Strumenti simili sono reperibili in Turchia, in Macedonia, in Bulgaria e in Croazia.\nConosciuta, a seconda delle regioni geografiche, anche con il nome di \"dyzen\", \u00e8 molto utilizzata anche da persone anziane che, non volendo perdere l'abitudine della musica, cantano e suonano a ritmo del loro strumento; viene suonata sempre dalla popolazione Gheg del nord e del centro Albania e Kosovo, che spesso la utilizzano nei matrimoni e nei concerti, oppure per accompagnare poesie e ballate; la usano anche molti musicisti, come Fatmir Makolli e Nikoll\u00eb Nikprelaj.\nCostruzione.\nQuesto strumento \u00e8 in varie misure, ma quasi sempre sono accordati in Si e in Mi (la stessa situazione della chitarra). Di solito la corda sovrastante viene utilizzata come, accompagnamento mentre la melodia \u00e8 suonata dalla corda sottostante.Lo strumento ha un bassissimo prezzo ed \u00e8 facilmente reperibile nei negozi di souvenir di tutta \u013eAlbania,soprattutto nelle zone costiere, dove i turisti vogliono portarsi a casa un ricordo della vacanza.\nEtimologia.\nIl termine \"\u00e7iftelia\" pu\u00f2 derivare dal turco \"\u00e7ift\" (\"coppia\") e \"tel\" (corda) o dall'albanese \"\u00e7ift\" (\"paio\"): ci\u00f2 dimostra che il nome stesso \u00e8 derivato dalle caratteristiche delle corde.\nStoria.\nSi ritiene che la \u00e7iftelia sia di origine turca o persiana, e prima ancora dell'Asia centrale probabilmente \u00e8 imparentato con il saz turco e la dombra kazaka. Questo strumento, nella forma moderna, non \u00e8 pi\u00f9 suonato in Anatolia e nell'Asia centrale, ma storicamente le popolazioni turche suonavano uno strumento conosciuto anche come il \"\u0131kl\u0131\u011f\"."}
{"id": "1599320", "revid": "767487", "url": "https://it.wikipedia.org/wiki?curid=1599320", "title": "Incontro d'estate", "text": "Incontro d'estate (\"Summer Crossing\") \u00e8 il titolo di un romanzo di Truman Capote.\nStoria editoriale.\nQuando, nel 1943, Truman Capote inizi\u00f2 a scrivere questo romanzo, era poco pi\u00f9 di un ragazzo: diciannovenne, era ancora ben lontano dal successo di \"Altre voci, altre stanze\", la sua prima opera ad essere pubblicata nel 1948. \"Incontro d'estate\" si pu\u00f2 quindi definire il primissimo racconto dello scrittore statunitense; tuttavia, anche dopo la pubblicazione del primo romanzo, lui non volle mai pubblicarlo, probabilmente perch\u00e9 non ne era soddisfatto, e ne parl\u00f2 pochissimo, dichiarando addirittura di averlo bruciato.\nNel 2004, vent'anni dopo la morte dell'autore, il manoscritto originale (composto da 4 quaderni scolastici e 62 pagine di note) fu rinvenuto casualmente dal figlio del proprietario della sua vecchia casa a Brooklyn, insieme a molti altri documenti tra cui la sua corrispondenza con la famiglia, che serv\u00ec a delinearne il rapporto col patrigno (tema spesso affrontato nei suoi romanzi).\nIl manoscritto fu messo all'asta da Sotheby's, ma Alan Schwartz, presidente della Truman Capote Literary Trust, riusc\u00ec ad evitarne la vendita e ad acquistarlo.\nCome gi\u00e0 accaduto con \"Preghiere esaudite\", \"Incontro d'estate\" usc\u00ec dunque postumo nel 2005.\nTrama.\nGrady O'Neil \u00e8 la secondogenita diciassettenne di un'importante famiglia di New York. Quando i suoi genitori partono alla volta di Parigi per una vacanza estiva (che, lascia intendere l'autore, serve a valutare i danni inflitti alle loro propriet\u00e0 dai nazisti), Grady decide di non andare con loro, e di approfittare della loro assenza per stare con il suo ragazzo Clyde Manzer, giovane parcheggiatore ebreo con il quale ha una relazione burrascosa e segreta.\nMentre l'estate avanza, la loro storia diventa sempre pi\u00f9 morbosa e indecifrabile: lei non ama le imposizioni, vuole sentirsi libera di fare e non condizionata da nessuno, pur essendo ingenua e immatura; lui \u00e8 invece passionale e impetuoso, ma bruciato da molte esperienze amorose andate male. A complicare il tutto c'\u00e8 la presenza di Peter Bell, giovane amico della famiglia O'Neil segretamente innamorato della ragazza.\nTravolti dalla passione e dalla voglia di avventura, Grady e Clyde finiscono per sposarsi, dopo che il ragazzo ha identificato la sua fidanzata con la sorellina morta di attacco cardiaco anni prima; quando per\u00f2 la famiglia di Clyde lo viene a sapere, i due si devono allontanare. Stanca di aspettare notizie del neomarito, Grady decide di partire per la residenza estiva di Apple, sua sorella maggiore. Qui scopre di essere incinta.\nClyde viene a riprendersi Grady assieme al suo amico Gump, mettendo a repentaglio la segretezza della loro relazione; durante il viaggio di ritorno, la ragazza fuma della marijuana molto potente che inizia a farla sragionare.\nLe scene finali sono piuttosto confuse, dato che \u00e8 la ragazza a vedere il mondo sottosopra a causa della droga: fermatisi ad un night e da l\u00ec cacciati a causa delle condizioni di Grady, vengono raggiunti da Peter, che reclama la ragazza; quando questi viene ferito (o forse addirittura ucciso) da Clyde, presa da un attacco di panico la ragazza impugna di scatto il volante dell'auto guidata da Gump, conducendo i presenti verso uno schianto."}
{"id": "1599326", "revid": "109226711", "url": "https://it.wikipedia.org/wiki?curid=1599326", "title": "Diode-transistor logic", "text": "Diode\u2013transistor logic (logica a diodo e transistor) \u00e8 una famiglia di dispositivi logici che utilizzano per il loro funzionamento diodi, transistor e resistori. Questa famiglia di dispositivi \u00e8 stata da tempo soppiantata dalla pi\u00f9 veloce logica TTL (\"transistor-transistor logic\"). La rete a diodi in ingresso svolge la funzione logica diretta (AND o OR) mentre il transistor svolge la funzione di stadio pilota e produce l'inversione (NOT) dell'uscita prodotta dai diodi, ottenendo cos\u00ec circuiti NAND oppure NOR.\nCome funziona.\nIn figura \u00e8 raffigurata una porta DTL semplificata con funzione logica NAND applicata a due ingressi A e B. Si ipotizzi di usare il Modello a soglia per diodi e transistori BJT con formula_1, formula_2 e formula_3.\nSe la tensione A \u00e8 a livello basso (tipicamente pari a formula_4 supponendo che il segnale venga generato da una porta DTL precedente) il diodo corrispondente \u00e8 acceso e su di esso cade una tensione uguale alla tensione di soglia formula_5. Sul nodo collegato alla base di Q allora troviamo una tensione pari a formula_6. Dal modello a soglia sappiamo che per essere acceso il transistore Q deve vedere una tensione tra la sua base ed il suo emettitore pari a formula_2. Il fatto che Q sia acceso implica che anche il diodo sulla sua base sia acceso. Questo per\u00f2 non \u00e8 possibile perch\u00e9 se Il diodo fosse acceso allora sulla base del BJT cadrebbe formula_8 che \u00e8 minore della tensione richiesta dalla condizione di accensione. Quindi Q \u00e8 spento e l'uscita formula_9 vale formula_10.\nSe ora gli ingressi A e B sono entrambi alti (pari a formula_11) i due diodi in ingresso sono entrambi spenti. Allora il transistor Q \u00e8 acceso poich\u00e9 sulla sua base cadono formula_12. \n\u00c8 possibile dimostrare la saturazione di Q verificando la deviazione della corrente di collettore dalla relazione lineare con la corrente di base ovvero che formula_13.\nQuindi in questa condizione formula_14\nApplicazioni.\nNel 1957 venne creato dalla Olivetti il primo computer al mondo ad utilizzare interamente questa tecnologia: l'Olivetti Elea 9003\nVoci correlate.\nOlivetti Elea 9003"}
{"id": "1599338", "revid": "120806188", "url": "https://it.wikipedia.org/wiki?curid=1599338", "title": "Black Velveteen", "text": "Black Velveteen \u00e8 il sesto ed ultimo singolo ad essere estratto dall'album \"5\" di Lenny Kravitz, pubblicato il 16 novembre 1999. Il video del brano \u00e8 stato diretto da Samuel Bayer.\nTracce.\nContiene anche il video della canzone in versione integrale, non censurata."}
{"id": "1599340", "revid": "6923", "url": "https://it.wikipedia.org/wiki?curid=1599340", "title": "Societ\u00e0 Spoletina di Imprese Trasporti", "text": "La Societ\u00e0 Spoletina di Imprese Trasporti, anche conosciuta con la sigla SSIT o colloquialmente come Spoletina, \u00e8 stata una societ\u00e0 di trasporti pubblici e a noleggio con sede centrale a Spoleto, che gestiva le reti di trasporto urbano delle citt\u00e0 di Foligno e Spoleto. Dal 1\u00ba dicembre 2010 \u00e8 confluita, con altre aziende umbre del settore, nella neocostituita Umbria Mobilit\u00e0.\nLa societ\u00e0, oltre ai trasporti urbani ed extraurbani nel territorio di molti comuni della Valle Umbra e della Valnerina, ha gestito anche le aree di sosta a pagamento dei comuni umbri di Bastia Umbra, Cascia, Foligno, Montefalco, Norcia, Spello, Spoleto e Trevi, e in altre regioni quelle di Fossano, Ciri\u00e9, Negrar, Susa, Rutigliano, Bagno a Ripoli, Peschiera del Garda, Battipaglia, Erba, Caravaggio, Casatenovo, Melfi, Portogruaro, Bardolino, Viterbo, Rivoli, Varazze, Minervino Murge e San Pietro Vernotico; ha gestito anche le aree di sosta a pagamento nelle aziende ospedaliere delle citt\u00e0 di Busto Arsizio e Gallarate.\nPer il breve periodo dal 1965 al 1968 ha inoltre gestito la Ferrovia Spoleto-Norcia, poi dismessa."}
{"id": "1599346", "revid": "110157", "url": "https://it.wikipedia.org/wiki?curid=1599346", "title": "Provincia di Tan-Tan", "text": "La provincia di Tan-Tan \u00e8 una delle province del Marocco, parte della regione di Guelmim-Oued Noun.\nGeografia antropica.\nSuddivisioni amministrative.\nLa provincia di Tan-Tan conta 2 municipalit\u00e0 e 5 comuni:"}
{"id": "1599350", "revid": "767487", "url": "https://it.wikipedia.org/wiki?curid=1599350", "title": "Cient'anne", "text": "Cient'anne \u00e8 un film del 1999 diretto e sceneggiato da Nin\u00ec Grassia, che ha curato anche il soggetto.\nTrama.\nGigi Merola, figlio adottivo del cantautore Mario Merola, \u00e8 un rappresentante d'abbigliamento che nel tempo libero lavora come pianista/cantante di piano-bar del grand'hotel \"La Sonrisa\". Sogna d'incidere un disco e ha sempre nel cuore la prima fidanzata Laura, morta in un incidente stradale, di cui si sente responsabile poich\u00e9 era alla guida dell'automobile. Una sera al piano-bar, mentre sta suonando in ricordo di Laura, conosce una ragazza che, per coincidenza, ha stesso nome e aspetto fisico della fidanzata morta. Qualche giorno dopo, durante i festeggiamenti del compleanno di Laura al piano-bar, Gigi capisce che la nuova Laura \u00e8 fidanzata con Sergio De Angelis, figlio del suo datore di lavoro Mauro, il quale prova una segreta ostilit\u00e0 nei confronti di Gigi, perch\u00e9 ha un rapporto migliore con suo padre rispetto a lui.\nLaura e Gigi, conoscendosi, s'innamorano e decidono di trascorrere una giornata a Ischia. L'amica comune Vanessa avvisa Sergio, che accorre a Ischia col suo amico Vittorio per tentare di uccidere Gigi. Fortunatamente Gigi e Laura non s'accorgono della presenza dei due e tornano a Napoli con tranquillit\u00e0. Sergio, giunto nella camera d'albergo di Laura, la picchia duramente, e in sala spara a Gigi, colpendo per\u00f2 accidentalmente Al\u00ec, un tunisino che fortunatamente si salva perch\u00e9 il proiettile \u00e8 stato bloccato da dei CD che il ragazzo teneva sotto il maglione.\nQuella stessa sera, Mario De Angelis va a casa di Mario par parlare di quanto successo al ristorante. Nel frattempo Gigi torna a casa e chiede al padre adottivo perch\u00e9 non sia riuscito a sparare a Sergio. Mario cos\u00ec gli rivela che in realt\u00e0 Sergio \u00e8 suo fratellastro e il suo padre biologico \u00e8 proprio Mauro De Angelis. Il giorno dopo Gigi decide di andare a vivere quindi col padre biologico.\nAlla fine, mentre fa colazione, Mario ha un attacco di cuore: trasportato in ospedale, canta assieme a Gigi il brano \"Cient'anne\", dimostrando l'affetto che li lega.\nCast.\nIl film \u00e8 interpretato da Gigi D'Alessio (che ha curato le musiche originali) e da Mario Merola: due generazioni di \"voci\" napoletane a confronto.\nLa protagonista femminile, Laura, \u00e8 interpretata da Cristina Parovel.\nMario Merola \u00e8 stato realmente vicino alle prime esperienze canore di Gigi D'Alessio, il quale \u00e8 stato il suo pianista e veramente gli ha dedicato la canzone \"Cient'anne!\", che d\u00e0 il titolo al film.\nDa notare che Merola ritorna al cinema con questa pellicola, dopo 15 anni di assenza e dopo ben 13 film diretti dal regista Alfonso Brescia e 3 da Stelvio Massi. Gigi D'Alessio, invece, aveva girato con lo stesso Grassia il film \"Annar\u00e9\" nel 1998.\nIn questo film appare anche Antonio Polese nel ruolo di s\u00e9 stesso, che \u00e8 stato realmente proprietario dell'albergo \"La Sonrisa\", luogo di svolgimento della trasmissione \"Il castello delle cerimonie\".\nProduzione.\nLe principali ambientazioni sono state filmate a Napoli e principalmente a Pompei, Sant'Antonio Abate, a Ischia, a Lacco Ameno, a Forio, a Ischia Ponte, alla Mandra ed a Sant'Angelo.\nAlla produzione (casting ed organizzazione) del film collabora Michele Lunella.\nIl film \u00e8 uscito il 12 febbraio 1999."}
{"id": "1599351", "revid": "254059", "url": "https://it.wikipedia.org/wiki?curid=1599351", "title": "Davos", "text": "Davos (toponimo tedesco, pronuncia ; ; in romancio \"Tavau\"; in italiano Tavate, desueto) \u00e8 un comune svizzero di 11.060 abitanti del Canton Grigioni, nella regione Prettigovia/Davos. Il 1\u00ba gennaio 2009 ha inglobato il comune soppresso di Wiesen, diventando il pi\u00f9 esteso del cantone e il secondo per estensione di tutta la Svizzera; ha lo \"status\" di citt\u00e0.\nLa localit\u00e0 \u00e8 nota in tutto il mondo perch\u00e9 ospita l'annuale Forum economico mondiale, un incontro fra i principali dirigenti politici e i principali esponenti economici, ed \u00e8 rinomata per gli sport invernali.\nGeografia fisica.\nLa citt\u00e0 di Davos sorge lungo il fiume Landwasser, nelle Alpi svizzere, a met\u00e0 fra il passo del Plessur e il passo dell'Albula.\nStoria.\nDavos inizi\u00f2 a svilupparsi durante il Basso Medioevo, grazie alla forte immigrazione romancia avvenuta in quel periodo. \nVerso il 1280, i baroni Von Vaz permisero a un gruppo di coloni Walser di stabilirvisi . Nel 1436 i comuni della regione si unirono e fondarono la Lega delle Dieci Giurisdizioni e Davos ne divenne il capoluogo. Quando successivamente fu creata l'allenza delle Tre Leghe, divenuta in seguita una repubblica libera, Davos si altern\u00f2 con Coira e Ilanz come sede della dieta comune..\nAgli albori dell'et\u00e0 degli sport invernali, alla fine del XIX secolo, Davos e il suo stadio del ghiaccio (oggi Vaillant Arena) divennero punto di riferimento per il pattinaggio di velocit\u00e0. Davos divenne in quegli anni meta di ricchi e nobili che apprezzavano il suo microclima da alta valle, spesso raccomandato dai medici ai pazienti affetti da tubercolosi e bisognosi di lunga degenza. Iniziarono cos\u00ec a sorgere nella cittadina numerosi sanatori.\n. . La citt\u00e0 divenne celebre anche come soggetto letterario, grazie al romanzo \"La montagna incantata\" di Thomas Mann, la cui storia si svolge in un sanatorio di Davos. Nei decenni successivi Davos divenne una famosa stazione sciistica, .\nCon lo sviluppo di nuove cure antitubercolosi a partire dalla seconda met\u00e0 del Novecento, i sanatori si sono via via riconvertiti. L'edificazione nel 1969 di un moderno palazzo dei congressi ha promosso il turismo congressuale. Gi\u00e0 qualche anno dopo, infatti, a Davos si svolse il primo Forum economico mondiale.\nSport.\nNella citt\u00e0, rinomata fra i praticanti degli sport invernali, vi \u00e8 una delle maggiori stazioni sciistiche della Svizzera e dell'Europa. ; per il pattinaggio di velocit\u00e0 su ghiaccio, qui si tennero qui numerosi Campionati mondiali .\nDavos ha ospitato varie tappe della Coppa del Mondo di sci alpino, della Coppa del Mondo di sci di fondo e la prima edizione in assoluto dei Campionati europei di bob, nel 1929.\nA Davos si svolge uno dei pi\u00f9 importanti tornei di hockey su ghiaccio del mondo, la Coppa Spengler, organizzata dall'Hockey Club Davos, squadra padrona di casa fra le pi\u00f9 titolate societ\u00e0, e rappresentative nazionali formate da stranieri che militano nel campionato svizzero (come la Nazionale canadese, vincitore di nove edizioni). L'H.C. Davos \u00e8 una delle squadre di vertice del campionato svizzero di hockey su ghiaccio."}
{"id": "1599353", "revid": "404449", "url": "https://it.wikipedia.org/wiki?curid=1599353", "title": "Roggio", "text": "Roggio \u00e8 una frazione del comune italiano di Vagli Sotto, nella provincia di Lucca, in Toscana.\nGeografia fisica.\nRoggio si trova ad 858 metri sul livello del mare, e presenta un territorio prevalentemente montano alternato con vari spazi piani, perlopi\u00f9 dediti all'agricoltura.\nCultura.\nTradizioni e folclore.\nOgni anno il 24 agosto \u00e8 celebrata la festa del santo patrono, san Bartolomeo. Solitamente a questa data sono accompagnate altre manifestazioni, come la festa di San Ginese."}
{"id": "1599354", "revid": "438678", "url": "https://it.wikipedia.org/wiki?curid=1599354", "title": "Thinking of You (Lenny Kravitz)", "text": "Thinking of You \u00e8 il quinto singolo ad essere estratto dall'album \"5\" di Lenny Kravitz, pubblicato nell'agosto 1999. La canzone \u00e8 dedicata alla madre di Kravitz, l'attrice Roxie Roker, morta di cancro nel 1995. Il video del brano \u00e8 stato diretto da Matthew Rolston."}
{"id": "1599358", "revid": "767487", "url": "https://it.wikipedia.org/wiki?curid=1599358", "title": "Raffaele Orgitano", "text": "Orgitano discendeva da una famiglia di musicisti: suo padre Vincenzo era anch'egli compositore e suo zio Paolo clavicembalista. Dopo aver studiato musica sotto la guida di Nicola Sala al Conservatorio della Piet\u00e0 dei Turchini di Napoli, nel 1790 entr\u00f2 con la carica di \"maestro di cappella straordinario\" nella Cappella del Tesoro della Cattedrale partenopea e il 20 luglio dell'anno successivo fu inoltre nominato \"organista soprannumerario\" della cappella reale. Nel 1800 segu\u00ec la famiglia reale napoletana a Palermo, la quale fugg\u00ec a causa dello scoppio della Rivoluzione partenopea del 1799. Successivamente, sino al 1802, fu in viaggio attraverso l'Italia per rappresentare le proprie opere buffe, le quali riscossero un gran successo nei teatri di Venezia, Roma e Napoli. Si stabil\u00ec infine a Parigi, dove non risulta che abbia continuato la propria attivit\u00e0 compositiva.\nTra i suoi lavori, si ricordano in particolare \"Non credere alla apparenze\" e \"Amore ed interesse\", le quali rimasero dei cartelloni dei palcoscenici italiani per oltre un decennio."}
{"id": "1599359", "revid": "287204", "url": "https://it.wikipedia.org/wiki?curid=1599359", "title": "Tan-Tan", "text": "Tan-Tan (, in berbero: \u2d5f\u2d30\u2d4f\u2d5f\u2d30\u2d4f) \u00e8 una citt\u00e0 del Marocco, capoluogo della provincia omonima, nella regione di Guelmim-Oued Noun.\nLa citt\u00e0 \u00e8 anche conosciuta come \u0162\u0101n\u0163\u0101n."}
{"id": "1599362", "revid": "287204", "url": "https://it.wikipedia.org/wiki?curid=1599362", "title": "Pierre Clementi", "text": ""}
{"id": "1599369", "revid": "124271525", "url": "https://it.wikipedia.org/wiki?curid=1599369", "title": "Fly Away (Lenny Kravitz)", "text": "Fly Away \u00e8 un singolo del cantautore statunitense Lenny Kravitz, pubblicato il 29 dicembre 1998 come quarto estratto dal quinto album in studio \"5\".\nVideo musicale.\nIl videoclip \u00e8 stato diretto da Paul Hunter."}
