{"id": "1594070", "revid": "1305772", "url": "https://it.wikipedia.org/wiki?curid=1594070", "title": "Determinismo tecnologico", "text": "Il Determinismo tecnologico \u00e8 una teoria riduzionista la quale sostiene che la tecnologia di una societ\u00e0 guida lo sviluppo sociale ed i valori culturali. L'origine del termine \u00e8 attribuita al sociologo statunitense Thorstein Veblen.\nDefinizione.\nLungo il corso della storia sulla comunicazione, si sono configurate due tendenze in contrasto tra loro: \nIn particolare, con determinismo tecnologico viene ad intendersi una teoria secondo la quale i mutamenti nelle tecnologie della comunicazione influenzano, in modo determinante, lo sviluppo sociale. A partire dagli anni ottanta, la societ\u00e0 ha vissuto uno sviluppo di tecnologie molto rapido e diffuso.\nUn continuo susseguirsi di novit\u00e0, ciascuna pi\u00f9 sorprendente della precedente, in particolare per quanto attiene il settore comunicazione.\nCi\u00f2 ha contribuito a convincere molti del fatto che \u00e8 la tecnologia stessa a sostenere il progresso dell'umanit\u00e0; nella misura in cui la stessa tecnologia, o per meglio dire il suo continuo sviluppo, rappresenta l'obiettivo principale del progresso.\nTutto questo viene usualmente definito come \"determinismo tecnologico\": intendendo pertanto affermare che la pervasivit\u00e0 delle tecnologie \u00e8 tale da rappresentare la principale e pi\u00f9 evidente causa delle trasformazioni anche pi\u00f9 evidenti e profonde del tessuto sociale.\nSe tale interpretazione della realt\u00e0 viene assunta come esatta, si avalla la teoria secondo la quale non \u00e8 pi\u00f9 l'uomo a scegliere la direzione del suo progresso, ma \u00e8 la tecnologia a scegliere per suo conto.\nIn questo caso, l'umanit\u00e0 intera apparirebbe come destinata, \u2018determinata\u2019 appunto, a vivere e progredire in una societ\u00e0 sempre pi\u00f9 vincolata alla tecnologia.\nIl pi\u00f9 autorevole centro ove si svilupparono teorie deterministe fu (nella seconda met\u00e0 del Novecento) la Scuola di Toronto, i cui studiosi approfondirono le relazioni tra media e cultura. Per Marshall McLuhan, che ne era il principale esponente, \u00e8 possibile leggere l'evoluzione dell'uomo attraverso l'evoluzione dei modi di comunicare.\nIl pioniere: Harold Innis.\nI \"deterministi\" sottolineano il rapporto che esiste tra i supporti tecnologici utilizzati per la comunicazione e i processi cognitivi che si mettono in atto.\nHarold Innis \u00e8 senza dubbio il pioniere di quel filone di studi, fondatore della Scuola di Toronto, che negli anni trenta, nell'ambito dei suoi studi sul commercio del legname e della cellulosa, comprese che senza la carta e quindi i giornali e i libri, non sarebbe mai potuta nascere l'economia moderna\".\nDa questa considerazione, Innis cominci\u00f2 a dedicarsi allo studio del peso che i vari supporti della comunicazione hanno sulla nascita delle diverse forme di organizzazione economica e politica.\nInnis riteneva che le forme e i mezzi attraverso i quali veniva diffusa la conoscenza nelle diverse epoche storiche, andavano a costituire la base delle relazioni sociali ed economiche tra gli uomini.\nInnis, nel suo testo \u201cImpero e comunicazioni\u201d, analizza le trasformazioni avutesi con l'introduzione delle tecnologie: il destino delle istituzioni \u00e8 stato scritto dai media e dalla loro azione sullo spazio e sul tempo. \nI media leggeri (trasportabili, come la carta) ebbero la funzione storica di aumentare il potere politico, mentre i media pesanti (quelli che enfatizzano il tempo, come la pergamena) aumentarono il potere religioso.\nInnis, quindi, analizza le forme istituzionali dell'Occidente dai tempi dell'antico Egitto sino alla seconda guerra mondiale: ci\u00f2 che permette alle istituzioni di svilupparsi \u00e8 la comunicazione. \nSecondo l'autore, la scrittura geroglifica e la conseguente introduzione del papiro, al posto della pietra (poco trasportabile), nella civilt\u00e0 egizia, portarono ad una maggiore democrazia e ad un maggiore potere religioso. \nGli Imperi di Babilonia si servirono in principio della creta e in seguito della pergamena, con conseguente nascita di un'oligarchia e diminuzione del potere sacerdotale. \nIn Grecia si pass\u00f2 da una tradizione orale (poesia epica) all'utilizzo della scrittura, con conseguenti cambiamenti a livello razionale, nella civilt\u00e0. \nInnis si sofferma ad analizzare anche come il passaggio dell'Impero Romano dall'uso del papiro a quello della pergamena (medium pi\u00f9 economico e duraturo rispetto al papiro), fece s\u00ec che il cristianesimo si imponesse sulla cultura romana. \nNel Medio Evo il medium principale fu la pergamena che permise la nascita dei monasteri. \nIn Cina si utilizzava, invece, la carta (medium trasportabile): essa si diffuse anche in Occidente e pi\u00f9 tardi si afferm\u00f2 la stampa, alla base dello stato nazione moderno. \nLa radio, infine, secondo Innis, port\u00f2 ad una rottura tra nazioni dominate da essa e nazioni dominate dal medium della stampa, con le conseguenti tragiche guerre mondiali.\nIl maggiore esponente: Marshall McLuhan.\nMcLuhan \u00e8 universalmente conosciuto come lo studioso che ha iniziato a comprendere il modo attraverso il quale i nuovi \"media\" condizionano il nostro ambiente e la psiche umana. Slogan da lui introdotti come \u201cil medium \u00e8 il messaggio\u201d, \u201cvillaggio globale\u201d, sono ormai entrati nel linguaggio comune e rappresentano nuove matrici culturali usate e spesso abusate\". Nel corso degli anni sessanta ha elaborato quella che pu\u00f2 essere considerata la pi\u00f9 famosa teoria generale sui media. Partendo dal ruolo svolto dalle tecnologie della comunicazione nella storia dell'umanit\u00e0, giunge a sostenere che ogni mutamento sociale \u00e8 il risultato di un cambiamento tecnologico, nei \u201cmodi\u201d di comunicare connessi alle tecnologie pi\u00f9 che nei \u201ccontenuti\u201d della comunicazione stessa. McLuhan, evitando esplicitamente di considerare buone o cattive le tecnologie, parte dall'idea che gli strumenti e le macchine presenti sulla terra sono solo estensioni delle estremit\u00e0 e dei sensi dell'uomo, ed \u00e8 soprattutto attraverso questa strada che la tecnologia influisce sull'uomo e, in un certo senso, lo domina. \u00c8 questo il motivo per cui egli sottolinea la necessit\u00e0 di conoscere il meglio possibile le tecnologie di cui disponiamo, piuttosto che criticarle o giudicarle.\nIn \u201cGli strumenti del comunicare\u201d McLuhan spiega che con l'utilizzo dell'elettricit\u00e0, il nostro sistema nervoso centrale si \u00e8 esteso, abolendo lo spazio ed il tempo: siamo, quindi, di fronte al momento finale di questa estensione dell'uomo, che prevede l'estensione del processo creativo di conoscenza all'intera societ\u00e0 umana. I media sono gli strumenti tramite cui abbiamo esteso i nostri nervi e sensi. Essi, secondo McLuhan, plasmano e controllano quanto e in che modo avvengono le azioni e le associazioni umane. Il loro diverso utilizzo, al contrario, non influenza in alcun modo le nostre associazioni mentali.\nLa luce elettrica, ad esempio, \u00e8 anch'essa un medium, ma non contiene alcun messaggio ed il suo diverso tipo di utilizzo non ha alcuna importanza, perch\u00e9 non comporta alcuna modifica degli schemi mentali umani. Quando, invece, la luce elettrica \u00e8 utilizzata assieme al nome di una marca, essa mostra il proprio \u201ccontenuto\u201d. Attraverso questo esempio sulla luce elettrica McLuhan ci insegna, quindi, cosa significhi la frase \u201c\"il medium \u00e8 il messaggio\"\u201d e ci pone di fronte al problema delle modificazioni apportate dai media alle nostre forme di percezione. McLuhan ritiene che i media ci influenzino a tal punto da lasciarci in una sorta di torpore, da cui ci destiamo solo quando due media si ibridano e ci viene offerta la possibilit\u00e0 di confrontare i due strumenti che si incontrano. McLuhan afferma che la tecnologia fa parte, quindi, del nostro corpo.\nUna voce contemporanea: Derrick De Kerckhove.\nIl massmediologo Derrick De Kerckhove, prima allievo poi assistente di Marshall Mc Luhan, ha proseguito gli studi sul rapporto tra nuovi media e sviluppo sociale, osservando la realt\u00e0 che il suo visionario predecessore aveva potuto solo immaginare: la \"connessione globale\" tramite internet.\nAdattando al contesto tecnologico delle reti la teoria della \"Intelligenza Collettiva\" di Pierre L\u00e9vy, De Kerckhove formula la teoria delle \"Intelligenze Connettive\", secondo cui l'unione delle intelligenze individuali per il raggiungimento di un obiettivo comune moltiplica le singole forze anzich\u00e9 sommarle, generando un'entit\u00e0 di intelligenza superiore.\nIn sintesi, l'intelligenza connettiva \u00e8 la \"pratica della moltiplicazione delle intelligenze le une in rapporto alle altre all'interno del tempo reale di un'esperienza\"\nPer De Kerckhove lo sviluppo tecnologico \u00e8 inarrestabile e l'uomo deve convivere con questa consapevolezza, accettando le trasformazioni sociali che ne conseguono. Ma tale trasformazione comporta anche pericoli, di conseguenza \u00e8 necessario attuare strategie che preservino diritti\u00a0\u2013 come ad esempio quello alla privacy e all'oblio - sempre pi\u00f9 minacciati dal potenziale abuso di informazioni memorizzate e accessibili attraverso le tecnologie di rete che collegano il villaggio globale.\nEntusiasta sostenitore della tecnologia e del mondo digitale, egli supera la visione del villaggio globale, sostenendo che ormai l'uomo vive in un mondo cablato e di conseguenza \"conquistato\". Individua quindi un nuovo obiettivo: il tempo. \n\"Mi sto attualmente interessando a quello che chiamo 'la conquista del tempo' che \u00e8 un'innovazione tecnologica e sociale che ci permetter\u00e0 di allargare le nostre vite quantitativamente e, soprattutto, qualitativamente. Da quando abbiamo conquistato la luna e cablato il pianeta in una rete globale tramite le tecnologie della comunicazione elettriche ed elettroniche abbiamo portato a termine la conquista dello spazio. Lo abbiamo fatto utilizzando la sua stessa simulazione portandolo in una realt\u00e0 virtuale. Adesso la nuova frontiera dello sviluppo tecnologico e sociale \u00e8 il tempo. Oggi le persone comprano lo spazio e dicono ancora che il tempo \u00e8 denaro. Ma domani le stesse persone compreranno il tempo come possibilit\u00e0 di scelta, o come, economicamente parlando, mercato della scelta. Mi interessa molto anche l'idea del tempo come mercato. Un mercato ampio e globale...\"\nIl determinismo tecnologico al cinema: tra utopia e distopia.\nUna delle possibilit\u00e0 di rappresentare visivamente il concetto di determinismo tecnologico \u00e8 fornita dal cinema e quindi dalla ricerca e dall'interpretazione che ne hanno dato i diversi autori; alcuni con toni apocalittici, altri in chiave tragi-comica, altri ancora con smisurato ottimismo.\nTempi Moderni: regia di Charles Chaplin.\nIl determinismo tecnologico emerge in questo film principalmente da due aspetti: il primo riguarda il messaggio che Chaplin ha voluto trasmettere, il secondo riguarda la realizzazione tecnica del film stesso, che pur allineandosi alle idee di Chaplin, fortemente critiche nei riguardi del sonoro, mostra segni d'apertura. Tempi moderni \u00e8 ricco di sequenze che evidenziano il rapporto uomo-macchina, in cui a volte prevale l'uno: la macchina per mangiare e quella in cui Charlot viene risucchiato e a volte prevale l'altro: Chaplin che si \u201cserve\u201d della nuova tecnologia nel senso che gioca con l'idea del suono inteso come uno sviluppo tecnologico per un suo personalissimo discorso: il rumore assordante delle fabbriche, la memorabile canzone nel ristorante, la voce del direttore che comunica con i suoi dipendenti tramite uno schermo, i rappresentanti della macchina per mangiare che comunicano attraverso un disco pubblicitario con una voce registrata, fino alla sequenza in cui Charlot si appresta a parlare ma, inaspettatamente, inizia a cantare in un linguaggio inventato. Uno dei temi che Chaplin sembra comunicare in questo film, \u00e8 il contrasto tra gli uomini asserviti all'inarrestabile progresso tecnologico e quelli che eventualmente si servono del progresso tecnologico per comunicare un pensiero. Al centro, il personaggio di Charlot nella sua spontaneit\u00e0.\nAlcune riflessioni.\nMa si pu\u00f2 accettare che lo sviluppo storico sia collegato esclusivamente all'evoluzione tecnologica? Certo \u00e8 che molte teorie hanno evidenziato i legami tra una nuova tecnologia e le trasformazioni socioculturali che si sono registrate. D'altro canto, per\u00f2, va detto chiaramente che \u00e8 stato dimostrato anche che talune invenzioni e innovazioni tecnologiche non sono state subito accolte o, addirittura, sono state accolte in luoghi totalmente diversi da quelli in cui sono state pensate per la prima volta. Se si considera l'invenzione della stampa, ad esempio, bisogna dire che queste procedure nascono prima in Cina e solo successivamente si arriva a Gutenberg con l'introduzione dei caratteri mobili. Si pu\u00f2 dire, quindi, che le innovazioni tecnologiche riescono ad essere fattore di trasformazione se trovano particolari condizioni dal punto di vista sociale e culturale. D'altra parte, non bisogna dimenticare che le innovazioni tecnologiche non nascono dal nulla, ma sono il frutto di ricerche individuali e collettive, fortemente condizionate dal contesto sociale e culturale\". \nCritiche.\nLe maggiori critiche nei confronti del determinismo tecnologico risalgono alla met\u00e0 del XX secolo, ed in particolare si riferiscono all'uso dell'energia atomica nella produzione di armi nucleari, alla sperimentazione su cavie umane effettuata dal regime nazista, ed ai problemi di sviluppo economico subiti dai paesi del cosiddetto \u201cterzo mondo\u201d o \u201csud del mondo\u201d. Come diretta conseguenza, il desiderio e la necessit\u00e0 di un maggiore controllo del processo di sviluppo della tecnologia ha dato origine, nel mondo accademico, ad un certo disincanto nei confronti delle teorie inerenti al determinismo tecnologico.\nAlcuni teorici moderni, infatti, tendono a considerare sempre meno il determinismo tecnologico come principale o addirittura unica teoria interpretativa del rapporto tra tecnologia e societ\u00e0, anche se tale approccio continua ad essere sempre molto presente ed attuale tanto nel contesto scientifico quanto nelle pubblicazioni economiche e divulgative.\nEssi sottolineano che \"il rapporto tra tecnologia e societ\u00e0 non pu\u00f2 essere ricondotto ad una semplicistica relazione di causa-effetto. Si tratta, piuttosto, di un \u201cintreccio'\", in cui la tecnologia non determina ma \"co-opera\u201d, e \u201clo fa in un contesto sociale di tipo complesso\" (Murphie e Potts, 2003).\nAltri, come Langdon Winner sostengono che \"Quello che conta non \u00e8 la tecnologia stessa, ma il sistema sociale o economico in cui la stessa \u00e8 inserita, ad essere determinante\" (Winner, 1986)\nIn opposizione al determinismo tecnologico sono anche i sostenitori del determinismo sociale e del postmodernismo. I deterministi sociali ritengono che sono soltanto le circostanze sociali a scegliere quali tecnologie adottare, con il risultato che nessuna tecnologia pu\u00f2 essere considerata \"inevitabile\" di per s\u00e9. Contesto e cultura non sono fattori neutri: le scelte relative a come creare e/o come migliorare una tecnologia, e di come usarla poi, sono strettamente connesse alla conoscenza che si ha della tecnologia, cos\u00ec come al contesto sociale in cui il processo di scelta matura. (Green, 2002).\nUlteriori contrapposizioni.\nUn'altra contrapposizione \u00e8 tra deterministi e strumentalisti.\nI primi affermano l'idea del progresso tecnologico come forza autonoma, in grado di influenzare i comportamenti della civilt\u00e0 nel suo percorso storico. Le posizioni pi\u00f9 estreme sostengono che le macchine prenderanno il sopravvento sull'uomo. Al polo opposto, il pensiero strumentalista tende a minimizzare il potere della tecnologia e considera i suoi dispositivi sotto il pieno controllo umano. David Sarnoff uno degli esponenti della corrente strumentalista afferm\u00f2 all'Universit\u00e0 di Notre Dame: \u00ab Siamo troppo propensi a fare degli strumenti tecnologici i capri espiatori dei peccati di coloro che li maneggiano. In s\u00e9 stessi i prodotti della scienza non sono n\u00e9 buoni n\u00e9 cattivi: \u00e8 il modo in cui vengono usati che ne determina il valore \u00bb"}
{"id": "1594079", "revid": "1543377", "url": "https://it.wikipedia.org/wiki?curid=1594079", "title": "National Board of Review Awards 1959", "text": "La 31\u00aa edizione dei National Board of Review Awards si \u00e8 tenuta nel dicembre 1959."}
{"id": "1594080", "revid": "287204", "url": "https://it.wikipedia.org/wiki?curid=1594080", "title": "La traccia", "text": "La traccia (\"Trace\") \u00e8 un romanzo della scrittrice statunitense Patricia Cornwell pubblicato nel 2004.\nTrama.\nKay Scarpetta, ormai non pi\u00f9 direttrice dell'istituto di medicina legale della Virginia,\nriceve la chiamata da quello che \u00e8 il nuovo direttore, Joel Maurcus.\nInterpellata come consulente esterna per aiutare a risolvere un caso di omicidio molto complicato, \nsi reca a Richmond assieme a Marino.\nNel contempo, sua nipote Lucy indaga su di una aggressione avvenuta in casa sua, ai danni della sua nuova compagna Henry.\nUnico indizio rilevante, \"la traccia\", \u00e8 il disegno di un occhio inciso sulla portiera della Ferrari nera di Lucy."}
{"id": "1594082", "revid": "124753050", "url": "https://it.wikipedia.org/wiki?curid=1594082", "title": "Elisabetta Coraini", "text": "Biografia.\nNata a Milano il 13 settembre 1965, ha studiato recitazione al \"Roy London Acting Studio\" e al \"Vincent Chase Acting Studio\" di Los Angeles e canto negli Stati Uniti con Seth Riggs.\nHa dato vita a personaggi per il teatro, la televisione e il cinema. A teatro ha partecipato a \"The Friday Night Show\"; in Italia \u00e8 stata protagonista in \"L'uomo che non poteva morire\", regia di Dino Desiata, \"Il gesto sospeso\", regia di Fabrizio Portalupi, \"Mirandolina canta\", di Sauro Albisani, \"Le sue donne, signor Pirandello...\", diretto ancora da Portalupi, \"La strega Agnesi\", regia di Mauro Ginestrone.\nHa interpretato piccoli ruoli in numerose fiction televisive: da \"I promessi sposi\", regia di Salvatore Nocita, a \"\", regia di Claudio Bonivento, da \"La dottoressa Gi\u00f2\" di Filippo De Luigi, a \"Una donna per amico\" di Rossella Izzo, fino a \"The Age Of Treason\" di Kevin Connor, per la CBS. \u00c8 stata co-protagonista in \"Uomo di rispetto\" di Damiano Damiani e in \"Lezioni di guai\", regia di Stefano Bambini e Stefano De Santis. Dal 2001 \u00e8 protagonista della soap opera di Canale 5\", CentoVetrine\", nel ruolo di Laura Beccaria.\nPer il cinema, ha recitato in: \"Fairway - una strada lunga un sogno\" di Nello Correale e \"Alibi perfetto\" di Aldo Lado.\n\u00c8 stata \"Manuela\" nella silloge tratta dalla \"Catena d'Oro\" di Peter Russel, e protagonista del video-poesia \"Sradicherei l'albero intero\" sui versi di Serena Maffia.\nA livello musicale, ha cantato per la Lino Patruno Jazz Band nel CD \"Amapola\", della Fonit Cetra, e in numerose esibizioni live.\nHa dato vita con Fabrizio Portalupi e Giuseppina Amodei a \"Femina Fera\", un progetto di arte fotografica e poetica con protagonista una donna che vive in mezzo alla natura, che \u00e8 sfociato in un volume edito da Mondadori Electa, in una serie di mostre evento e in un video-poesia. Gli stessi tre artisti hanno poi realizzato \"EuDemonia\", opera pubblicata nel 2010 da Paideia per inaugurare la nuova collana Palazzo Spinelli Arte.\nDal novembre 2015 Elisabetta fa parte insieme ad amici musicisti professionisti del gruppo musicale Elisabetta Coraini &amp; Kumal\u00e9, un progetto che ripercorre le hits degli anni 80 in una versione rock attuale, il gruppo ha in programma la pubblicazione di un album seguito da una serie di concerti per l'autunno/inverno 2016.\nNell'estate 2016 entra a far parte dei King's River, progetto del laboratorio musicale RRRecordings specializzato in musica Lounge/Chillout del quale fa parte anche il chitarrista dei Kumal\u00e9, Luca Bob Gotti.\nVita privata.\n\u00c8 sposata con il regista Fabrizio Portalupi e ha una figlia, Alice, nata da una precedente relazione."}
{"id": "1594086", "revid": "13988139", "url": "https://it.wikipedia.org/wiki?curid=1594086", "title": "Villa del conte Manni in Carraia", "text": ""}
{"id": "1594098", "revid": "119969630", "url": "https://it.wikipedia.org/wiki?curid=1594098", "title": "Reliquie attribuite a Ges\u00f9", "text": "Secondo la tradizione cristiana antica, non accettata dai protestanti, esistono numerose reliquie di Ges\u00f9, che si possono classificare come segue.\nLocalit\u00e0.\nTracce di sangue di Ges\u00f9 sono tuttora conservate nelle chiese di Mantova, Ferrara, Crema, Terni, Sarzana, Weingarten, Bruges e F\u00e9camp. In particolare, la reliquia del Preziosissimo Sangue di Cristo conservata nella cripta della Basilica di Sant'Andrea di Mantova, secondo il racconto tradizionale, fu portata in quella citt\u00e0 dal centurione romano Longino che, secondo la tradizione evangelica, aveva trafitto Ges\u00f9 in croce con la propria lancia. Anche nella Chiesa di San Giacomo, a Clauzetto, in provincia di Pordenone, si conserva un'ampolla donata alla locale comunit\u00e0 nel Settecento da un nobile della Serenissima Repubblica di Venezia e oggetto di vasta venerazione.\nA Potenza, nella Chiesa e convento di Santa Maria del Sepolcro i frati minori custodiscono la reliquia del Preziosissimo Sangue: una zolletta di terra imbevuta del sangue di Cristo.\nAltre tracce di sangue, e in alcuni casi frammenti di carne, derivano da miracoli eucaristici: tra queste vi sono quelle conservate a Orvieto (dal miracolo eucaristico di Bolsena) e a Lanciano.\nFino al 1983 era conservato nella chiesa di Calcata, vicino a Viterbo, il presunto prepuzio del piccolo Ges\u00f9 (circonciso, secondo i Vangeli, come tutti gli Ebrei). A ogni Capodanno esso veniva esposto al pubblico dei fedeli.\nA Sant'Ambrogio di Valpolicella (Verona) vengono custoditi, racchiuse in una preziosa teca d'argento e cristallo, quelli che un testo descrive come frammenti del legno della croce del Signore, un pezzetto di velo bianco e di altro velo rosso con tracce del sangue di Ges\u00f9. La venerazione risale al 1726. Per tradizione le reliquie vengono esposte solennemente solo una volta l'anno, il luned\u00ec di Pasqua.\nA Cannobio \u00e8 conservata, in un prezioso reliquiario, una costa proveniente da un dipinto raffigurante la deposizione che intorno all'anno 1500, una sera di un 7 gennaio, avrebbe iniziato a sanguinare e avrebbe emesso l'osso, tuttora conservato.\nStrumenti della Passione.\nSono chiamati \"Strumenti della Passione\" gli oggetti usati per la crocifissione di Ges\u00f9: la croce, i chiodi e la corona di spine. Secondo la tradizione, essi sarebbero stati ritrovati dall'imperatrice Elena, madre dell'imperatore Costantino I, venerata come santa dalla Chiesa cattolica.\nQueste sacre spine erano appartenute alla famiglia reale siciliana, a cui erano arrivate tramite i D'Angi\u00f2. Una spina della corona sarebbe conservata a Bari nella Basilica di San Nicola. Presenta sulla punta del sangue coagulato, che secondo la tradizione in alcune date diventerebbe sangue vivo. Un'altra spina (chiamata dai devoti \"Sacra Spina\") \u00e8 conservata ad Andria e in occasione del Venerd\u00ec Santo anch'essa sanguinerebbe e fiorirebbe. Un'ulteriore spina sarebbe tenuta nella chiesa della Santa Spina di Petilia Policastro in Calabria. Un'altra farebbe parte del tesoro conservato nel Duomo di Cagliari in Sardegna. Un'altra \u00e8 custodita nel Santuario di Pompei. Una spina \u00e8 conservata nel Museo dell'Opera del Duomo di Pisa mentre un'altra fu posta sempre a Pisa nella chiesa di Santa Maria di Ponte Nuovo, poi diventata della Spina, ma adesso conservata nella chiesetta di Santa Chiara. Una spina fu donata da San Luigi IX, re di Francia, al beato Bartolomeo di Breganze nel XII secolo. Il vescovo Bartolomeo, nativo di Breganze in territorio vicentino, esiliato in Francia da Ezzelino da Romano, la port\u00f2 con s\u00e9 a Vicenza al ritorno dall'esilio e fece costruire un'apposita chiesa, detta di Santa Corona, per custodirla. Una invece, venne donata alla fine del Trecento al cardinale Leonardo De Rossi da Giffoni da Carlo IV, che, a sua volta la don\u00f2 alla sua citt\u00e0 natale, Giffoni Valle Piana oggi conosciuta in tutto il mondo per il Giffoni Film Festival. Fino al 1800 venne custodita nel trecentesco convento di San Francesco. Oggi, la Spina Santa, \u00e8 conservata nella chiesa Madre dell'Annunziata, nella cui sacrestia si pu\u00f2 ammirare un coro ligneo del XVI secolo e la balaustra in legno del XIV secolo, provenienti proprio dal convento di San Francesco. Ogni anno, nei venerd\u00ec del mese di marzo la reliquia viene esposta al culto dei fedeli e al termine di ogni celebrazione viene fatta baciare.\nOltre a queste reliquie, i Vangeli e la tradizione menzionano la Sacra Tunica, tirata a sorte dai soldati romani, e la Sacra Spugna che, imbevuta di acqua e aceto, fu portata alla bocca di Ges\u00f9 Cristo agonizzante in croce.\nLa sindone di Torino.\nIn epoca contemporanea la pi\u00f9 nota, studiata e discussa reliquia attribuita a Ges\u00f9 \u00e8 la Sindone (\"lenzuolo\" in greco), attualmente conservata a Torino e di possesso personale del Papa. Secondo la tradizione \u00e8 il lenzuolo nel quale \u00e8 stato avvolto il corpo di Ges\u00f9 nel sepolcro. Il tessuto \u00e8 di lino e misura 442x113 cm. Presenta la doppia immagine (frontale e dorsale) di un uomo con barba, baffi e capelli lunghi, recante sul corpo i segni corrispondenti alla descrizione della passione: flagellazione, coronazione di spine, mani e piedi trapassati da chiodi, ferita di lancia nel costato. L'immagine non \u00e8 dipinta ma deriva da un graduale ingiallimento della fibra tessile, come se si trattasse dell'impressione negativa di una pellicola fotografica. In corrispondenza delle ferite pi\u00f9 profonde sono presenti tracce di sangue di tipo AB.\nLa storia della Sindone \u00e8 documentata con certezza solo a partire dal 1353, quando il cavaliere francese Goffredo di Charny, che aveva combattuto in Medio Oriente, ne dichiar\u00f2 il possesso. La Chiesa non si \u00e8 mai ufficialmente pronunciata circa l'autenticit\u00e0 della Sindone e ne permette comunque la venerazione. In epoca contemporanea \u00e8 stata oggetto di numerosissimi studi scientifici. Ha destato grande eco l'esame del carbonio 14 realizzato nel 1988, secondo il quale va datata tra il 1260 e il 1390, date compatili con le prime testimonianze documentali della sua esistenza. Tuttavia studi successivi hanno posto in discussione lo studio e ancora non \u00e8 chiaro se sia autentico o una riproduzione\nIl sudario di Oviedo.\nUn'altra reliquia attribuita a Ges\u00f9, meno nota e studiata della Sindone, \u00e8 il sudario di Oviedo, un panno di lino che sarebbe stato usato per pulire il volto di Ges\u00f9 durante la deposizione e prima di essere avvolto dalla Sindone. Contiene macchie indistinte di sangue di tipo AB. L'esame al carbonio 14 lo ha datato al VII secolo."}
{"id": "1594099", "revid": "79395908", "url": "https://it.wikipedia.org/wiki?curid=1594099", "title": "Don't Jump", "text": ""}
{"id": "1594105", "revid": "110157", "url": "https://it.wikipedia.org/wiki?curid=1594105", "title": "Pf (software)", "text": "pf (solitamente \"minuscolo\", per Packet Filter) \u00e8 un software firewall distribuito con licenza BSD. Pf viene sviluppato su OpenBSD, ma data la sua importanza \u00e8 stato eseguito il porting per molti altri sistemi operativi. \"pf\" \u00e8 il network firewall di sistema di OS X a partire dalla versione 10.7. L'implementazione di pf su OS X (fino alla versione 10.8.2) \u00e8 derivata da OpenBSD 4.6.\nIl codice di pf fu scritto originariamente da Daniel Hartmeier come rimpiazzo di IPFilter (software di Darren Reed) a causa di problemi di licenze. Apparve per la prima volta nel sistema operativo OpenBSD 3.0, lanciato il 1\u00ba dicembre 2001."}
{"id": "1594106", "revid": "122474395", "url": "https://it.wikipedia.org/wiki?curid=1594106", "title": "Amleto Palermi", "text": "Biografia.\nNato a Roma, fu condotto a Palermo ancora lattante (6 mesi) dal padre Raoul Vittorio, divenuto direttore del \"Giornale di Sicilia\", e con la madre Emilia Scarpelli (sorella di Furio Scarpelli) e due fratelli, Manfredi e Italo. Qui inizi\u00f2 a scrivere opere di prosa teatrale dialettale, per tornare nella capitale nel 1913, trovando lavoro come giornalista e successivamente come sceneggiatore per il cinema muto.\nNel 1914 lavor\u00f2 al suo primo film, \"L'orrendo blasone\", prodotto dalla Gloria Film, e da quel momento diverr\u00e0 uno dei registi pi\u00f9 richiesti, sino al trasferimento, dopo la guerra, a causa della crisi del cinema italiano, in Germania, dove avrebbe quindi diretto un discreto numero di pellicole.\nNel 1929 torn\u00f2 a Roma, con l'avvento del cinema sonoro, e diresse circa 35 film sino all'inizio della seconda guerra mondiale, divenendo uno dei registi pi\u00f9 prolifici.\nSpos\u00f2 Ida Molinaro e da lei ebbe tre figli: Fioretta Gioconda, Filippo (detto Mimmo) e Francesco Saverio. Filippo (1917-1925) prese parte come attore bambino a tre film diretti dal padre: \"Paradiso\" (1923), \"La freccia nel cuore\" (1924), e \"La via del peccato\" (1924), e mor\u00ec prematuramente di polmonite il 18 febbraio 1925 a soli 8 anni. Francesco Saverio nacque esattamente un anno dopo, il 18 febbraio 1926.\nAmleto Palermi mor\u00ec ancora giovane nel 1941 a Roma, di meningite.\nGli \u00e8 stata intitolata una via a Roma."}
{"id": "1594109", "revid": "1632387", "url": "https://it.wikipedia.org/wiki?curid=1594109", "title": "Unanimated", "text": "Gli Unanimated sono un gruppo musicale svedese di death metal melodico con influenze black metal, fondato nel 1988 a Stoccolma.\nStoria del gruppo.\nPrimi anni.\nIl primo nucleo degli Unanimated prese vita nel 1988 a Stoccolma, dagli amici di lunga data Richard \"Daemon\" Cabeza alla voce, Johan \"Jojje\" Bohlin alla chitarra e Peter Stj\u00e4rnvind alla batteria. L'intento era quello di suonare metal estremo con liriche oscure e ispirate a filosofie a sfondo satanista. Nel 1990 furono registrate due canzoni \"Unholy Funeral\" e \"Ancient God of Evil\" come demo, inoltre la band suon\u00f2 in due concerti.\nNel 1991, con l'ingresso in formazione del chitarrista solista Jonas Mellberg, fu registrato il secondo demo dal titolo \"Fire Storm\", il quale inglobava in s\u00e9 la volont\u00e0 del gruppo di suonare estremo ma con l'aggiunta di una buona dose di melodia creata dalle chitarre acustiche e dalle tastiere. Dopo l'abbandono di Richard Cabeza per i suoi impegni con i Dismember, vennero reclutati il bassista Daniel Lofthagen, il cantante Micke Jansson e come sessionman dal vivo il tastierista Jocke Westman.\n\"In the Forest of the Dreaming Dead\".\nDopo aver firmato il contratto discografico con la No Fashion Records, il gruppo entra in studio nel 1992 per registrare il primo album in studio \"In the Forest of the Dreaming Dead\", un album con un sound ancora grezzo e derivato da gruppi come i primi At the Gates e i Grotesque. L'album ebbe comunque buone recensioni ma pass\u00f2 quasi del tutto inosservato visto lo scarso supporto promozionale della label. Gli Unanimated tornarono in studio per registrare due nuove canzoni e due cover, una degli W.A.S.P., \"Tormentor\", ed una dei Kiss, \"Shock Me\", ma il mini album in questione non fu mai prodotto. In questo periodo il bassista Lofthagen lascia di nuovo il posto a Richard Cabeza.\n\"Ancient God of Evil\" e lo scioglimento.\nNel 1994 il gruppo entra agli Unisound Studios del musicista Dan Swan\u00f6 per registrare il secondo album, \"Ancient God of Evil\", pubblicato nel 1995. Il sound \u00e8 molto pi\u00f9 maturo rispetto al debutto, la produzione di Swano dona al sound la tipica aura di malvagit\u00e0 e melodia oscura, il tutto condito da un tocco di black metal e dalla voce in screaming di Micke. Anche il lavoro alla chitarra solista di Mellberg risulta ben amalgamato nel feeling dark che si respira in tutto il disco, piccolo gioiello e seminale esempio di death/black melodico svedese. Nel 1996 il gruppo entra nei Sunlight Studios di Stoccolma per registrare due cover, \"Dead Skin Mask\" degli Slayer per il tributo \"Slatanic Slaughter 2\" e \"Raise the Dead\" dei Bathory per la compilation \"In Conspiracy with Satan\".\nI successivi impegni dei componenti con altre band e dissidi interni sulla direzione musicale che doveva intraprendere il gruppo, portano al suo scioglimento nel 1996.\nRitorno, \"In the Light of Darkness\".\nNel 2007 Richard Cabeza e Johan Bohlin rimettono in piedi il gruppo dopo undici anni. Nell'aprile 2008 firmarono un contratto con la Regain Records. Un anno dopo, nell'aprile del 2009, esce il loro terzo disco in studio, \"In the Light of Darkness\".\nA dicembre del 2021 pubblicano il loro quarto album, \"Victory in Blood\"."}
{"id": "1594119", "revid": "1318658", "url": "https://it.wikipedia.org/wiki?curid=1594119", "title": "Andr\u00e9 Fr\u00e9d\u00e9ric Cournand", "text": "Biografia.\nFiglio del dentista chirurgo Jules Cournand e di Marguerite Weber, Andr\u00e9 Fr\u00e9d\u00e9ric Cournand nacque nel I \"arrondissement\" di Parigi nel 1895. Studi\u00f2 materie scientifiche fino allo scoppio della Prima guerra mondiale e nel 1919 inizi\u00f2 gli studi di medicina all'universit\u00e0 di Parigi.\nNel 1925 spos\u00f2 in prime nozze Germaine Schwob, dalla quale divorzi\u00f2 tre anni pi\u00f9 tardi. Nel 1930 discusse la tesi di medicina sulla sclerosi; il 2 settembre di quell'anno spos\u00f2 in seconde nozze Sibylle Blumer, figlia del pianista Fritz Blumer e della gallerista Jeanne Bucher, della quale adott\u00f2 il figlio avuto da un precedente matrimonio e da cui ebbe tre figlie.\nPart\u00ec quindi verso gli Stati Uniti d'America per lavorare un anno alla Columbia University di New York sulla tubercolosi, vedendosi offrire di continuare il suo lavoro sulla fisiologia della respirazione con Dickinson Richards al Bellevue Hospital Center dell'universit\u00e0 di New York.\nFu in questo contesto che speriment\u00f2 per la prima volta il cateterismo cardiaco, tecnica che perfezion\u00f2 successivamente con l'utilizzo del raggi X per seguire l'introduzione del catetere nel vaso sanguigno fino al cuore. Torn\u00f2 poi nel 1934 a lavorare alla Columbia University, presso il College of Physicians and Surgeons, e l\u00ec divent\u00f2 professore dal 1951 al 1963. Nel 1941 ottenne la cittadinanza statunitense. Mor\u00ec a Great Barrington, Massachusetts, nel 1988."}
{"id": "1594121", "revid": "531590", "url": "https://it.wikipedia.org/wiki?curid=1594121", "title": "Werner Forssmann", "text": "Biografia.\nWerner Forssmann nacque a Berlino il 29 agosto del 1904. Frequent\u00f2 l'universit\u00e0 della stessa citt\u00e0 per studiare medicina, dopo aver superato l'Esame di Stato del 1929. \nAll'et\u00e0 di 24 anni consegu\u00ec la laurea e inizi\u00f2 la sua specializzazione presso Eberswalde, una citt\u00e0 a 45\u00a0km da Berlino. Il suo intento era quello di realizzare una tecnica che permettesse l'accesso diretto all'interno delle cavit\u00e0 cardiache e si pose egli stesso come soggetto dell'esperimento. Diverse considerazioni sulla gravit\u00e0 del malfunzionamento del cuore, la pericolosit\u00e0 dell'iniezione intracardiaca lo hanno spinto a tentare su di s\u00e9 il cateterismo cardiaco: \n\"Queste considerazioni mi hanno incoraggiato a indagare un nuovo metodo per arrivare al cuore senza pericoli, e ho cercato di iniziare l'esplorazione del cuore destro attraverso il circolo sistemico.\"\nL'esperienza.\nDopo aver tentato il primo esperimento su un cadavere, pur con esito soddisfacente, decise di lavorare su di s\u00e9, con l'aiuto di un collega dell'istituto, che lui stesso preferisce lasciare anonimo. \"Inizialmente, feci una prova preliminare del metodo; per questo un collega si era messo gentilmente a mia disposizione per forare la vena antecubitale con un grande ago. Gli spiegai poi, come avevamo fatto sul cadavere, di passarmi un catetere ureterale ben unto di misura 4 della scala French attraverso una cannula in vena. Il catetere pot\u00e9 essere introdotto con estrema facilit\u00e0 nella vena fino ad una distanza di 35 cm.\" Ma, spaventato dalla pericolosit\u00e0 dell'esperimento, l'aiutante lo indusse a fermarsi. Imperterrito, Werner Forssmann decise di riprovare, questa volta da solo, con l'aiuto dell'assistente Gerda Ditzen, che reggeva per lui uno specchio. \"Usai un anestetico locale e, dal momento che si rivel\u00f2 difficile fare una puntura endovenosa su di me con un grande ago, feci un salasso al mio gomito sinistro e passai il catetere per tutta la sua lunghezza, 65 cm, senza nessun intralcio.\" Descrive nei minimi dettagli le sensazioni provate nel passaggio del catetere dal suo braccio sinistro, fino alla parete destra del cuore: \"Durante il passaggio del catetere io percepivo soltanto una sensazione di calore lungo la parete della vena, simile alla sensazione di un'iniezione endovenosa di cloruro di calcio. Durante i ripetuti passaggi il catetere spesso incontrava una parziale ostruzione al margine superiore della vena succlavia; in quei momenti sentivo una particolare sensazione di caldo dietro la clavicola, alla base del collo; e contemporaneamente a causa della stimolazione del tronco vago, una leggera tosse irritante.\" Per passare dalla sala operatoria al reparto di radiologia racconta di aver dovuto salire e scender scale mentre la sonda rimaneva ancora fissa dal suo braccio sinistro fino al cuore. Nonostante la pericolosit\u00e0, continu\u00f2 a non avvertire nessun dolore\nLa prima immagine del cateterismo cardiaco.\n\" Ho registrato le posizioni del catetere procurandomi nastri radiografici, e fui in grando di osservare l'avanzamento del catetere in modo chiaro sullo schermo fluoroscopico, attraverso uno specchio tenuto per me dalla Sister.\" Nonostante le difficolt\u00e0 dovute alla scarsa tecnologia dei mezzi tecnici, Forssmann riusc\u00ec per la prima volta al mondo a mostrare un catetere che, attraversando la vena principale del braccio sinistro, giungeva alla parete del cuore. Present\u00f2 i suoi risultati davanti alla \"Medical Society of Eberswalde\" il 29 novembre 1930 e anche su un giornale l'anno successivo. Inoltre Forssmann pubblic\u00f2 un lavoro nel quale sosteneva la capacit\u00e0 di questa tecnica di consentire misurazione delle pressioni nelle camere cardiache e anche lo studio pi\u00f9 dettagliato dell'anatomia interna del cuore.\nL'abbandono della sperimentazione.\nWerner Forssmann dovette affrontare l'obiezione dei suoi superiori e dei suoi colleghi che criticarono aspramente la sua esperienza, cinici nei confronti di quella che poi sarebbe stata una scoperta oltre il tempo. Dopo molti anni trascorsi nell'\u201cAugusta Victoria Home\u201d non fu pi\u00f9 assunto come assistente dal professor Ferdinand Sauerbruch che lo alien\u00f2 definitivamente da una sua possibile illuminante carriera e non riusc\u00ec ad ottenere la fiducia di Wilhelm His, Sr., uno dei fondatori della fisiologia cardiaca. Non manc\u00f2 la cruciale morte di una paziente affetta da peritonite purulenta alla quale fu somministrato del farmaco attraverso un catetere posizionato con la sua tecnica. Venne cos\u00ec definitivamente allontanato anche dalla clinica Charit\u00e8 di Berlino. Ormai afflitto e frustrato, decise di abbandonare il campo della cardiochirurgia e di dedicarsi ad urologia, specializzandosi a Berlino nell'ospedale \"Rudolf Virchow\" e a Magonza; inizi\u00f2 poi, dopo essersi trasferito in campagna, a lavorare a Dresda. All'inizio della seconda guerra mondiale prest\u00f2 servizio medico nell'esercito tedesco, ma dopo poco tempo fu reso prigioniero sul Fronte occidentale dagli Alleati per circa sei mesi nel 1944. Dopo alcuni mesi dalla liberazione, il suo sostegno al governo fu premiato con il ruolo di chirurgo principe di gerarchi e militari, con l'attribuzione di generale e della Croce di Ferro, numerosi riconoscimenti e premi autorevoli. Fu anche nominato responsabile della Sezione Medica del Consiglio della Ricerca del Reich che gestiva studi su internati nei campi di concentramento o detenuti in manicomio. Pur con numerosi incarichi, continu\u00f2 anche inalterata la sua professione come medico di provincia accanto alla moglie, anch'ella medico.\nRiscoperta della sua sperimentazione e assegnazione del premio Nobel.\nNonostante la forte opposizione, le sue esperienze non erano state totalmente trascurate. Andr\u00e9 Fr\u00e9d\u00e9ric Cournand e Dickinson Richards, ricercatori della Columbia University, avevano nel frattempo condotto molte ricerche sulla fisiopatologia del cuore e sugli studi emodinamici, ampliandoli in modo sistematico. Nel 1956 furono perci\u00f2 candidati al Premio Nobel per la medicina. Quando Andr\u00e9 Fr\u00e9d\u00e9ric Cournand ricevette la notizia della candidatura, decise di informare i commissari di Stoccolma che i loro studi non erano originali. Erano applicazioni di una sperimentazione che gi\u00e0 circa molti anni prima era stata descritta da un medico tedesco che interruppe il proprio percorso; perci\u00f2 avrebbero accettato il premio soltanto se anche Werner Forssmann avesse deciso di volerlo ricevere. La commissione ebbe molta difficolt\u00e0 a trovarlo perch\u00e9 di lui non si ebbero pi\u00f9 notizie e anche perch\u00e9 era stato proprio il futuro candidato a decidere di star lontano dalla medicina accademica e a dedicarsi pienamente alla sua attivit\u00e0, diventata dopo molto tempo quella di direttore del Dipartimento di Urologia dell'Ospedale di Bad Kreuznach. Una volta che Werner Forssmann ricevette la notizia della sua candidatura, non esit\u00f2 ad accettare, dicendo egli stesso di sentirsi come un piccolo prete di campagna improvvisamente nominato vescovo."}
{"id": "1594124", "revid": "380654", "url": "https://it.wikipedia.org/wiki?curid=1594124", "title": "Cheryl Ladd", "text": "Biografia.\nHa iniziato come cantante con una band chiamata \"The Music Shop Band\" durante le scuole superiori, ed \u00e8 stata cheerleader del liceo di Huron.\nDopo il conseguimento del diploma, Cheryl e la band iniziano la loro prima tourn\u00e9e negli Stati Uniti ma, una volta giunto a Los Angeles, il gruppo si divide. Cheryl rimane nella citt\u00e0 californiana con l'intenzione di realizzare il suo sogno e diventare attrice. Il suo primo impegno professionale \u00e8 il doppiaggio di Melody, il personaggio della biondina svampita nel cartone animato \"Josie e le Pussycats\". Sempre in questo periodo, Cheryl lavora a pi\u00f9 di 100 annunci pubblicitari.\nNel 1973 partecipa al film \"Jamaica Reef\", sul set del quale incontra il suo primo marito David Ladd, il figlio del famoso attore Alan Ladd. Dall'unione con Ladd nel 1974 nasce la figlia Jordan, che diventer\u00e0 anch'ella attrice.\nNel 1976 la casa di produzione, che sta cercando l'attrice candidata a sostituire Farrah Fawcett (Jill Munroe) nella serie \"Charlie's Angels\", offre a Cheryl di prendere il suo posto e di entrare nel cast. Dopo alcuni ripensamenti, nel 1977 Cheryl accetta il ruolo della sorella minore di Jill Munroe, Kris, contribuendo a consolidare il consenso e l'affetto del pubblico verso la celebre serie. In questo periodo Cheryl registra due dischi, \"Cheryl Ladd\" (1978) e \"Dancing forever\" (1979). Ha pubblicato dei dischi anche in Giappone, dove ha avuto un immediato e strepitoso successo.\nNel 1980 Cheryl si esibisce come cantante al Super Bowl (dopo di lei Cher, Mariah Carey e Janet Jackson).\nIl successo di Cheryl \u00e8 tale che nel 1982, dopo aver preso parte a diversi special televisivi (\"Cheryl Ladd: scenes from a special\", \"Cheryl Ladd: souvenirs\", \"Cheryl Ladd: Fascinated\"), viene riconosciuta come volto femminile televisivo pi\u00f9 popolare d'America.\nNel 1981, dopo la conclusione di \"Charlie's Angels\", Cheryl divorzia da David Ladd e sposa Brian Russel. Inizia a lavorare in molti film per la televisione, come \"When She Was Bad\", \"Grace Kelly story\", \"Bluegrass\", \"Kentucky Woman\", \"Changes\" e per il cinema (\"Millennium\" e \"Dimensione Inferno\").\nNel 1993 recita nel film \"La mia peggiore amica\" (\"Poison Ivy\") e nel 1994 \u00e8 la protagonista della serie televisiva \"Hawaii missione speciale\" (\"One West Waikiki\"), dove impersona un medico legale. Nel 1996 Cheryl, in collaborazione con il marito, inizia a dedicarsi alla letteratura per bambini e il frutto di questo lavoro \u00e8 il libro \"The Adventure of little Nettie Windship\". Nel 1998 \u00e8 a fianco di Ben Stiller, Maria Bello ed Elizabeth Hurley in \"Permanent Night\".\nNel 2001 Cheryl approda a Broadway, interpretando, con successo di pubblico e critica, il ruolo di \"Annie Oakley\" in \"Annie Get Your Gun\".\nDal 2003 \u00e8 tra gli interpreti della famosa serie della NBC \"Las Vegas\", nel ruolo della bella moglie di James Caan, in onda anche in Italia sui canali satellitari. Nel 2005 pubblica il libro \"Token Chick: A woman guide to golfing with the boys\", un libro autobiografico che racconta le sue esperienze come giocatrice di golf.\n \u00e8 apparsa in uno spot di 30 secondi come testimonial della campagna di assistenza alle donne in menopausa. Nel suo film pi\u00f9 recente, \"Thought none go with me\" (2006), Cheryl impersona una donna la cui fede e forza di volont\u00e0 sono messe a dura prova dagli eventi della vita e appare per la prima volta bruna e invecchiata di parecchi anni grazie ad un pesante trucco.\nNel 2007 Cheryl si \u00e8 contraddistinta per la sua abilit\u00e0 di gioco in molti tornei di golf per celebrit\u00e0, raggiungendo il quarto posto nella graduatoria delle pi\u00f9 brave giocatrici fra le donne famose del mondo dello spettacolo negli Stati Uniti, classifica redatta dalla rivista specializzata \"Golf for Women\". Ha inoltre continuato la sua attivit\u00e0 filantropica a sostegno di molte associazioni benefiche, confermandosi ambasciatrice per \"Childhelp\" e diventando sostenitrice del \"Childhelp Alert\", un sistema informativo per la prevenzione degli abusi sui minori (\u00e8 la prima donna a vincere l'ambito riconoscimento umanitario \"Hubert H. Humphrey Humanitarian Award\").\nDoppiatrici italiane.\nNelle versioni in italiano dei suoi film, Cheryl Ladd \u00e8 stata doppiata da:\nDa doppiatrice \u00e8 sostituita da:"}
{"id": "1594126", "revid": "439868", "url": "https://it.wikipedia.org/wiki?curid=1594126", "title": "Dickinson Richards", "text": ""}
{"id": "1594128", "revid": "287204", "url": "https://it.wikipedia.org/wiki?curid=1594128", "title": "Stress (disambigua)", "text": ""}
{"id": "1594146", "revid": "21079", "url": "https://it.wikipedia.org/wiki?curid=1594146", "title": "Medio proporzionale", "text": ""}
{"id": "1594157", "revid": "15158447", "url": "https://it.wikipedia.org/wiki?curid=1594157", "title": "Galazzano", "text": ""}
{"id": "1594166", "revid": "66934", "url": "https://it.wikipedia.org/wiki?curid=1594166", "title": "Dickinson W. Richards", "text": ""}
{"id": "1594169", "revid": "66934", "url": "https://it.wikipedia.org/wiki?curid=1594169", "title": "Dickinson Woodruff Richards", "text": ""}
{"id": "1594171", "revid": "78273", "url": "https://it.wikipedia.org/wiki?curid=1594171", "title": "Dickinson Woodruff Richardson", "text": ""}
{"id": "1594173", "revid": "1048993", "url": "https://it.wikipedia.org/wiki?curid=1594173", "title": "Resta in ascolto", "text": "Resta in ascolto \u00e8 il settimo album in studio della cantante italiana Laura Pausini, pubblicato il 22 ottobre 2004 dalla Atlantic Records.\nL'album \u00e8 stato realizzato anche in lingua spagnola con il titolo \"Escucha\" e pubblicato il 26 novembre 2004. Complessivamente vende oltre 5 milioni di copie nel mondo.\nDescrizione.\nFormato da 11 brani inediti, l'album arriva a circa due anni di distanza dal disco in inglese di Laura Pausini, \"From the Inside\".\nA giudizio della critica musicale, \"Resta in ascolto\" segna un cambiamento artistico nel percorso della cantante, che per la prima volta si mostra moderatamente aggressiva e si lascia alle spalle i testi romantici e caramellosi che hanno contraddistinto la sua carriera sin dagli esordi. \u00c8 considerato un diario intimo, sofferto, spudoratamente sincero, scritto nell'arco di due anni e in bilico tra due amori: quello adolescenziale e quello della maturit\u00e0, a causa dei quali ha sofferto per pi\u00f9 di un anno e mezzo. La stessa Laura Pausini ha dichiarato di aver ricercato per il suo settimo album di inediti uno stile pi\u00f9 concreto ed asciutto, lontano da glamour e brillantini.\nL'album si avvale della collaborazione di artisti come Biagio Antonacci, che firma il brano \"Vivimi\", Vasco Rossi, autore insieme a Gaetano Curreri e Saverio Grandi di \"Benedetta passione\" e la pop-star Madonna, che cede a Laura Pausini la canzone \"Like a Flower\" un brano inizialmente composto e registrato per l'album del 1998 \"Ray of Light\", ma poi scartato, adattata poi in lingua italiana dalla stessa Pausini e intitolata \" Mi abbandono a te\". Gli altri autori presenti nel disco sono Laura Pausini, Cheope, Daniel Vuletic, Cesare Chiodo e Antonio Galbiati.\nLe canzoni contenute nel disco sono nate circa due anni prima della sua pubblicazione, ovvero subito dopo la fine della storia d'amore di Laura Pausini con Alfredino Cerruti, e raccontano perci\u00f2 la delusione, l'amarezza e la rabbia della cantante (\"Come se non fosse stato mai amore\"), ma anche la sua voglia di indipendenza ed autonomia (\"La prospettiva di me\").\nLa voglia di cambiamento e di indipendenza sono elementi caratterizzanti anche del singolo che fa da apripista al disco, \"Resta in ascolto\" un pezzo pop d'amore, caratterizzato da una forte energia e da lievi sfumature rock.\nTra i brani presenti nel disco, il pi\u00f9 vicino al tradizionale stile della cantante risulta essere \"Vivimi\", una ballata romantica ed intimistica, estratta come secondo singolo per la promozione dell'album. Il terzo singolo \u00e8 invece \"Come se non fosse stato mai amore\", il quarto \"Benedetta passione\".\nNella tracklist dell'album \u00e8 presente anche un brano che affronta il tema della Guerra d'Iraq: in \"Dove l'aria \u00e8 polvere\" Laura Pausini si schiera contro il conflitto, raccontando la storia di Ismai Abbas, un ragazzino di 12 anni che a causa del conflitto ha perso la famiglia e le braccia e che diventa un simbolo dei tragici effetti della guerra subiti dalla popolazione civile.\nA chiudere il disco \u00e8 \"Mi abbandono a te\". Il testo in italiano scritto da Laura Pausini non ha come tema l'amore, ma parla della ricerca della pace interiore: i versi del brano sono scritti dal punto di vista di una persona che parla a s\u00e9 stessa e alla sua pace, come se quest'ultima fosse una persona reale.\nIn seguito all'album, nel febbraio 2005, parte la tourn\u00e9e \"World Tour 2005\" che registra quasi tutto esaurito e che riceve a settembre 2005 al \"Festivalbar\" il premio \"Miglior Tour dell'anno\", per gli oltre 60 concerti in tutto il mondo.\nEdizioni.\n\"Resta in ascolto\".\nL'edizione del disco pubblicata in Italia contiene 11 tracce inedite.\n\"Resta in ascolto - Limited Edition\".\nL'edizione \"Limited Edition\" pubblicata in Italia \u00e8 un cofanetto cartonato composto da:\n\"Resta in ascolto - Promo Box Edition\".\nL'edizione \"Promo Box Edition\" pubblicata in Italia \u00e8 un cofanetto cartonato promozionale per i giornalisti (non in vendita) composto da:\n\"Escucha\".\nL'edizione del disco in lingua spagnola pubblicata in Spagna e in America Latina contiene 11 tracce inedite.\n\"Escucha - Enhanced Edition\".\nL'edizione \"Enhanced Edition\" pubblicata in Spagna e in America Latina contiene, in aggiunta rispetto alla versione in lingua spagnola, 3 Videoclip Bonus visibili sul PC: \"Escucha atento\", \"V\u00edveme\", \"Prendo te\".\n\"Escucha - Limited Edition\".\nL'edizione \"Limited Edition\" pubblicata in Spagna e in America Latina \u00e8 un cofanetto cartonato composto da:\n\"Escucha - CD+DVD Edition\".\nL'edizione \"CD+DVD Edition\" pubblicata in Spagna e in America Latina \u00e8 un cofanetto in plastica composto da:\nRegistrazioni.\nLe registrazioni del disco sono avvenute tra l'Italia, Londra e la California. Nel dettaglio, gli studi interessati sono di seguito elencati.\nPromozione.\nDall'album vengono estratti 5 singoli. Il primo \u00e8 \"Resta in ascolto\", che rimane al 1\u00ba posto della classifica italiana per 4 settimane consecutive, e nella \"Top 20\" per un totale di 16 settimane.\nRiconoscimenti e nomination.\nCon \"Escucha\" Laura Pausini ottiene il 3 novembre 2005 a Los Angeles il \"Latin Grammy Award\" nella categoria \"Miglior album Pop femminile\"; l'8 febbraio 2006 allo \"Staples Center\" di Los Angeles il \"Grammy Award\" nella categoria \"Miglior album Pop latino dell'anno\"; sempre nel 2006 il \"Billboard Latin Music Award\" nella categoria \"Album Pop latino femminile dell'anno\".\nNel 2006 con \"Escucha\" Laura Pausini riceve una nomination al Premio Lo Nuestro nella categoria \"Album Pop dell'anno\".\nSuccesso commerciale.\nL'album \"Resta in ascolto\" vende in Italia 350.000 copie esordendo direttamente al 1\u00ba posto della classifica FIMI e totalizzando 88 presenze tra le prime 100 posizioni, tutte nel periodo compreso tra ottobre 2004 e settembre 2006. In tre mesi ha conquistato quattro dischi di platino, mentre dopo un anno ha raggiunto il disco di diamante per le 400.000 copie vendute. L'album \u00e8 il 15\u00b0 pi\u00f9 venduto in Italia nel 2004 ed il 14\u00b0 pi\u00f9 venduto nel 2005.\nL'album raggiunge anche la Top ten in Spagna, Francia, Svizzera e Belgio ed entra nelle classifiche di diversi altri Paesi europei.\nNegli Stati Uniti d'America, \"Escucha\" ottiene il 10\u00ba posto nella classifica \"Latin Pop Albums\", e il 20\u00b0 nelle \"Latin Albums\" e \"Heatseekers Albums\" tutte stilate da \"Billboard\", L'album \"Resta in ascolto\" ottiene invece il 31\u00b0 nella classifica \"European Album\" sempre di \"Billboard\"."}
{"id": "1594175", "revid": "767487", "url": "https://it.wikipedia.org/wiki?curid=1594175", "title": "Giorgio Schiavone", "text": "Il suo soprannome significava semplicemente \"dalmata\", riferito alla sua origine.\nFu discepolo dal 1456 di Francesco Squarcione a Padova, del cui gusto fu uno dei principali interpreti. Da lui impar\u00f2 la lezione delle sculture di Donatello, l'amore per l'antico, la predilezione per le linee taglienti e contorte che sbalzano le forme, i colori intensi e marmorei. Il suo stile, pi\u00f9 pacato e monumentale di altri colleghi \"squarcioneschi\", venne anche mitigato da una certa disciplina introdotta dagli influssi indiretti di Piero della Francesca, giunti a Padova verso gli anni cinquanta del secolo tramite il cantiere della Cappella Ovetari. Il suo stile sembra anche essere aggiornato sull'attivit\u00e0 della scuola ferrarese, in particolare di Cosm\u00e8 Tura, altro allievo di Squarcione.\nNel 1461, con la diffusione in Veneto dei modi gentili e naturalistici della pittura veneziana di Giovanni Bellini e di Antonello da Messina, lo stile esasperato degli \"squarcioneschi\" risult\u00f2 superato. Schiavone allora, al pari di altri illustri allievi come Carlo Crivelli o Marco Zoppo, si spost\u00f2 in centri pi\u00f9 periferici dando origine alla cosiddetta cultura pittorica \"adriatica\". Schiavone, in particolare, fece ritorno in Dalmazia, fermandosi a Zara e dal 1463 a Sebenico. Lo stesso anno spos\u00f2 Jelena, figlia dello scultore Giorgio di Matteo. Sembra che dipinse ancora qualche opera dopo il 1462, ma gli storici sono dubbiosi sulle attribuzioni.\nOpere.\nTra le sue opere spiccano: "}
{"id": "1594181", "revid": "1543377", "url": "https://it.wikipedia.org/wiki?curid=1594181", "title": "Gianpaolo Rossi", "text": "Carriera.\nGiocatore.\nEsord\u00ec nella prima squadra del Ravenna a 16 anni. Fu notato dalla Fiorentina, che lo acquist\u00f2 senza farlo esordire in prima squadra, cedendolo dopo tre anni al Rimini. In riva all'Adriatico conquist\u00f2 immediatamente una promozione in Serie B, giocando con discreta continuit\u00e0: eccezion fatta per una breve parentesi al Chieti, pass\u00f2 cinque anni a Rimini.\nNell'estate 1981 passa all'Atalanta, che contribu\u00ec a portare dalla Serie C1 alla Serie A nel giro di tre anni. A Bergamo e di giocare la Coppa delle Coppe 1987-1988 fino alla semifinale, indossando la casacca nerazzurra per un totale di 169 volte in campionato. Concluse la sua carriera calcistica nel Monza.\nAllenatore.\nDopo aver appeso le scarpe al chiodo si diede alla professione di allenatore, iniziando a Viadana, suo paese d'origine. Fu quindi chiamato sulla panchina dell'Albinese (Interregionale, 11\u00ba e 7\u00ba posto) e poi all'Atalanta, dove fece da vice ad Emiliano Mondonico. Le sue successive esperienze riguardarono la Serie C, dove allen\u00f2 Lecco (Serie C1, due salvezze ai playout), Pro Sesto (Serie C2, 12\u00ba e 9\u00ba posto), Alzano Virescit (esonerato alla 29\u00aa giornata) e Palazzolo (subentrato e esonerato dopo 14 partite).\nSuccessivamente scese tra i dilettanti, dove allen\u00f2 il Seregno in Serie D, continuando poi nei campionati provinciali della bergamasca allenando, tra le altre, Valle Brembana,(con cui arriva alla semifinale dei playoff di Prima Categoria, perdendo per\u00f2 contro il Dalmine Futura per 1-0), e Ponteranica, squadra di Promozione, (con cui centra l'8\u00ba posto, subentrando in corsa nel 2010), dalla quale risolve consensualmente il contratto nel 2012, con la squadra a met\u00e0 classifica a gennaio.\nCollabora inoltre col settore giovanile dell'Excelsior, nel ruolo di Direttore Tecnico della scuola calcio. Nella stagione 2012-2013 passa ad allenare La Torre, squadra militante in Prima Categoria con ambizioni di Promozione (calcio). La prima partita ufficiale lo vede esordire con una vittoria ai danni della Nembrese in Coppa Italia di Prima Categoria, con il risultato di 0-1. Conclude al 4\u00ba posto nel Girone D, mancando i playoff per un solo punto. Nonostante il gioco spettacolare manca i play-off per un solo punto. L'anno successivo viene confermato alla guida della squadra. Nel giugno 2014 lascia la guida della squadra, dopo un'altra salvezza.\nA gennaio 2015 subentra a Paolo Rizzi e diventa il nuovo tecnico dell'US Arzago, societ\u00e0 bergamasca che milita in Prima Categoria."}
{"id": "1594182", "revid": "44939", "url": "https://it.wikipedia.org/wiki?curid=1594182", "title": "Peptidil transferasi", "text": ""}
{"id": "1594194", "revid": "1543377", "url": "https://it.wikipedia.org/wiki?curid=1594194", "title": "Windows 7", "text": "Windows 7 \u00e8 un sistema operativo per personal computer prodotto da Microsoft come parte della famiglia di sistemi operativi Windows NT: pubblicato per la produzione il 22 luglio 2009, \u00e8 diventato generalmente disponibile il 22 ottobre 2009 (contemporaneamente alla sua controparte server, Windows Server 2008 R2), meno di tre anni dopo l'uscita del suo predecessore, Windows Vista.\nPrincipalmente progettato per essere un aggiornamento incrementale a Microsoft Windows, destinato a risolvere la scarsa ricezione critica di Windows Vista mantenendo la compatibilit\u00e0 hardware e software, ha continuato i miglioramenti su Windows Aero (l'interfaccia utente introdotta in Windows Vista) con l'aggiunta di una barra delle applicazioni ridisegnata che consente di \"appuntare\" le applicazioni e nuove funzionalit\u00e0 di gestione delle finestre.\nFornito con versioni aggiornate di diverse applicazioni di riserva, tra cui Internet Explorer 8, Windows Media Player e Windows Media Center,\naltre nuove funzionalit\u00e0 sono state aggiunte al sistema operativo, incluse le librerie, il nuovo HomeGroup del sistema di condivisione file e il supporto per l'input multitouch, ed \u00e8 stata inoltre inserita una nuova interfaccia \"Centro operativo\" per fornire una panoramica delle informazioni sulla sicurezza e la manutenzione del sistema e sono state apportate modifiche al sistema di controllo dell'account utente per renderlo meno invadente.\nContrariamente a Windows Vista, \u00e8 stato generalmente elogiato dalla critica, che considerava il sistema operativo un importante miglioramento rispetto al suo predecessore a causa del suo aumento delle prestazioni, della sua interfaccia pi\u00f9 intuitiva (con particolare elogio dedicato alla nuova barra delle applicazioni), meno pop-up di controllo dell'account e altri miglioramenti apportati alla piattaforma. \u00c8 stato un grande successo per la Microsoft; anche prima della sua versione ufficiale, le vendite preordine su Amazon.com avevano superato i record precedenti. In soli sei mesi, oltre 100 milioni di copie sono state vendute in tutto il mondo, aumentando a oltre 630 milioni di licenze entro luglio 2012. A febbraio 2019, il 33,89% dei computer con installato Windows, utilizzava la versione Windows 7.\nSviluppo.\nOriginariamente una versione di Windows con nome in codice \"Blackcomb\" era stata pensata come successore di Windows XP e Windows Server 2003. Esso non indicava una specifica release del sistema operativo, ma rappresentava una \"vision\" relativa all'evoluzione futura dei sistemi operativi. Alcune delle aree di studio riguardavano novit\u00e0 nell'interfaccia grafica, le funzionalit\u00e0 di ricerca dei dati e un innovativo file system chiamato WinFS. Al di l\u00e0 della \"vision futura\", nella met\u00e0 del 2003 Microsoft stava lavorando a Longhorn, il successore di Windows XP, in cui si stavano implementando alcune delle caratteristiche originariamente pensate per \"Blackcomb\". Dopo che tre grandi virus avevano sfruttato falle dei sistemi operativi nell'agosto 2003 Microsoft ha cambiato le sue priorit\u00e0 di sviluppo, e ha concentrato la maggior parte delle attivit\u00e0 degli sviluppatori in percorsi di formazione sulla sicurezza del software e nelle attivit\u00e0 di testing e validazione del codice dei prodotti. Lo sviluppo di Longhorn riprese nel settembre 2004 e la distribuzione avvenne a gennaio 2007 con il nome definitivo Windows Vista.\nDopo la distribuzione di Windows Vista riprese il lavoro per lo sviluppo della versione successiva del sistema operativo, che per un breve periodo utilizz\u00f2 il nome Windows Vienna, trasformato poi in \"Sette\". Nel 2008 fu annunciato che Windows 7 sarebbe diventato il nome ufficiale del sistema operativo.\nBill Gates, in un'intervista con Newsweek, lasci\u00f2 intendere che questa versione di Windows sarebbe stata pi\u00f9 \u201c\"user-centric\"\u201d, cio\u00e8 pi\u00f9 incentrata sull'utente e pi\u00f9 accurata nel soddisfare i reali bisogni di chi utilizza Windows. Inoltre disse che Windows 7 avrebbe avuto dei miglioramenti prestazionali, di resa pi\u00f9 efficiente, spiegando in seguito sul blog di sviluppo di Windows 7, di come l'azienda stesse usando una variet\u00e0 di strumenti per misurare le prestazioni di varie aree del sistema operativo su base continuativa, per aiutare a trovare parti poco efficienti del codice e quindi di prevenire abbassamenti delle performance.\nIl vicepresidente della divisione Windows, Bill Veghte dichiar\u00f2 che le novit\u00e0 introdotte in Windows 7 non avrebbero creato problemi di compatibilit\u00e0 con gli applicativi e i dispositivi funzionanti con Windows Vista. Steve Ballmer parlando di Windows 7 il 16 ottobre 2008, conferm\u00f2 la compatibilit\u00e0 del sistema con tutti gli applicativi gi\u00e0 compatibili con il suo predecessore.\nIl 27 dicembre 2008 la versione Beta di Windows 7 usc\u00ec in rete. Secondo un test effettuato da ZDNet, in ambito della velocit\u00e0 Windows 7 Beta ha battuto sia Windows XP che Vista in varie aree chiave del sistema, includendo il tempo di avvio e spegnimento, lavorando con file e aprendo documenti. Il 7 gennaio 2009, la versione a 64 bit di Windows 7 Beta (build 7000) usc\u00ec in rete.\nLa beta ufficiale, annunciata al CES 2009, fu resa disponibile per gli abbonati a MSDN e TechNet il 7 gennaio 2009, e fu disponibile per il download pubblico su Microsoft TechNet il 9 gennaio 2009 prima di essere ritirata e sostituita con un messaggio che invitava a tornare qualche giorno pi\u00f9 tardi. I server furono in difficolt\u00e0 a causa dell'elevato numero di utenti che tentarono di scaricare la Beta. Microsoft aggiunse altri server per far fronte all'enorme volume di richiesta. A causa della forte domanda, Microsoft decise di rimuovere il limite iniziale di 2,5 milioni di download per rendere disponibile la beta fino al 24 gennaio 2009. \u00c8 stata poi rivista al 10 febbraio 2009, data da cui non \u00e8 pi\u00f9 disponibile al pubblico, e i download in pausa continuarono a funzionare fino al 12 febbraio. In luglio \u00e8 stata resa disponibile la versione finale (RTM, Release To Manufacturing) di Windows 7 a 32 e a 64 Bit (x86 e x64). Il numero di Build \u00e8 7600.16385, ed \u00e8 questa la build che \u00e8 poi stata messa in commercio nel mondo.\nNelle presentazioni organizzate da Microsoft nel 2008 si \u00e8 constatato dunque come il sistema operativo fosse incentrato sul supporto al \"multi-touch\", una migliorata interfaccia grafica con una nuova barra delle applicazioni, su un sistema di Home Networking chiamato \"Home Group\" e su miglioramenti prestazionali globali. Molte delle applicazioni incluse nelle precedenti release di Microsoft Windows, quali \"Windows Calendar\", \"Windows Mail\", \"Windows Movie Maker\" e \"Windows Photo Gallery\" non sono state inserite in Windows 7; la maggior parte di queste sono disponibili gratuitamente nella suite \"Windows Live Essentials\". Al WinHEC 2008 Microsoft ha annunciato che le profondit\u00e0 di colori a 30 e a 48 bit verranno supportate dal sistema operativo, insieme alla gamma di colori scRGB (che per l'HDMI 1.3 pu\u00f2 essere convertita e visualizzata come xvYCC). Le modalit\u00e0 video supportate in Windows 7 sono: 16 bit sRGB, 24 bit sRGB, 30 bit sRGB, 30 bit con una gamma estesa di colori sRGB e 48 bit scRGB. A met\u00e0 ottobre 2008 Steve Ballmer annunci\u00f2 che Windows 7 sarebbe stata una versione migliorata nella grafica e nelle performance di Windows Vista negando che questo doveva far pensare ad una \"minor release\", soprattutto per la quantit\u00e0 di lavoro che sar\u00e0 stata fatta nell'arco di due anni e mezzo.\nIl sistema operativo entr\u00f2 in fase di RTM il 22 luglio 2009, e successivamente \u00e8 stato reso disponibile per il mercato il 22 ottobre 2009, a meno di 3 anni dalla precedente commercializzazione del suo predecessore Windows Vista. Nella stessa data \u00e8 stata commercializzata anche la versione di Windows 7 destinata al mercato server, Windows Server 2008 R2. La distribuzione del \"Service Pack\" 1 \u00e8 avvenuto il 22 febbraio 2011 ed \u00e8 disponibile per il download manuale o su Windows Update. \u00c8 stata resa disponibile anche la nuova versione di Microsoft Office: Microsoft Office 2010. Essa dovrebbe portare anche dei vantaggi di velocit\u00e0 rispetto alla versione precedente. Questo cambiamento ha ulteriormente velocizzato il nuovo sistema operativo di casa Microsoft.\nFunzioni.\nDiversamente dal predecessore che introduceva un largo numero di nuove funzioni, Windows 7 \u00e8 stato concepito per essere focalizzato maggiormente sul mantenimento della compatibilit\u00e0 per applicazioni e hardware gi\u00e0 precedentemente supportate da Windows Vista e per proseguire nell'innovazione sulla scia tracciata da quest'ultimo. \u00c8 utilizzabile su PC, inclusi desktop, tablet PC, netbook e laptop.\nIl sistema operativo \u00e8 in grado di gestire pi\u00f9 schede grafiche in contemporanea. Con i sistemi operativi precedenti se in un computer erano presenti pi\u00f9 schede video, esse potevano essere utilizzate insieme solo attraverso tecnologie come NVidia SLI o ATI CrossFire. Con Windows 7 invece \u00e8 possibile utilizzare pi\u00f9 schede video in parallelo, anche di produttori diversi. Inoltre \u00e8 prevista la possibilit\u00e0 di effettuare un roaming senza interruzioni tra le differenti tecnologie wireless (Wi-Fi, WWAN, WiMax, etc.).\nNuove funzionalit\u00e0.\nWindows 7 include molte nuove funzionalit\u00e0, come miglioramenti nell'ambito touch, riconoscimento vocale (non disponibile in lingua italiana), scrittura a mano, supporto di Hard Disk virtuali in formato VHD anche per il boot, prestazioni migliorate sui processori multi-core, supporto per hard disk partizionati in formato GPT su sistemi basati su EFI.\nWindows 7 consente di avere sullo stesso sistema schede video di produttori differenti, e include una nuova versione di Windows Media Center, i gadget che si integrano direttamente nel Desktop, la possibilit\u00e0 di bloccare e sbloccare collegamenti nel men\u00f9 start e nella barra delle applicazioni (una funzionalit\u00e0 chiamata \"pinning\"), caratteristiche multimediali migliorate, l'XPS Essential Pack integrato ed una calcolatrice ridisegnata con funzionalit\u00e0 multi linea, che includono Programmazione e Statistiche con unit\u00e0 di conversione.\nMolti oggetti sono stati aggiunti al Pannello di Controllo: Configurazione ClearType, Configurazione guidata Colore, Gadget, Ripristino, Risoluzione problemi, Gestione Identit\u00e0, Icone di sistema e molte altre.\nIl \u201cCentro sicurezza PC\u201d \u00e8 stato rinominato Centro Operativo (Centro Salute PC e Centro Risoluzione Problemi in versioni precedenti), e racchiude sia la sicurezza che la manutenzione del PC.\n\u00c8 stata aggiunta anche la funzionalit\u00e0 \"Gruppo Home\" che consente di condividere in casa in modo semplice documenti, immagini, musica e video tra computer differenti.\nLa barra delle applicazioni \u00e8 la parte che ha visto i maggiori cambiamenti estetici. La barra di Avvio Rapido \u00e8 stata integrata con i pulsanti delle applicazioni aperte per creare una barra delle applicazioni migliorata, definita da Microsoft come \u201cSuperbar\u201d; essa abilita anche le Liste Rapide che permettono di accedere facilmente alle operazioni comuni o utilizzate pi\u00f9 frequentemente. Le icone rappresentanti i programmi possono essere liberamente spostate e riordinate dall'utente all'interno della barra delle applicazioni. \u00c8 anche possibile inserire il collegamento alla finestra delle propriet\u00e0 di una connessione di rete direttamente dalla barra delle applicazioni di Windows 7. Inoltre a partire da Internet Explorer 9 \u00e8 possibile effettuare il \"pinning\" di siti web direttamente nella barra delle applicazioni di Windows 7.\nLe videate hanno mostrato una nuova caratteristica definita Panoramica (Peek), che consiste in un effetto grafico che permette di rendere trasparenti le finestre aperte e di vedere quindi direttamente il desktop. Un portavoce Microsoft ha detto che \u201cquesta caratteristica sar\u00e0 utile per gli utenti che vorranno dare un rapido sguardo alle notizie\u201d riferendosi ai gadget dei feed RSS sul desktop. \nAl contrario di Windows Vista, i bordi delle finestre non diventano neri quando ingrandite con Aero attivo ma la trasparenza rimane attiva. Supporta inoltre le funzionalit\u00e0 dei moderni dischi SSD, incluse le funzionalit\u00e0 di TRIM e l'installazione \u00e8 supportata su unit\u00e0 di almeno 16 GB.\nTra i giochi presenti in dotazione in Windows 7 sono state aggiunte delle versioni online di Spades, Backgammon e Dama. \u00c8 presente la versione 2.0 di Windows PowerShell e dell'ambiente di sviluppo integrato di scripting, il PowerShell ISE.\nCome il suo predecessore, l'edizione workstation \"Windows 7\" \u00e8 disponibile nelle versioni a 32 bit e 64 bit, mentre quella server \u00e8 disponibile esclusivamente per sistemi a 64 bit.\nFunzionalit\u00e0 Tablet PC evolute.\nWindows 7 integra funzioni Tablet PC migliorate rispetto ai precedenti sistemi operativi Windows Vista e Windows XP. In particolare \u00e8 stato migliorato il motore di riconoscimento calligrafico ed \u00e8 stato modificato il Pannello di Input del Tablet (TIP) includendo animazioni, movimenti e strumenti che facilitano l'inserimento di dati senza tastiera e la correzione rapida di eventuali errori di riconoscimento. \u00c8 stato inoltre creato il Pannello di Input Matematico, che offre la possibilit\u00e0 di inserire come testo all'interno dei documenti formule matematiche scritte a mano in inchiostro digitale.\nPer rendere il sistema operativo pi\u00f9 snello \u00e8 stato rimosso il supporto al riconoscimento della calligrafia in lingue differenti da quella principale: le funzionalit\u00e0 di riconoscimento in pi\u00f9 lingue sono disponibili solo nella versione pi\u00f9 completa di Windows 7, la Ultimate. Per ultimo sono stati migliorati i programmi Sticky Notes e Microsoft Paint, che supportano ora funzioni di inchiostro digitale avanzate, come ad esempio il riconoscimento della pressione della penna.\nFunzionalit\u00e0 \"Multi-touch\" (\"Windows Touch\").\nWindows 7 \u00e8 dotato di una interfaccia particolare pensata anche per l'uso con le dita.\nQueste funzioni, fino ad adesso destinate all'uso con piattaforme Tablet PC consentono, grazie alla creazione di Tablet PC e PC Desktop con schermo sensibile al tocco delle dita, l'interazione di tipo \"multitocco\" con l'utilizzo delle dita in affiancamento al mouse o, nel caso dei Tablet PC, del classico pennino, in modo simile a quanto possibile oggi con l'interfaccia dell'Apple iPhone. A novembre 2009 la maggior parte delle case produttrici ha prodotto PC Desktop dotati di schermo sensibile al tocco delle dita, mentre molte delle principali case produttrici hanno prodotto Tablet PC dotati dei nuovi digitalizzatori multitocco Wacom e N-Trig, capaci di riconoscere rispettivamente due o quattro tocchi contemporanei.\nLe funzionalit\u00e0 saranno in parte una evoluzione della tecnologia Microsoft Surface ma comprenderanno anche \"applicazioni classiche\" riprogrammate per l'uso con le dita: esempi di programmi \"multitouch\" possono essere il nuovo Windows Media Center e quelli presenti nel pacchetto Microsoft Touch Pack per Windows 7, presentato nella sua versione Beta a fine maggio 2009 e disponibile preinstallato su alcuni modelli di PC e Tablet PC.\nUn ultimo importante programma che sfrutta le funzionalit\u00e0 multitocco \u00e8 la tastiera virtuale, capace di gestire comandi complessi come Ctrl-Alt-Canc allo stesso modo di una normale tastiera fisica.\nRisparmio energetico.\nNelle precedenti versioni del sistema operativo Windows, la gestione degli stati \"sleep\", ovvero quelli in cui il sistema poteva andare in stand-by per limitare il consumo energetico, avveniva tenendo costantemente sotto controllo l'attivit\u00e0 della CPU: quando la sua occupazione scendeva sotto il 20% allora era possibile, insieme ad altri criteri, mettere in stand-by il sistema. Attraverso tale approccio dunque, se una qualsiasi applicazione occupava la CPU per pi\u00f9 del 20%, il sistema operativo riteneva che il sistema fosse \"troppo occupato\" per attivare lo stand-by e, di conseguenza, in molti casi reali, la modalit\u00e0 a basso consumo non veniva attivata. Non bisogna infatti dimenticare che molto spesso antivirus, e altri programmi in \"background\", possono occupare pi\u00f9 del 20% della CPU inibendo ogni ulteriore tentativo di ridurre i consumi.\nWindows 7 ha abbandonato tale approccio in favore di un monitoraggio dell'ultimo input fornito dall'utente o eventuali richieste effettuate da applicazioni e servizi, includendo delle nuove funzionalit\u00e0 per consentire il \"risveglio\" del PC in base al traffico di rete in ingresso.\nTempi di avvio del sistema.\nMicrosoft ha dichiarato che un intero gruppo di programmatori ha lavorato sull'ottimizzazione dei tempi di avvio del nuovo sistema operativo avendo in mente l'obiettivo di consentire un avvio dell'intero sistema in soli 15 secondi. Si tratta di un risultato estremamente positivo se confrontato con i 30 secondi necessari ai pi\u00f9 veloci sistemi Windows Vista (Microsoft parla del 35% dei sistemi), e per raggiungere tale obiettivo gli sforzi si sono orientati verso una elevata parallelizzazione del caricamento dei driver e nella riduzione del numero di servizi attivi all'avvio del sistema.\nTuttavia Microsoft non ha specificato se tale tempo \u00e8 misurato a partire dall'accensione del sistema oppure dal momento in cui \u00e8 terminato il Power-on self-test (POST), ovvero tutta quella serie di test diagnostici dell'hardware effettuati dalla scheda madre prima di iniziare il caricamento del sistema operativo. Tuttavia dato che generalmente una scheda madre impiega vari secondi per effettuare il POST, \u00e8 ragionevole presumere che Microsoft intenda misurare i 15 secondi a partire dalla fine del POST e non dal momento dell'accensione fisica del sistema.\nVirtualizzazione delle applicazioni.\nCos\u00ec come Windows XP e Windows Vista, Windows 7 supporta tramite software aggiuntivi l'esecuzione di applicazioni locali virtualizzate tramite le tecnologie Microsoft e di terze parti.\nSui processori x86/x64, Windows 7 supporta la maggior parte dei software compatibili con le precedenti versioni di Windows: Windows a 64 bit \u00e8 in grado di eseguire software a 32 e a 64 bit (tramite WOW64).\nLe tecnologie di virtualizzazione delle applicazioni consentono di \"racchiudere\" le applicazioni all'interno di contenitori (chiamati anche \"bolle\" o \"layer\") che le separano dal resto del sistema e delle altre applicazioni. All'interno di questi contenitori sono presenti tutti gli elementi di cui l'applicazione ha bisogno per essere eseguita ossia file binari, altri file di appoggio, chiavi del registro di sistema. Questi \"layer di astrazione\" sono pensati come dei collegamenti tra l'applicazione e il sistema operativo stesso.\nLa creazione della \"bolla\" avviene in fase di installazione dell'applicazione su una macchina dedicata: al momento dell'installazione vengono \"intercettate\" tutte le chiamate al sistema, comprese la creazione di file di libreria e le nuove voci di registro. Queste informazioni vengono raccolte e una volta che la bolla \u00e8 stata creata pu\u00f2 essere utilizzata per distribuire ed eseguire l'applicazione. Quando l'applicazione viene eseguita tutte le chiamate da parte dell'applicazione verso componenti del sistema operativo, vengono ricevute dal software di virtualizzazione e poi ritrasmesse al kernel. Secondo questo approccio (che non richiede un \"overhead\" eccessivo al sistema) nel caso in cui l'applicazione dovesse produrre malfunzionamenti ed essere rimossa, sarebbe sufficiente cancellare il layer o la bolla che la contiene, eliminando tutte le tracce dell'applicazione stessa nel sistema e impedendo quindi potenziali conflitti. Inoltre, dato che ogni layer/bolla \u00e8 indipendente dagli altri, ogni applicazione pu\u00f2 funzionare in modo isolato dalle altre presenti nel sistema, offrendo quindi anche la possibilit\u00e0 di far girare versioni diverse delle stesse applicazioni, ad esempio Microsoft Office, sullo stesso sistema senza generare conflitti come accade invece nell'approccio tradizionale.\nWindows XP Mode.\nWindows XP Mode \u00e8 una funzionalit\u00e0, disponibile per le versioni Professional, Enterprise e Ultimate di Windows 7 che, attraverso Windows Virtual PC, mette a disposizione una versione di Windows XP aggiornata al Service Pack 3, cos\u00ec da fornire, secondo le intenzioni della Microsoft, una soluzione ad ogni genere di incompatibilit\u00e0 che qualunque applicazione sviluppata per Windows XP potrebbe avere con Windows 7. \u00c8 possibile utilizzare l'intera macchina virtuale, oppure utilizzare le finestre di singole applicazioni installate su Windows XP direttamente su Windows 7 (tali applicazioni hanno accesso alle risorse disponibili alla macchina virtuale).\nTale funzionalit\u00e0 per\u00f2 non \u00e8 nativamente inclusa nel sistema operativo: giunta allo stadio definitivo di RTM il 3 ottobre 2009, consiste in due file gratuiti (Windows Virtual PC e Windows XP Mode, appunto) messi a disposizione per il download ai possessori di una regolare licenza d'uso di una delle tre edizioni in questione.\nFino a met\u00e0 marzo 2010 il suo funzionamento necessitava di un processore di almeno 2\u00a0GHz che includesse il supporto alla virtualizzazione x86 (AMD-V oppure Intel VT), opportunamente attivato nel BIOS, e almeno 2 GB di RAM, dopo di che la Microsoft ha messo a disposizione un aggiornamento che svincola l'XP mode dalla virtualizzazione hardware, avvertendo per\u00f2 che l'uso di processori sprovvisti di tale tecnologia ne pu\u00f2 penalizzare fortemente le performance.\n\u00c8 possibile utilizzare il Windows XP Mode anche per installare dispositivi USB non supportati nativamente da Windows 7 sfruttando le funzionalit\u00e0 di redirezione dei dispositivi USB dall'host fisico alla macchina virtuale.\nAltri strumenti che possono essere utilizzati per ridurre o risolvere completamente eventuali problemi di compatibilit\u00e0 delle applicazioni con Windows 7 sono il Tab \"Compatibilit\u00e0\" di ogni collegamento di una applicazione, l'\"Application Compatibility Toolkit\" e \"Microsoft Enterprise Desktop Virtualization - MED-V\".\nFunzionalit\u00e0 rimosse.\nAlcune funzionalit\u00e0 e programmi che facevano parte di Windows Vista non sono pi\u00f9 presenti o sono state modificate, con la conseguente rimozione di alcune funzionalit\u00e0; questi includono la classica interfaccia utente del menu Start, alcune funzionalit\u00e0 della barra delle applicazioni, funzionalit\u00e0 di Windows Explorer, funzionalit\u00e0 di Windows Media Player, Windows Ultimate Extras, pulsante Cerca e InkBall. Quattro applicazioni integrate con Windows Vista: Windows Photo Gallery, Windows Movie Maker, Windows Calendar e Windows Mail non sono incluse in Windows 7 e vengono sostituite da versioni con marchio Windows Live come parte della suite Windows Live Essentials.\nEdizioni.\nCome gi\u00e0 era successo per Windows 2000, per Windows XP e per Windows Vista, anche Windows 7 \u00e8 disponibile in differenti versioni:\nA differenza di Windows Vista, non sono presenti gli Ultimate Extras.\nCiclo di vita del supporto.\nIl supporto per Windows 7 senza Service Pack 1 si \u00e8 concluso il 9 aprile 2013, richiedendo l'aggiornamento degli utenti per continuare a ricevere aggiornamenti e supporto. Microsoft ha concluso la vendita di nuove copie retail di Windows 7 a ottobre 2014 e la vendita di nuove licenze OEM per Windows 7 Home Basic, Home Premium e Ultimate \u00e8 terminata il 31 ottobre 2014. La versione Professional resta attualmente disponibile per gli OEM, principalmente come parte dei diritti di downgrade per le licenze Windows 8 e 10. Le vendite OEM di PC con Windows 7 Professional preinstallato sono terminate il 31 ottobre 2016. La vendita di licenze OEM non Professional \u00e8 stata interrotta il 31 ottobre 2014.\nIl supporto mainstream per Windows 7 \u00e8 terminato il 13 gennaio 2015. Il supporto esteso per Windows 7 \u00e8 terminato il 14 gennaio 2020. Da questa data, il sistema operativo non riceve pi\u00f9 alcun tipo di correzione, aggiornamento (anche quelli relativi alla sicurezza) o, tanto meno, nuove funzioni. Comunque, Microsoft Security Essentials continua a ricevere gli aggiornamenti delle firme antimalware.\nIl 7 settembre 2018, Microsoft ha annunciato un servizio di \"Aggiornamenti di sicurezza esteso\" (ESU, \"Extended Security Updates\") a pagamento che offre aggiornamenti aggiuntivi per Windows 7 Professional ed Enterprise fino al 10 gennaio 2023, estendendo dunque di tre anni il supporto. Tuttavia, questo programma \u00e8 sottoscrivibile solo dalle grandi aziende in possesso di un contratto \"Software Assurance\" o dalle Piccole e Medie imprese.\nNel marzo 2019, Microsoft ha annunciato che avrebbe mostrato le notifiche agli utenti che li informavano della prossima fine del supporto e li indirizzava a un sito web invitandoli ad acquistare un aggiornamento a Windows 10 o un nuovo dispositivo.\nRequisiti minimi di sistema.\nMicrosoft ha reso pubblici i requisiti minimi per usare Windows 7 RTM.\nLimitazioni di Windows 7 Starter.\nLa versione \"Starter \"ha delle limitazioni rispetto alle altre versioni:\nCi sono anche delle limitazioni sulla potenza dell'hardware (requisiti massimi):\nWindows 7 Upgrade Advisor.\nMicrosoft ha sviluppato Windows 7 Upgrade Advisor, un programma che stabilisce se il computer in uso \u00e8 compatibile con Windows 7. Il risultato \u00e8 diviso per i vari componenti del computer e per i programmi installati, illustrando quelli che sono compatibili; esso alla fine consiglia la versione di Windows 7 compatibile con il computer in uso.\nEstensione del supporto hardware.\nMemoria fisica.\nLa quantit\u00e0 massima di RAM supportata da Windows 7 varia in base all'edizione del prodotto e all'architettura del processore, come mostrato nella tabella seguente.\nLimiti del processore.\nWindows 7 Professional supporta fino a 2 processori fisici (socket CPU),\nmentre le versioni di Windows 7 Starter, Home Basic e Home Premium ne supportano solo 1. I processori fisici con pi\u00f9 core o hyper-threading o entrambi implementano pi\u00f9 di un processore logico per processore fisico. Le edizioni x86 di Windows 7 supportano fino a 32 processori logici; Le versioni x64 ne supportano fino a 256 (4 x 64).\nNel gennaio 2016, Microsoft annunci\u00f2 che non avrebbe pi\u00f9 supportato piattaforme Windows precedenti a Windows 10 su alcuna futura linea di processori compatibili con Intel, citando le difficolt\u00e0 nel consentire in modo affidabile il funzionamento del sistema operativo su hardware pi\u00f9 recente. Microsoft ha dichiarato che a partire dal 17 luglio 2017 i dispositivi con CPU Intel Skylake riceveranno solo gli aggiornamenti \"pi\u00f9 critici\" per Windows 7 e 8.1 e solo se sono stati giudicati in modo da non influire sull'affidabilit\u00e0 di Windows 7 su hardware precedente. Per i clienti aziendali, Microsoft ha pubblicato un elenco di dispositivi basati su Skylake \"certificati\" per Windows 7 e 8.1 oltre a Windows 10, per assisterli nella migrazione a hardware pi\u00f9 recente che pu\u00f2 essere aggiornato a 10 una volta pronti per la transizione. Microsoft e i loro partner hardware forniscono test e supporto speciali per questi dispositivi su 7 e 8.1 fino alla data di luglio 2017.\nIl 18 marzo 2016, in risposta alle critiche dei clienti aziendali, Microsoft ha posticipato la fine del supporto e degli aggiornamenti non critici per i sistemi Skylake fino al 17 luglio 2018, ma ha dichiarato che avrebbe continuato a ricevere aggiornamenti di sicurezza anche dopo la fine del periodo di estensione supporto. Nell'agosto 2016, citando una \"solida partnership con i nostri partner OEM e Intel\", Microsoft ritir\u00f2 la decisione e ha dichiarato che avrebbe continuato a supportare Windows 7 e 8.1 sull'hardware Skylake fino alla fine del loro esteso ciclo di vita del supporto. Tuttavia, restano in vigore le restrizioni sulle nuove architetture di CPU pi\u00f9 recenti.\nNel marzo 2017, \u00e8 stato scoperto un articolo della knowledge base di Microsoft che implica che i dispositivi che utilizzano Intel Kaby Lake, AMD Bristol Ridge o AMD Ryzen, sarebbero stati bloccati dall'utilizzare completamente Windows Update. Inoltre, i driver di dispositivo ufficiali di Windows 7 non sono disponibili per le piattaforme Kaby Lake e Ryzen.\nGli aggiornamenti di sicurezza pubblicati a partire da marzo 2018 contengono bug che influenzano i processori che non supportano le estensioni SSE2, inclusi tutti i processori Pentium III. Microsoft inizialmente ha dichiarato che avrebbe tentato di risolvere il problema e impedito l'installazione delle patch interessate su questi sistemi. Tuttavia, il 15 giugno 2018, Microsoft ha modificato retroattivamente i suoi documenti di supporto per rimuovere la promessa che questo errore sarebbe stato risolto, sostituendolo con una dichiarazione che suggeriva agli utenti di ottenere un processore pi\u00f9 recente. In questo modo si termina efficacemente il supporto di patch futuro per Windows 7 su questi sistemi.\nIl kernel.\nWindows 7 si basa dal punto di vista tecnico su Windows Vista SP1, senza stravolgerne l'architettura. Per questo la maggior parte dei driver costruiti per Windows Vista continua a funzionare su Windows 7. A partire da questa base sono stati introdotti una serie di novit\u00e0 e di miglioramenti, sia dal punto di vista del Kernel del sistema operativo, che dal punto di vista delle funzionalit\u00e0 e dell'interfaccia utente.\nAd esempio, il Kernel di Windows 7 \u00e8 stato modificato per sfruttare al meglio i moderni sistemi \"multicore\", per rendere pi\u00f9 efficiente lo \"scheduling\" dei processi, per ottimizzare l'efficienza energetica.\nEcco in proposito quanto affermato da Steven Sinofsky:\nWindows XP ha come numero di versione del kernel \"5.1\", e Windows Vista \"6.0\".\nPer il kernel di Windows 7 \u00e8 stata usata la numerazione \"6.1\" perch\u00e9 l'utilizzo del numero \"6.1\" rispetto a \"7.0\" consente di ridurre potenziali problemi di compatibilit\u00e0 con quelle applicazioni pensate per Windows XP che utilizzano algoritmi non corretti nella valutazione del numero di versione del sistema operativo.\nMinWin.\nParlando del Kernel di Windows spesso si fa riferimento in modo errato a \"MinWin\".\nCome spiegato da Mark Russinovich, MinWin non rappresenta una futura edizione o una riscrittura di Windows, ma \u00e8 il risultato di una serie di attivit\u00e0 che gli sviluppatori stanno portando avanti nel kernel di Windows per strutturare in modo pi\u00f9 efficiente il livello base del kernel e le relative API.\nAll'interno di questo livello (che occupa circa 25-40 MB di spazio disco) sono presenti i componenti come gli eseguibili del kernel, il gestore della memoria, lo stack TCP/IP, i driver per l'accesso al file system, e alcuni servizi e device driver di base.\nQuesta parte del kernel non ha dipendenze su altri livelli ed \u00e8 pensata per non effettuare chiamate verso i livelli sovrastanti. Per questo pu\u00f2 essere ad esempio testata in modo indipendente dal resto del sistema.\nMinWin quindi \u00e8 gi\u00e0 presente in Windows 7 e Windows Server 2008 R2 e lo era, anche se in modo pi\u00f9 embrionale, in Windows Vista e in Windows Server 2008.\nAggiornamenti.\nService Pack 1.\nWindows 7 Service Pack 1 (SP1) venne annunciato il 18 marzo 2010. Una beta venne pubblicata il 12 luglio 2010. La versione finale venne pubblicata al pubblico il 22 febbraio 2011. Al momento della pubblicazione, non era un aggiornamento obbligatorio. Era disponibile tramite Windows Update, download diretto o ordinando il DVD di Windows 7 SP1. Il service pack \u00e8 su una scala molto pi\u00f9 piccola rispetto a quelli pubblicati per le versioni precedenti di Windows, in particolare Windows Vista.\nWindows 7 Service Pack 1 aggiunge il supporto per AVX (Advanced Vector Extensions), un'estensione del set di istruzioni a 256 bit per i processori e migliora IKEv2 aggiungendo campi di identificazione aggiuntivi come ID e-mail. Inoltre, aggiunge il supporto per Advanced Format 512e e ulteriori servizi di Identity Federation. Windows 7 Service Pack 1 risolve anche un bug relativo all'audio HDMI e un altro relativo alla stampa di documenti XPS.\nIn Europa, la funzionalit\u00e0 automatica della funzione BrowserChoice.eu venne inserita nel Windows 7 Service Pack 1 a febbraio 2011 e non venne utilizzata per 14 mesi, nonostante Microsoft segnal\u00f2 che era ancora presente, successivamente descritta da Microsoft come un \"errore tecnico\". Di conseguenza, nel marzo 2013 la Commissione europea ha multato 561 milioni di euro per dissuadere le societ\u00e0 dal rinnegare le promesse di insediamento.\nAggiornamento piattaforma.\nL'aggiornamento piattaforma per Windows 7 SP1 e Windows Server 2008 R2 SP1 venne pubblicato il 26 febbraio 2013 dopo che una versione preliminare era stata pubblicata il 5 novembre 2012. In essa \u00e8 incluso anche Internet Explorer 10 per Windows 7.\nInclude miglioramenti a Direct2D, DirectWrite, Direct3D, Windows Imaging Component (WIC), Windows Advanced Rasterization Platform (WARP), Windows Animation Manager (WAM), XPS Document API, H.264 Video Decoder e JPEG XR decoder. Tuttavia, il supporto per Direct3D 11.1 \u00e8 limitato in quanto l'aggiornamento non include DXGI/WDDM 1.2 da Windows 8, rendendo non disponibili molte API correlate e funzionalit\u00e0 significative come il frame buffer stereoscopico, funzionalit\u00e0 di livello 11_1 e funzioni opzionali per i livelli 10_0, 10_1 e 11_0.\nAggiornamento Pulitura disco.\nNell'ottobre 2013 \u00e8 stato pubblicato un addon di Pulitura disco che consentiva agli utenti di eliminare aggiornamenti Windows obsoleti su Windows 7 SP1, riducendo cos\u00ec la dimensione della directory WinSxS. Questo aggiornamento arresta alcune funzionalit\u00e0 trovate in Windows 8.\nWindows Management Framework 5.0.\nWindows Management Framework 5.0 include aggiornamenti a Windows PowerShell, DSC (Desired State Configuration) di Windows PowerShell, Gestione remota Windows (WinRM), Strumentazione gestione Windows (WMI). Venne pubblicato il 24 febbraio 2016 e alla fine \u00e8 stato sostituito da Windows Management Framework 5.1.\nConvenience Rollup.\nA maggio 2016, Microsoft pubblic\u00f2 un \"Aggiornamento Convenience Rollup per Windows 7 SP1 e Windows Server 2008 R2 SP1\", che conteneva tutte le patch pubblicate tra l'uscita di SP1 e aprile 2016. Il rollup non \u00e8 disponibile tramite Windows Update e deve essere scaricato manualmente. Questo pacchetto pu\u00f2 anche essere integrato in un'immagine di installazione di Windows 7.\nDa ottobre 2016, tutti gli aggiornamenti di sicurezza e affidabilit\u00e0 sono cumulativi. Il download e l'installazione di aggiornamenti che risolvono singoli problemi non sono pi\u00f9 possibili, ma il numero di aggiornamenti che devono essere scaricati per aggiornare completamente il sistema operativo \u00e8 notevolmente ridotto.\nAccoglienza.\nRicezione dalla critica.\nWindows 7 venne acclamato dalla critica, con critiche che notarono l'aumento dell'usabilit\u00e0 e della funzionalit\u00e0 rispetto al suo predecessore, Windows Vista. CNET assegn\u00f2 a Windows 7 Home Premium una valutazione di 4,5 su 5 stelle, affermando che \"\u00e8 pi\u00f9 di ci\u00f2 che Vista avrebbe dovuto essere, [ed] \u00e8 dove Microsoft aveva bisogno di andare\". PC Magazine lo classific\u00f2 come 4 su 5 affermando che Windows 7 \u00e8 un \"grande miglioramento\" rispetto a Windows Vista, con meno problemi di compatibilit\u00e0, una barra delle applicazioni rinnovata, una rete domestica pi\u00f9 semplice e un avvio pi\u00f9 rapido. \"Maximum PC\" diede a Windows 7 una valutazione di 9 su 10 e defin\u00ec Windows 7 un \"enorme balzo in avanti\" in termini di usabilit\u00e0 e sicurezza e elogi\u00f2 la nuova barra delle applicazioni come \"vale il prezzo da sola\". \"PC World\" defin\u00ec Windows 7 un \"degno successore\" di Windows XP e afferm\u00f2 che i benchmark di velocit\u00e0 avessero mostrato che Windows 7 \u00e8 leggermente pi\u00f9 veloce di Windows Vista. PC World nomin\u00f2 Windows 7 uno dei migliori prodotti dell'anno.\nNella sua recensione di Windows 7, Engadget afferm\u00f2 che Microsoft avesse fatto un \"enorme passo avanti\" con Windows 7 e afferm\u00f2 che la velocit\u00e0 era uno dei principali punti di forza di Windows 7, in particolare per i netbook. \"Laptop Magazine\" diede a Windows 7 una valutazione di 4 su 5 stelle e afferm\u00f2 che Windows 7 rende il PC pi\u00f9 intuitivo, offrendo prestazioni complessive migliori tra cui un aumento \"modesto-drammatico\" della durata della batteria sui computer portatili. \"TechRadar\" diede a Windows 7 una valutazione di 5 stelle su 5, concludendo con \"combina i miglioramenti di sicurezza e architetturali di Windows Vista con prestazioni migliori di XP in grado di offrire l'hardware di oggi. Nessuna versione di Windows \u00e8 mai perfetta, ma Windows 7 \u00e8 davvero la miglior uscita di Windows finora.\" I giornali \"New York Times\", \"USA Today\", \"Wall Street Journal\", e \"The Telegraph\" diedero anch'essi a Windows 7 recensioni favorevoli.\nAlcuni utenti di Windows Vista Ultimate espressero preoccupazioni per il prezzo di Windows 7 e le opzioni di aggiornamento. Gli utenti di Windows Vista Ultimate che desideravano eseguire l'aggiornamento da Windows Vista a Windows 7 dovevano pagare 219,99 dollari per l'aggiornamento a Windows 7 Ultimate o eseguire un'installazione pulita, che richiedeva di reinstallare tutti i loro programmi.\nLe modifiche al controllo dell'account utente su Windows 7 sono state criticate per essere potenzialmente insicuri, in quanto \u00e8 stato scoperto un exploit che consentiva il lancio di software non attendibile con privilegi elevati sfruttando un componente attendibile. Peter Bright di Ars Technica afferm\u00f2 che \"il modo in cui sono stati apportati i miglioramenti\" di Windows 7 UAC esenta completamente gli sviluppatori di Microsoft dal dover fare quel lavoro da s\u00e9. Con Windows 7, \u00e8 una regola per Redmond, un'altra per tutti gli altri.\" L'ingegnere del kernel di Microsoft, Mark Russinovich, riconobbe il problema, ma not\u00f2 che il malware poteva anche compromettere un sistema quando gli utenti accettavano un prompt.\nVendite.\nNel luglio 2009, in sole otto ore, i preordini di Windows 7 su amazon.co.uk superarono la domanda che Windows Vista aveva avuto nelle prime 17 settimane. Divenne il pre-ordine di maggior incasso nella storia di Amazon, superando le vendite del precedente detentore del record, il settimo libro di Harry Potter. Dopo 36 ore, le versioni a 64 bit delle edizioni Windows 7 Professional e Ultimate sono esaurite in Giappone. Due settimane dopo la sua uscita la sua quota di mercato aveva superato quella di Snow Leopard, pubblicata due mesi prima come l'aggiornamento pi\u00f9 recente al sistema operativo Mac OS X di Apple. Secondo Net Applications, Windows 7 raggiunse una quota di mercato del 4% in meno di tre settimane; in confronto, Windows Vista impieg\u00f2 sette mesi per raggiungere la stessa quota. A febbraio 2014, Windows 7 aveva una quota di mercato del 47,49% secondo Net Applications; invece, Windows XP aveva una quota di mercato del 29,23%.\nIl 4 marzo 2010, Microsoft annunci\u00f2 di aver venduto oltre 90 milioni di licenze Windows 7.\nAl 23 aprile 2010, Windows 7 aveva venduto oltre 100 milioni di copie in sei mesi, il che lo rese il sistema operativo Microsoft pi\u00f9 venduto. Al 23 giugno 2010, Windows 7 aveva venduto 150 milioni di copie che lo hanno reso il sistema operativo pi\u00f9 venduto della storia con sette copie vendute ogni secondo. Basandosi su dati mondiali raccolti nel giugno 2010 da Windows Update, il 46% dei PC Windows 7 eseguiva l'edizione a 64 bit di Windows 7. Secondo Stephen Baker del NPD Group nell'aprile del 2010 negli Stati Uniti il 77% dei PC venduti al dettaglio erano preinstallati con l'edizione a 64 bit di Windows 7. A partire dal 22 luglio 2010, Windows 7 ha venduto 175 milioni di copie. Il 21 ottobre 2010, Microsoft ha annunciato la vendita di oltre 240 milioni di copie di Windows 7. Tre mesi dopo, il 27 gennaio 2011, Microsoft annunci\u00f2 un fatturato totale di 300 milioni di copie di Windows 7. Il 12 luglio 2011, il fatturato venne perfezionato in oltre 400 milioni di licenze per utenti finali e installazioni aziendali. A partire dal 9 luglio 2012, sono state vendute oltre 630 milioni di licenze; questo numero include le licenze vendute agli OEM per i nuovi PC.\nPreoccupazioni dell'antitrust.\nCome con altri sistemi operativi Microsoft, Windows 7 \u00e8 stato studiato dai regolatori federali degli Stati Uniti che sovrintendono alle operazioni della societ\u00e0 in seguito al regolamento degli Stati Uniti del 2001 contro Microsoft Corp. Secondo i rapporti sullo stato, il panel di tre membri ha iniziato a valutare i prototipi del nuovo sistema operativo nel febbraio 2008. Michael Gartenberg, analista di Jupiter Research, ha dichiarato: \"La sfida di Microsoft per Windows 7 sar\u00e0 come continuare ad aggiungere caratteristiche che i consumatori vorranno che anche non corrano in contrasto con le autorit\u00e0 di regolamentazione.\"\nAl fine di rispettare le normative antitrust europee, Microsoft ha proposto l'uso di una schermata di \"ballot\" contenente i collegamenti per il download a browser web concorrenti, eliminando cos\u00ec la necessit\u00e0 di una versione di Windows completamente senza Internet Explorer, come precedentemente pianificato. In risposta alle critiche che hanno coinvolto Windows 7 E e preoccupazioni dei produttori sulla possibile confusione dei consumatori se una versione di Windows 7 con Internet Explorer fosse stata spedita successivamente, dopo una senza Internet Explorer, Microsoft avrebbe annunciato che avrebbe scartato la versione separata per Europa e avrebbe spedito lo standard aggiornamento e pacchetti completi in tutto il mondo.\nCome con la versione precedente di Windows, una versione N, che non viene fornita con Windows Media Player, \u00e8 stata pubblicata in Europa, ma solo per la vendita direttamente dai siti web di vendita Microsoft e altri selezionati."}
{"id": "1594196", "revid": "339392", "url": "https://it.wikipedia.org/wiki?curid=1594196", "title": "Rhapsody (software)", "text": ""}
{"id": "1594200", "revid": "339392", "url": "https://it.wikipedia.org/wiki?curid=1594200", "title": "Rhapsody (sistema operativo)", "text": ""}
{"id": "1594202", "revid": "1924342", "url": "https://it.wikipedia.org/wiki?curid=1594202", "title": "Adelina Ismajli", "text": "Biografia.\nAdelina Ismajli \u00e8 una delle pi\u00f9 apprezzate cantanti kosovare in Albania, Kosovo, Macedonia e Montenegro. Miss Kosovo nel 1997, \u00e8 conosciuta particolarmente per la sua personalit\u00e0 controversa, che si riflette nei testi delle sue canzoni, e per essere una sex symbol, le cui provocazioni sessuali si esplicitano nei suoi video musicali e nelle sue performance trasmesse dalle televisioni locali albanesi.\nI suoi successi sono stati venduti in molti paesi dell'area ex-Jugoslavia e negli Stati Uniti d'America.\nHa una sorella, di nome Zanfina Ismajli, anch'essa cantante."}
{"id": "1594203", "revid": "1590006", "url": "https://it.wikipedia.org/wiki?curid=1594203", "title": "Giorgio Perlasca", "text": "Biografia.\nGiorgio era figlio di Teresa Sartorelli e di Carlo Perlasca.\nQuando era ancora bambino, il padre, per motivi di lavoro, trasfer\u00ec la famiglia a Maser\u00e0, in provincia di Padova.\nAnni 1930, le esperienze militari.\nIn giovent\u00f9 ader\u00ec al Partito Nazionale Fascista e nel 1930 si arruol\u00f2 nelle Camicie nere. Nel 1936 prese parte come volontario alla guerra d'Etiopia con la divisione \"28 ottobre\" della Milizia e nel 1937 alla guerra civile di Spagna, nel Corpo Truppe Volontarie, a fianco dei nazionalisti del generale Francisco Franco, dove rimase come artigliere fino al termine del conflitto, nel maggio 1939, quand'era ventinovenne. In questi anni, avendo il ruolo di comunicare ordini tra settori differenti dell'esercito, apprese lingua e cultura spagnole.\nRientrato in Italia, inizi\u00f2 ad allontanarsi dal fascismo, in particolare non condividendo la promulgazione delle leggi razziali e l'alleanza con la Germania siglata quell'anno.\nNel 1939 fu richiamato nelle vesti di sergente maggiore per gestire l'istruzione teorica e storica di un reggimento padovano d'artiglieria. Nel novembre successivo chiese e ottenne finalmente una licenza militare indeterminata. Decise quindi di lasciare l'Italia, occupandosi di attivit\u00e0 commerciali.\nAnni 1940, il lavoro nei Balcani e l'opera a Budapest.\nPerlasca, che nel 1940 si era sposato in Italia, si trov\u00f2 a lavorare prima in Croazia, Serbia e Romania e, dal 1942, in Ungheria a Budapest, in qualit\u00e0 di agente venditore per una ditta di Trieste, la SAIB (Societ\u00e0 Anonima Importazione Bovini), con permesso diplomatico.\nIl giorno dell'armistizio tra l'Italia e gli Alleati (8 settembre 1943) si trovava ancora nella capitale ungherese e, prestando fedelt\u00e0 al giuramento fatto al Regno d'Italia, rifiut\u00f2 di aderire alla Repubblica Sociale Italiana di Mussolini. Per questo motivo si trov\u00f2 a essere ricercato dai tedeschi. Arrestato e internato, fugg\u00ec e cerc\u00f2 rifugio presso l'ambasciata spagnola.\nGrazie a un documento che portava con s\u00e9, che attestava la partecipazione alla guerra civile spagnola e che gli garantiva assistenza diplomatica, ottenne dall'ambasciata una cittadinanza fittizia e un passaporto spagnoli, intitolati all'inesistente \u00abJorge Perlasca\u00bb. Tra le altre mansioni, fu impegnato con l'ambasciatore \u00c1ngel Sanz Briz nel tentativo di salvare gli ebrei di Budapest, ospitati in apposite \u00abcase protette\u00bb soggette all'extraterritorialit\u00e0 per la copertura diplomatica, dietro il rilascio di salvacondotti gratuiti.\nTale operazione era stata organizzata con la collaborazione di alcune ambasciate di altre nazioni e una generale e iniziale tolleranza del governo ungherese. Quando, nel novembre 1944, Sanz Briz decise di lasciare Budapest e l'Ungheria per non riconoscere il governo filonazista ungherese, Perlasca decise di restare e spacciarsi per il sostituto del console partente, all'insaputa dello stesso e della Spagna, redigendo di suo pugno la nomina a diplomatico, con timbri e carta intestata.\nDa quel momento Perlasca si trov\u00f2 a gestire il \"traffico\" e la sopravvivenza di migliaia di ebrei, nascosti nell'ambasciata e nelle case protette sparse per la citt\u00e0, come similmente cercavano di fare il diplomatico svedese Raoul Wallenberg e il nunzio apostolico Angelo Rotta. Tra il 1\u00ba dicembre 1944 e il 16 gennaio 1945, Perlasca rilasci\u00f2 migliaia di finti salvacondotti che conferivano la cittadinanza spagnola agli ebrei, arrivando a strappare letteralmente dalle mani delle Croci Frecciate i deportati sui binari delle stazioni ferroviarie. Fra le persone salvate, vi fu anche la scrittrice Eva Lang.\nSvent\u00f2 inoltre l'incendio e lo sterminio nel ghetto di Budapest con ebrei ungheresi, intimando direttamente al ministro degli interni ungherese G\u00e1bor Vajna una fittizia ritorsione legale ed economica spagnola sui \"circa 3000 cittadini ungheresi\" - in realt\u00e0 poche decine - dichiarati da Perlasca come residenti in Spagna, assicurando di fare pressione per avere lo stesso trattamento da parte di altri due governi latinoamericani. Tale salvataggio \u00e8 stato generalmente attribuito a Raoul Wallenberg, in seguito alle dichiarazioni di P\u00e1l Szalai che, processato per crimini di guerra, afferm\u00f2 di averne concordato personalmente con lo svedese i termini: Wallenberg era gi\u00e0 morto quando Szalai fece le proprie dichiarazioni, poi smentite da Perlasca e spiegate nella volont\u00e0 di Szalai di costruire la propria innocenza dai crimini.\nCur\u00f2 infine personalmente l'organizzazione e l'approvvigionamento dei viveri, recandosi ogni giorno presso le abitazioni e utilizzando gli scarsi fondi dell'ambasciata, poi i propri e quindi studiando e applicando un sistema equo di autotassazione dei rifugiati, basato sugli averi di ciascuno. Grazie all'opera di Perlasca, oltre ebrei furono direttamente salvati dalla deportazione. Dopo l'entrata a Budapest dell'Armata Rossa, Perlasca dovette abbandonare il suo ruolo di diplomatico spagnolo, in quanto filofascista e perci\u00f2 ricercato dai sovietici.\nDopoguerra.\nRiuscito a tornare nell'agosto 1945 in Italia via Istanbul, redasse e invi\u00f2 un primo promemoria per evitare eventuali imputazioni dal governo spagnolo e poi un memoriale in tre copie sulle attivit\u00e0 svolte, che consegn\u00f2 all'ambasciata spagnola e al governo italiano, tenendo una copia per s\u00e9. Scrisse anche all'ambasciatore che aveva sostituito, Sanz Briz, che lo avvert\u00ec mestamente di non aspettarsi alcun riconoscimento per l'opera svolta. Scrisse anche ad Alcide De Gasperi, che non rispose.\nNon raccont\u00f2 la propria vicenda n\u00e9 alla famiglia, n\u00e9 alla stampa e si rivolse piuttosto a chi reputava essere il corretto destinatario diplomatico e statale del suo memoriale. Tuttavia, i pochi vertici a cui comunic\u00f2 la vicenda lo ignorarono per ragioni diplomatiche, politiche o per poca attenzione. Anche lo storico ebreo Jen\u0151 L\u00e9vai, che pur gli chiese una copia del memoriale e contribu\u00ec poi a comunicare il suo nome, omise di raccontarne la vicenda nel suo \"Libro nero\", presumibilmente per ragioni politiche. Soltanto nel 1961 sul Resto del Carlino del 12 giugno apparve un primo articolo di Giuseppe Cerato che raccontava la sua vicenda, senza per\u00f2 avere risonanza; stessa sorte ebbe un articolo alla fine degli anni 1960 su La Stampa, firmato da Furio Colombo.\nLa famiglia seppe del memoriale da lui redatto solo a seguito dell'ictus di cui fu vittima nel 1980, quando decise di avvertire i parenti della sua esistenza qualora fosse deceduto, per poi per\u00f2 continuare a custodirlo senza comunicarne i contenuti una volta ripresosi. Ne conobbero i contenuti solo nel 1987, quando la vicenda divenne pubblica.\nRiconoscimento internazionale.\nNel 1987 alcune donne ebree ungheresi residenti in Israele rintracciarono finalmente Perlasca (reputato da molti un cittadino spagnolo di nome Jorge, vista l'identit\u00e0 che aveva assunto) e divulgarono la sua storia di coraggio e solidariet\u00e0.\nAncora in vita, Perlasca ricevette per la sua opera numerose medaglie e riconoscimenti. Il 23 settembre 1989 fu insignito da Israele del riconoscimento di Giusto tra le Nazioni. Al museo Yad Vashem di Gerusalemme, nel vialetto dietro al memoriale dei bambini \u00e8 stato piantato un albero a lui intitolato. Anche a Budapest, nel cortile della sinagoga, il nome di Perlasca appare in una lapide che riporta l'elenco dei Giusti.\nLa vicenda acquis\u00ec poi finalmente notoriet\u00e0 anche in patria, grazie ai giornalisti Enrico Deaglio (che scrisse su di lui il libro \"La banalit\u00e0 del bene\") e Giovanni Minoli, che accett\u00f2 la proposta di Deaglio di realizzare un'inchiesta su Perlasca, dedicandogli ampio spazio nella trasmissione televisiva \"Mixer\". Solo nell'ottobre 1991 fu insignito dal governo italiano dell'onorificenza di Grande Ufficiale, mentre nel dicembre 1991 il Senato approv\u00f2 un vitalizio annuo, che Perlasca rifiut\u00f2.\nMor\u00ec nove mesi dopo a Padova, nell'agosto 1992, all'et\u00e0 di 82 anni, per un attacco di cuore. \u00c8 sepolto a Maser\u00e0 di Padova.\nIn Israele gli \u00e8 stata dedicata una foresta, in cui sono stati piantati alberi, a simboleggiare le vite degli ebrei da lui salvati in Ungheria. In Italia, su iniziativa del figlio Franco, \u00e8 stata istituita la \"Fondazione Giorgio Perlasca\". Molte scuole e vie gli sono state dedicate.\nNel 1997 \u00e8 stato pubblicato da Il Mulino il suo memoriale, con il titolo \"L'impostore.\"\nGiovanni Minoli ne ha riassunto la vicenda cos\u00ec:\nFilmografia.\nLa RAI il 28 e 29 gennaio 2002, in occasione del giorno della memoria, ha mandato in onda il film TV \"Perlasca. Un eroe italiano\", nel quale il ruolo di Perlasca \u00e8 stato interpretato da Luca Zingaretti. Nel film viene raccontata la vita di Perlasca dal suo lavoro a Budapest fino al suo ritorno in Italia dopo la fine della guerra."}
{"id": "1594204", "revid": "80339", "url": "https://it.wikipedia.org/wiki?curid=1594204", "title": "Bo\u017ee, Carja chrani!", "text": ""}
{"id": "1594205", "revid": "125672067", "url": "https://it.wikipedia.org/wiki?curid=1594205", "title": "Royal Philharmonic Orchestra", "text": "La Royal Philharmonic Orchestra \u00e8 un'orchestra sinfonica britannica con sede a Londra. Essa tiene regolarmente concerti in tutto il mondo ed \u00e8 considerata l'orchestra nazionale britannica.\nStoria.\nL'orchestra venne fondata nel 1946 da Sir Thomas Beecham e tenne il suo primo concerto a Croydon, un sobborgo di Londra, il 15 settembre 1946. Beecham fu il suo direttore principale fino alla sua morte nel 1961. Lo sostitu\u00ec il suo assistente Rudolf Kempe, il quale venne nominato direttore a vita nel 1970. Dopo di lui si sono succeduti alla sua guida Antal Dor\u00e1ti, Walter Weller, Andr\u00e9 Previn, Vladimir Ashkenazy e Yuri Temirkanov. Daniele Gatti ne divenne direttore nel 1996. Nell'aprile 2007, Charles Dutoit venne nominato direttore principale della Royal Philharmonic Orchestra a far data dal 2009.\nL'orchestra fece la sua prima \"tourn\u00e9e\" negli Stati Uniti nel 1950, divenendo la prima orchestra britannica a visitare gli Stati Uniti dopo la London Symphony Orchestra, che vi era stata nel 1912.\nSuccessivamente l'orchestra inizi\u00f2 a sviluppare la sua caratteristica che fu quella di un eccellente gruppo di fiati, composto da Jack Brymer (clarinetto), Gwydion Brooke (fagotto), Terence McDonagh (oboe) e Gerald Jackson (flauto), soprannominato \"The Royal Family\" (La famiglia reale).\nDopo la morte di Beecham, l'orchestra si \u00e8 data una struttura propria divenendo una societ\u00e0 per azioni che cominci\u00f2 ad avere dei problemi economici. La \"Royal Philharmonic Society\" decise di interrompere il contratto, che la legava all'orchestra sin dalla sua nascita, a partire dal 1963 e Glyndebourne fece un contratto con la London Philharmonic Orchestra dal 1964. Le venne allora in aiuto il direttore Sir Malcolm Sargent che organizz\u00f2 una stagione di concerti in un cinema nel sobborgo periferico di \"Swiss Cottage\".\nUn'ulteriore minaccia all'esistenza dell'orchestra arriv\u00f2 nel 1984, quando il giornalista William Rees-Mogg opin\u00f2 che la Gran Bretagna non aveva una grande orchestra sinfonica nelle regioni dell'est del paese e che la Royal potesse trasferirsi a Nottingham. Un'altra voce disse che la Royal Philharmonic dovesse alternarsi con la London Symphony Orchestra come orchestra residente al Barbican Centre, ma la cosa non ebbe poi seguito.\nNel 1992 l'orchestra nomin\u00f2 Peter Maxwell Davies come direttore associato e compositore dell'orchestra.\nIl 7 aprile 1994, la Royal Philharmonic, sotto la direzione di Gilbert Levine, teneva un concerto in Vaticano nel \"Concerto papale in commemorazione dell'olocausto\", con il violoncellista Lynn Harrell e con l'attore Richard Dreyfuss come narratore.\nDiscografia.\nIl brano \"Hooked On Classics\" dall'omonimo album raggiunse la seconda posizione nella Official Singles Chart, la quarta in Svezia, la sesta in Austria e Nuova Zelanda e la decima nella Billboard Hot 100.\nDalla sua fondazione fino alla morte di Thomas Beecham, l'orchestra ha eseguito moltissime registrazioni per le etichette Columbia Records, RCA Victor e EMI. Fra le pi\u00f9 importanti si ricordano:\nNel 1964 Igor' F\u00ebdorovi\u010d Stravinskij registr\u00f2 la sua opera \"The Rake's Progress\" con la Royal Philharmonic. Dal 1964 al 1979 l'orchestra registr\u00f2 per la Decca Records le opere di Gilbert e Sullivan con la \"D'Oyly Carte Opera Company\".\nNel 1986 venne lanciata l'etichetta RPO Records, che fu reclamizzata come la prima etichetta discografica posseduta da una orchestra sinfonica."}
{"id": "1594210", "revid": "78273", "url": "https://it.wikipedia.org/wiki?curid=1594210", "title": "Powiat che\u0142mski", "text": ""}
{"id": "1594214", "revid": "78273", "url": "https://it.wikipedia.org/wiki?curid=1594214", "title": "Powiat hrubieszowski", "text": ""}
{"id": "1594215", "revid": "177966", "url": "https://it.wikipedia.org/wiki?curid=1594215", "title": "Powiat ryki", "text": ""}
{"id": "1594216", "revid": "177966", "url": "https://it.wikipedia.org/wiki?curid=1594216", "title": "Powiat zamo\u015b\u0107", "text": ""}
{"id": "1594220", "revid": "80339", "url": "https://it.wikipedia.org/wiki?curid=1594220", "title": "Bozhe, Tsarya khrani!", "text": ""}
{"id": "1594225", "revid": "122873735", "url": "https://it.wikipedia.org/wiki?curid=1594225", "title": "Pepsinogeno", "text": "Il pepsinogeno \u00e8 la forma inattiva dell'enzima pepsina.\nViene trasformato nella sua forma attiva dall'acido cloridrico (HCl) presente all'interno dello stomaco in attivit\u00e0 digestiva. Viene secreto dalle cellule principali dello stomaco in questa forma.\nUna volta attivato dall'acidit\u00e0 (il pH del succo gastrico \u00e8 circa 2,5) agisce come proteasi, ovvero scinde le proteine in peptidi, cio\u00e8 in catene pi\u00f9 piccole di amminoacidi, agendo sugli amminoacidi aromatici.\nLe isoforme del pepsinogeno sono solitamente raggruppate in 5 diversi gruppi, in base alla loro struttura primaria: pepsinogeno A (chiamato anche pepsinogeno I), pepsinogeno B, progastrina (chiamato anche pepsinogeno II e pepsinogeno C), prochimosina (detta anche prorennina) e pepsinogeno F.\nImportanza.\n\u00c8 importantissimo che l'enzima proteolitico sia secreto in questa forma, perch\u00e9 in caso di produzione gi\u00e0 in forma attiva all'interno delle cellule peptiche, potrebbe danneggiare gli stessi enzimi intracellulari, provocando un'autodigestione della cellula."}
{"id": "1594229", "revid": "237256", "url": "https://it.wikipedia.org/wiki?curid=1594229", "title": "Mihail Iosifovi\u010d Gurevi\u010d", "text": ""}
{"id": "1594230", "revid": "174925", "url": "https://it.wikipedia.org/wiki?curid=1594230", "title": "Calcio (wrestling)", "text": ""}
{"id": "1594233", "revid": "164044", "url": "https://it.wikipedia.org/wiki?curid=1594233", "title": "Manucho Gon\u00e7alves", "text": ""}
{"id": "1594242", "revid": "729019", "url": "https://it.wikipedia.org/wiki?curid=1594242", "title": "Stazione di Macomer", "text": "La stazione di Macomer \u00e8 una stazione ferroviaria al servizio del comune di Macomer, costruita lungo la ferrovia Cagliari-Golfo Aranci.\nStoria.\nLa storia di questo scalo ha inizio nella seconda met\u00e0 dell'Ottocento, quando la Compagnia Reale delle Ferrovie Sarde costru\u00ec la rete a scartamento ordinario della Sardegna. Originariamente il progetto della principale linea dell'isola, la Dorsale Sarda, prevedeva il passaggio del tronco tra Oristano e Chilivani attraverso la valle del Tirso, decisamente pi\u00f9 a est dell'abitato di Macomer che quindi non sarebbe stato servito dalla ferrovia. Tuttavia in un secondo tempo l'ingegner Piercy, capo progettista delle \"Ferrovie Reali\", decise di realizzare una variante al progetto che spostava il passaggio di questa linea verso ovest, comprendendo anche Macomer tra i comuni attraversati dalla ferrovia che avrebbe collegato il sud e il nord dell'isola. La decisione scaten\u00f2 violente polemiche di tipo campanilistico, in particolar modo da parte della popolazione di Nuoro e del circondario, che seppur non attraversato dalla ferrovia in entrambi i casi, vedeva i binari allontanarsi ulteriormente dal suo territorio. La questione arriv\u00f2 anche in Parlamento, col deputato nuorese Pirisi-Siotto che accus\u00f2 Piercy di aver studiato e approvato la variante per suoi interessi personali, ricollegandosi probabilmente al fatto che l'ingegnere gallese era proprietario di alcuni terreni nella vicina Bolotana.\nLe proteste furono vane, e cos\u00ec si diede inizio ai lavori per il tronco Oristano-Chilivani, comprendente anche la realizzazione dello scalo di Macomer. Il 1\u00ba luglio 1880 si inaugurarono sia il nuovo tronco ferroviario che la stazione: quel giorno effettuarono il loro viaggio inaugurale i treni da Cagliari a Sassari, di cui uno partito dal capoluogo regionale e uno dal centro turritano. I due convogli si incrociarono proprio nella stazione di Macomer, dove il treno da Sassari aveva fatto sosta per un banchetto celebrativo riservato alle autorit\u00e0, attesi da una folla festante stando alle cronache dell'epoca.\nPochi anni dopo le rivendicazioni nuoresi trovarono parziale accoglimento con la realizzazione delle prime ferrovie a scartamento ridotto dell'isola. I lavori, affidati alla Societ\u00e0 italiana per le Strade Ferrate Secondarie della Sardegna, videro infatti la realizzazione tra le altre della ferrovia Macomer-Nuoro e della ferrovia Macomer-Bosa, inaugurate tra il 1888 e il 1889. Pur essendosi le SFSS dotate di una propria stazione costruita di fronte a quella delle Reali, per facilitare i collegamenti merci tra i due vettori fu realizzato un breve raccordo a scartamento ridotto (220 metri) che collegava le due stazioni di Macomer. La stazione delle Ferrovie Reali fu quindi attrezzata con un binario tronco da 950\u00a0mm e con una specifica piattaforma di carico.\nIl 1\u00ba gennaio 1920 l'intera infrastruttura delle Reali pass\u00f2 alle Ferrovie dello Stato, che quindi rilevarono anche la propriet\u00e0 dello scalo, che a met\u00e0 degli anni trenta inizi\u00f2 ad ospitare anche i convogli passeggeri delle Ferrovie Complementari della Sardegna (subentrate alle SFSS nel 1921), grazie all'ingresso delle automotrici OM M1 (le cosiddette \"Emmine\") e Fiat ALn 40 nel parco treni del compartimento del centro Sardegna delle FCS. Questa tipologia di rotabili consentiva infatti di effettuare le necessarie manovre di ingresso a Macomer FS che per le locomotive e i rispettivi seguiti di carrozze passeggeri erano assai pi\u00f9 complesse. La stazione divenne quindi capolinea effettivo della linea per Nuoro, e grazie al fatto che parecchi treni delle FCS erano posti in coincidenza con quelli FS in transito per Macomer (di cui tutti quelli per Nuoro), la stazione divenne un importante scalo di interscambio. L'utilizzo di particolari carrelli adattatori facilit\u00f2 inoltre il trasporto delle merci da e per la stazione, consentendo inoltre ai carri FS di transitare sui binari a scartamento ridotto (nel frattempo cresciuti di numero all'interno della stazione), eliminando i problemi di trasbordo.\nDurante la seconda guerra mondiale nella stazione furono provvisoriamente decentrati alcuni uffici della direzione regionale delle FS e una parte del rimessaggio delle locomotive, nonch\u00e9 le principali officine e la manutenzione caldaie, trasferite dalla abituale sede nella stazione di Cagliari dopo che questa fu pesantemente danneggiata dagli attacchi aerei alleati nel 1943. Anche la stazione di Macomer fu danneggiata in maniera importante dai bombardamenti di quell'anno; riparati i danni nel secondo dopoguerra nell'impianto cominci\u00f2 progressivamente a ridursi l'attivit\u00e0 delle ferrovie complementari, con la diminuzione delle corse poste in coincidenza dei treni delle Ferrovie dello Stato. Inoltre nella seconda met\u00e0 degli anni novanta, il servizio merci di quelle che nel frattempo erano diventate le Ferrovie della Sardegna inizi\u00f2 un lento declino sino alla chiusura nel 2003, mentre le fermate a Macomer FS per i convogli passeggeri provenienti da Nuoro vennero progressivamente effettuate solo su richiesta, sino a non venire pi\u00f9 realizzate. Ci\u00f2 port\u00f2 nel 2006 allo smantellamento del raccordo tra le due stazioni macomeresi. L'area destinata ai treni a scartamento ridotto della stazione fu poco tempo destinata alla costruzione di un sottopassaggio pedonale, inaugurato nel 2009, mentre nell'area dove si sviluppava il raccordo venne creato un sottopasso stradale. Per garantire l'intermodalit\u00e0 ferro-gomma e tra le due stazioni ferroviarie macomeresi, a met\u00e0 del 2017 \u00e8 stato inaugurato il centro intermodale passeggeri a ridosso della stazione, collegato allo scalo ferroviario e con la funzione di terminal delle autolinee urbane ed extraurbane.\nStrutture e impianti.\nLo scalo, costruito come stazione passante lungo la Dorsale Sarda, presenta una configurazione del piano del ferro con un fascio principale dotato di sei binari. Di questi il primo \u00e8 il binario di corsa, ed insieme ai binari due e tre (che dall'uno si diramano a cascata) \u00e8 attrezzato per l'espletamento del servizio viaggiatori. Sempre dal binario uno ha origine il binario quattro e da esso il cinque, entrambi passanti ed impiegati per lo stazionamento di convogli e rotabili, funzioni per cui \u00e8 utilizzato anche il binario sei, che a differenza dei precedenti termina tronco in direzione Golfo Aranci.\nA sud di questi binari se ne trovano altri in uso per lo scalo merci dell'impianto, il quale \u00e8 tuttavia in disuso stante la cancellazione del servizio di treni merci in Sardegna, che ha ridotto le attivit\u00e0 di questo tipo alle sole effettuazioni di eventuali convogli straordinari. Il fascio merci, ridotto in numero di binari a inizio anni duemila, si dirama dal binario quattro, e comprende una decina di tronchini per il servizio ed un piano caricatore; da questo fascio si ha inoltre accesso alla rimessa rotabili dello scalo, situata nella parte sud-ovest dell'impianto, dotata di due binari tronchi di ricovero. Tutti questi binari sono a scartamento da 1435\u00a0mm.\nLa stazione disponeva in passato di un fascio binari a scartamento ridotto, smantellato per far posto ad un sottopasso stradale, che era collegato con la vicina stazione delle linee a scartamento ridotto tramite un raccordo rimosso nel 2006. In particolare uno di questi binari terminava a fianco del binario uno, con cui condivideva il marciapiede attiguo al fabbricato viaggiatori, e veniva utilizzato in passato per l'interscambio tra i treni FS e FCS/FdS. Un ulteriore binario presentava la particolarit\u00e0 di avere ambo gli scartamenti, presenti per\u00f2 su due livelli di profondit\u00e0 diversi, per permettere l'inserimento dei carrellini adattatori ai carri FS. Questi ultimi arrivavano sulle rotaie a scartamento ordinario del binario, poste a livello della superficie, e venivano sistemati sui carrellini, che una volta innestati entravano in contatto con le rotaie inferiori a scartamento ridotto permettendogli di entrare nella rete delle ex \"Complementari\" e di poter essere trasportati verso Nuoro e Bosa. Dell'intero fascio sono sopravvissuti in stazione brevi spezzoni di tali binari, una gru che era in uso per il trasbordo delle merci, che avvenivano in un piano caricatore coperto comune ai due scartamenti, anch'esso ancora presente nello scalo.\nA nord dei binari sono situati molti degli edifici dell'impianto: tra di essi il fabbricato viaggiatori \u00e8 un edificio a pianta rettangolare a due piani (con corpi aggiunti sul solo piano terra) con tetto a falde, utilizzato per i servizi all'utenza e l'esercizio ferroviario, bench\u00e9 lo scalo sia gestito in remoto dal DCO di Cagliari. Presente anche una palazzina che nei primi decenni di attivit\u00e0 ospitava l'albergo ed il ristorante della stazione, un edificio dove sono ospitati i servizi igienici ed un fabbricato destinato a magazzini e uffici (tra cui quelli dello scalo merci). Ulteriori magazzini e locali di servizio sono situati nell'area dello scalo merci, mentre due torri dell'acqua servono l'impianto, e sono situate ai lati del fabbricato viaggiatori.\nMovimento.\nLa stazione \u00e8 servita dai treni regionali e regionali veloci di Trenitalia espletanti le relazioni lungo la Dorsale Sarda e tra Cagliari, Sassari e Porto Torres; lo scalo \u00e8 inoltre stazione terminale di varie relazioni.\nSino agli anni novanta l'impianto fu anche capolinea dei collegamenti svolti dalle concessionarie dello scartamento ridotto da e verso le linee per Nuoro e Bosa (quest'ultima limitata a Tresnuraghes dal 1981 e chiusa al servizio di trasporto pubblico nel 1997). Nei primi anni duemila, prima della soppressione del raccordo con la stazione all'epoca delle FdS, lo scalo era raggiunto solo facoltativamente.\nServizi.\nL'impianto dal punto di vista commerciale \u00e8 classificato in categoria \"bronze\" da parte di RFI. \nIl fabbricato viaggiatori ospita diversi servizi per i passeggeri tra cui una biglietteria (sia a sportello che automatica), una sala d'attesa, servizi igienici ed un bar.\nL'accesso ai binari impiegati per il servizio viaggiatori \u00e8 garantito da due banchine, una attigua al fabbricato viaggiatori e l'altra comune ai binari due e tre, collegate tra loro da un sottopassaggio pedonale e dotate di pensiline.\nPer quanto riguarda l'accessibilit\u00e0 lo scalo \u00e8 strutturato per accogliere i disabili di tipo motorio e visivo.\nInterscambi.\nDalla vicina stazione ferroviaria della rete a scartamento ridotto, dal 2010 gestita dall'ARST e sita nell'altro lato di piazza Due Stazioni, \u00e8 possibile raggiungere Nuoro coi treni effettuati dalla societ\u00e0 di trasporti della Regione. Nonostante i rotabili delle ex FdS non entrino pi\u00f9 nello scalo FS, gli orari di alcuni treni dell'ARST sono posti in coincidenza con quelli dei convogli di Trenitalia, permettendo di mantenere una forma di intermodalit\u00e0 tra i due vettori ferroviari. Sempre l'ARST ha nelle vicinanze dello scalo il capolinea di varie autolinee, da cui \u00e8 possibile raggiungere varie localit\u00e0 del circondario, oltre a quelle del servizio urbano. Lo scalo \u00e8 inoltre collegato all'aeroporto di Alghero-Fertilia dalle autolinee Deplanu."}
{"id": "1594246", "revid": "125787423", "url": "https://it.wikipedia.org/wiki?curid=1594246", "title": "Bartholom\u00e4us Spranger", "text": " \nMaestro che in s\u00e9 riassume tutte le tendenze del neo-manierismo europeo, Spranger caratterizza vivacemente la stagione artistica della corte degli Asburgo, sotto Rodolfo II, imperatore del Sacro Romano Impero che trasfer\u00ec la capitale del suo regno da Vienna a Praga, dando vita ad un periodo di fastosi collezionismi (le wunderkammern) e di sofisticate committenze.\nBiografia.\nSi form\u00f2 ad Anversa, citt\u00e0 gi\u00e0 al tempo influenzata da uno stile italianeggiante di pieno Rinascimento, fu discepolo di Jan Mandyn e Cornelis van Dalem. Nel 1565 si mette in viaggio per l'Italia, risiedendo soprattutto a Milano, dove recepisce gli aggiornati stimoli dell'arte lombarda, e a Parma, studiando pittori quali Correggio, Parmigianino e assorbendone lo stile, e per la Francia; qui frequenta la scuola manierista di Fontainebleau, indirizzando cos\u00ec definitivamente il suo stile, appunto, verso il manierismo. Visse per un periodo a Roma, lavorando per grandi committenze come i Farnese a Caprarola, immergendosi nel pi\u00f9 raffinato manierismo romano, tanto da essere nominato pittore papale nel 1570.\nLavor\u00f2 poi, grazie a una calorosa raccomandazione di Giambologna, come pittore di corte a Vienna e poi a Praga per Rodolfo II d'Asburgo tra il 1575 e il 1611, lavorando negli stessi anni con il milanese Giuseppe Arcimboldi, i tedeschi Joseph Heintz il Vecchio e Hans von Aachen, oltre a maestri milanesi e dell'intaglio e dell'oreficeria. Le opere pi\u00f9 apprezzate dall'imperatore sono quelle in cui Spranger, con la scusa di raffigurare miti classici, mette in scena ampi e luminosi nudi femminili per soddisfare il suo desiderio sapido e carnoso. Divulgati attraverso le incisioni, questi dipinti diventano noti in varie nazioni europee, contribuendo cos\u00ec alla diffusione dell'arte manierista in Europa.\nSpranger non produsse molti dipinti a tema sacro, preferendo sempre l'ambito mitologico e letterario. Nella rappresentazione di questi soggetti allegorici Spranger si esprime con un linguaggio intriso di cultura italiana, ma allo stesso tempo riesce a trasmettere una sorta di fredda sensualit\u00e0, tanto pi\u00f9 provocante che apparentemente distaccata. Cre\u00f2 in questo modo uno stile personale di intelligente raffinatezza che, all'epoca, fece avvicinare gli intellettuali alla nuova arte europea. Il suo Manierismo, molto elaborato e sostenuto, \u00e8 ritenuto uno dei migliori al di fuori dell'Italia. "}
{"id": "1594252", "revid": "3082", "url": "https://it.wikipedia.org/wiki?curid=1594252", "title": "Mario G. Losano", "text": ""}
{"id": "1594253", "revid": "125196571", "url": "https://it.wikipedia.org/wiki?curid=1594253", "title": "Enrico Guazzoni", "text": "Biografia.\nFratello di Gaspare Guazzoni, zio del ma\u00eetre d'hotel Aldo Luigi Guazzoni e marito dell'attrice Evelina Paoli. Dopo aver studiato pittura all'Istituto di Belle Arti a Roma, sua citt\u00e0 natale, Enrico Guazzoni inizi\u00f2 la sua carriera cinematografica come cartellonista e decoratore per poi entrare alla Cines, la maggior casa di produzione dell'epoca, nel 1907. Il suo primo film come regista risale a quell'anno e si intitola \"Un invito a pranzo\". Ben presto si dedica a quello che sar\u00e0 il suo genere favorito, il filone storico, firmando due versioni de \"La Gerusalemme liberata\" e di \"Messalina\", utilizzando anche i suoi studi di pittura per curare scenografie e costumi.\nLa tipografia.\nNel 1914 apr\u00ec a Roma la sua tipografia lo \"Stabilimento Litografico Enrico Guazzoni\", sito in via Chieti, subito fuori Porta San Giovanni, dove oltre a svolgere la sua attivit\u00e0 di cartellonista, cre\u00f2 un centro per la stampa di lavori dei migliori pittori dell'epoca, impegnati soprattutto nella realizzazione di manifesti per il cinema. Tra gli altri collaboratori: Tito Corbella, Anselmo Ballester, Duilio Cambellotti, Luigi Martinati."}
{"id": "1594266", "revid": "2011865", "url": "https://it.wikipedia.org/wiki?curid=1594266", "title": "Carlo Giovanni Bernadotte", "text": "Biografia.\nCarlo Giovanni era l'ultimo dei figli di re Gustavo VI Adolfo di Svezia (1882-1973) e della sua prima moglie Margherita di Sassonia-Coburgo-Gotha (1882-1920), al momento della sua nascita principi ereditari di Svezia.\nI suoi nonni paterni erano il re Gustavo V di Svezia (1858-1950) e la regina Vittoria di Baden (1862-1930), quelli materni il principe Arturo di Sassonia-Coburgo-Gotha (1850-1942) e la principessa Luisa Margherita di Prussia. Era pronipote della regina Vittoria del Regno Unito e anche dell'imperatore Guglielmo I di Germania.\nDurante la Seconda guerra mondiale rifiut\u00f2 l'offerta di diventare re di Ungheria.\nPerdette i suoi titoli reali e il suo diritto nella linea di successione dinastica quando si spos\u00f2, il 19 febbraio 1946 nella citt\u00e0 di New York, con Elin Kerstin Margareta Wijkmark, di origini non nobili, figlia del teologo Oscar Henning Wilhelm Wijkmark e di Elin Mathilda Larsson. La granduchessa Carlotta di Lussemburgo, sua parente, gli concesse, il 2 luglio 1951, il titolo di Principe Bernadotte e Conte di Wisborg.\nDopo la morte della prima moglie Carlo Giovanni contrasse un secondo matrimonio, il 29 settembre 1988 nella citt\u00e0 di Copenaghen, con Gunilla M\u00e4rta Louise contessa Watchmeister af Johannishus, di origini estoni, figlia di Nils Claes Ludvig conte Wachtmeister af Johannishus e di Martha Ebba Carolina baronessa de Geer di Leufstra.\nNon avendo avuto figli naturali, adott\u00f2 con la prima moglie:\nDal 2002 al 2012 fu il pi\u00f9 anziano discendente della regina Vittoria del Regno Unito e detiene tuttora il record di discendente maschio della regina Vittoria ad aver vissuto pi\u00f9 a lungo. Mor\u00ec a 95 anni il 5 maggio 2012."}
{"id": "1594272", "revid": "237256", "url": "https://it.wikipedia.org/wiki?curid=1594272", "title": "Sergej Vladimirovi\u010d Il'yu\u0161in", "text": ""}
{"id": "1594274", "revid": "775372", "url": "https://it.wikipedia.org/wiki?curid=1594274", "title": "Corianino", "text": "Corianino \u00e8 una \"curazia\" (frazione) della Repubblica di San Marino, appartenente al castello di Faetano.\nGeografia fisica.\nCorianino sorge al centro del territorio del suo castello."}
{"id": "1594275", "revid": "56818", "url": "https://it.wikipedia.org/wiki?curid=1594275", "title": "Secondo Mondo", "text": ""}
{"id": "1594283", "revid": "287204", "url": "https://it.wikipedia.org/wiki?curid=1594283", "title": "Gran Premio di Turchia 2007", "text": "Il Gran Premio di Turchia 2007 si svolse il 26 agosto 2007 sul Circuito di Istanbul e ha visto una doppietta Ferrari, con Massa primo e R\u00e4ikk\u00f6nen secondo, seguiti da Alonso a completare il podio.\nLewis Hamilton, leader del mondiale \u00e8 giunto invece quinto a causa del dechappamento di uno pneumatico.\nGara.\nRisultati.\nLuca di Montezemolo ha chiesto una doppietta per tenere vive le speranze mondiali e i due piloti Ferrari rispondono fin dal via con Kimi R\u00e4ikk\u00f6nen che passa subito Lewis Hamilton ponendosi in scia a Felipe Massa. Parte al rallentatore Fernando Alonso che si ritrova alle spalle delle due Sauber BMW, vedendo dileguarsi le possibilit\u00e0 di lottare per la vittoria.\nIl terzetto di testa allunga mentre Kubica, quarto, si ferma gi\u00e0 al giro 12 per il primo rifornimento. Alonso si ferma al diciottesimo giro, uno dopo Heidfeld, e pu\u00f2 salire al quarto posto, essendo gi\u00e0 staccato di 14\u201d da Hamilton. Massa ha un giro di carburante in pi\u00f9 di R\u00e4ikk\u00f6nen e pu\u00f2 tenere comodamente la testa, quando rifornisce al giro 19. Hamilton guida la corsa per un giro, per poi lasciare il comando a Heikki Kovalainen che rifornisce al giro 22, salendo al sesto posto, davanti a Kubica. Nel secondo tratto di gara, i due piloti Ferrari allungano portando a 8\u201d il margine su Hamilton che pu\u00f2 comunque limitare i danni in classifica.\nR\u00e4ikk\u00f6nen si porta di nuovo sotto il secondo da Massa, ma rifornendo al giro 41, uno prima del compagno, non pu\u00f2 nulla per scavalcarlo. Nel corso del quarantatreesimo giro, Hamilton, provvisorio leader, patisce il cedimento della gomma anteriore destra ed \u00e8 costretto a percorrere met\u00e0 tornata a bassa andatura. L\u2019inglese scivola al quinto posto e, da l\u00ec in avanti, il suo ritmo si abbassa tanto da dover resistere al ritorno di Kovalainen.\nMassa vince per la seconda volta consecutiva in Turchia, davanti a R\u00e4ikk\u00f6nen che paga la sbavatura commessa in qualifica. Alonso capitalizza al meglio una giornata storta, rimanendo pienamente in corsa per il titolo."}
{"id": "1594285", "revid": "56818", "url": "https://it.wikipedia.org/wiki?curid=1594285", "title": "Primo Mondo", "text": ""}
{"id": "1594286", "revid": "767487", "url": "https://it.wikipedia.org/wiki?curid=1594286", "title": "Rivelazioni di uno psichiatra sul mondo perverso del sesso", "text": "Rivelazioni di uno psichiatra sul mondo perverso del sesso \u00e8 un film del 1973 diretto da Renato Polselli con lo pseudonimo Ralph Brown.\nTrama.\nIl dottor Froodman \u00e8 un noto psichiatra esperto in aberrazioni sessuali e tiene un corso dedicato seguito da un gruppo di giovani allievi. Il corso dibatte sulle tipiche forme di perversioni sessuali che imperversano nella societ\u00e0 moderna. Traendo spunto da fatti e avvenimenti riportati nelle cronache vengono descritte le principali forme di devianze sessuali: zooerastia, ninfomania, necrofilia, feticismo, gerontofilia. Coinvolti emotivamente dalle spiegazioni del luminare anche gli allievi forniranno descrizioni dettagliate sulle loro insolite esperienze sessuali. Una giovane allieva racconter\u00e0 il suo amore adolescenziale per un uomo adulto, conseguenza di una violenza sessuale ricevuta da un coetaneo. Lo stesso professore narrer\u00e0 la vicenda di un suo domestico, di origini siciliane, sposatosi vergine all'et\u00e0 di 44 anni per sbaglio con un transessuale.\nIl film.\nIl film tratta gli argomenti con tono documentaristico e pseudo-sociologico: in realt\u00e0 ci\u00f2 \u00e8 solo un pretesto per stupire il pubblico mostrando una serie di devianze sessuali. Il film contiene anche qualche inserto \"hardcore\" (tra cui un'orgia della durata di circa 20 minuti): tali scene sono o realizzate con controfigure o \"saccheggiate\" da film pornografici americani dei primi anni '70."}
{"id": "1594288", "revid": "1504506", "url": "https://it.wikipedia.org/wiki?curid=1594288", "title": "Ducato di Friedland", "text": "Il ducato di Friedland (in ceco \"Fr\u00fddlantsk\u00e9 v\u00e9vodstv\u00ed\", in tedesco \"Herzogtum Friedland\") fu uno stato di fatto indipendente in Boemia. Venne creato nel 1627 e scomparve nel 1634, dopo la morte del suo governante, Albrecht von Wallenstein (1582 - 1634). In precedenza, dal 1624 al 1627, si chiamava Principato di Friedland (in ceco \"Fr\u00fddlantsk\u00e9 kn\u00ed\u017eectv\u00ed\", in tedesco \"F\u00fcrstentum Friedland\").\nStoria.\nIl principato e il ducato furono eretti grazie all'ascesa al potere di Albrecht von Wallenstein, generale al servizio degli Asburgo durante la Guerra dei Trent'anni.\nNell'agosto 1622 Wallenstein ricevette i titoli di Conte palatino (\"\u0159\u00ed\u0161sk\u00fd hrab\u011b\", \"Pfalzgraf\") e Conte del Sacro Romano Impero (\"hrab\u011b\", \"Graf\"). Il predicato \"di Friedland\" (\"z Fr\u00fddlantu\", \"von Friedland\") deriv\u00f2 dalla citt\u00e0 boema di Freidland, acquisita dal Wallenstein nel 1621, assieme alla signoria su tutto il suo territorio. Il 7 settembre 1623 ricevette il titolo di Duca imperiale. Al tempo, aveva 49 signorie nella parte nordorientale della Boemia, che nel 1624 sarebbero diventate 64. Il 12 marzo 1624 l'imperatore Ferdinando II proclam\u00f2 il Principato di Friedland che, il 4 gennaio 1627, divenne Ducato per l'elevazione di titolo del Wallenstein.\nIl nuovo ducato divenne, in pratica, uno stato indipendente all'interno della Boemia. Wallenstein inizi\u00f2 un'ambiziosa ricostruzione di Ji\u010d\u00edn, capitale del ducato. Pianific\u00f2 una nuova cattedrale, un'universit\u00e0 e un'assemblea ducale. Nel 1628 ottenne il privilegio di battere moneta e il diritto di assegnare titoli nobiliari e privilegi cittadini.\nPer preparare l'universit\u00e0 invit\u00f2 i gesuiti a Ji\u010d\u00edn, dove stabilirono un collegio. Wallenstein inizi\u00f2 a costruire una grande chiesa barocca come sede del vescovo (l'edificio, pur mai completato, \u00e8 ancora oggi la principale chiesa della citt\u00e0). Vicino alla chiesa venne costruito il palazzo ducale. Durante il periodo ducale, la citt\u00e0 raddoppi\u00f2 la sua estensione. Vicino a Ji\u010d\u00edn venne aperto un grande parco, i cui resti sono visibili ancora oggi.\nIl finanziatore di Wallenstein, Hans de Witte, apr\u00ec e gest\u00ec miniere di argento, rame e piombo, fonderie, fabbriche di armi e un sistema di navigazione sul fiume Elba, per supportare le forze militari del signore.\nDopo la morte di Wallenstein (1634) gran parte del ducato venne assegnato al conte Mattia Galasso e l'indipendenza sfum\u00f2."}
{"id": "1594289", "revid": "470669", "url": "https://it.wikipedia.org/wiki?curid=1594289", "title": "Orso Partecipazio (vescovo)", "text": "Appartenente alla famiglia patrizia dei Parteciaci, nipote e figlio di dogi, fu vescovo di Olivolo.\nVita.\nOrso era figlio del doge Giovanni e nipote di Angelo. Venne nominato vescovo della diocesi di Olivolo, avente giurisdizione sulla nascente citt\u00e0 di Venezia.\nSeguendo il fervore edilizio proprio della dinastia Parteciaca (in quell'epoca nascevano infatti la chiesa e il monastero di San Zaccaria, l'abbazia di Sant'Ilario e la stessa basilica di San Marco), provvide a ricostruire la chiesa cattedrale, precedentemente dedicata ai santi Sergio e Bacco, trasformandola nella basilica di San Pietro di Castello. Muore probabilmente nell'853 quando viene redatto il suo testamento."}
{"id": "1594291", "revid": "148107", "url": "https://it.wikipedia.org/wiki?curid=1594291", "title": "Stati di ossidazione degli elementi chimici", "text": "Questa \u00e8 una lista di tutti gli stati di ossidazione degli elementi chimici, escludendo valori non sicuri. Gli stati di ossidazione pi\u00f9 comuni sono evidenziati. Questa tabella \u00e8 basata su una di Greenwood. Lo stato di ossidazione 0, che troviamo per tutti gli elementi, corrisponde alla colonna dei simboli chimici. Il formato della tabella, basata su una divisa da Mendeleev nel 1889, evidenzia le \"leggi\" della tavola periodica.\nUna figura con un formato simile (vedi immagine) fu usata da Irving Langmuir nel 1919 in uno dei primi fogli sulla Regola dell'ottetto. La periodicit\u00e0 degli stati di ossidazione fu uno dei motivi evidenti che portarono Langmuir ad adottare la regola."}
{"id": "1594307", "revid": "1442080", "url": "https://it.wikipedia.org/wiki?curid=1594307", "title": "Aldo Donati (calciatore)", "text": "Vinse i Mondiali 1938 con la Nazionale italiana, anche se non disput\u00f2 mai una partita ufficiale con la maglia dell'Italia, n\u00e9 ai Mondiali n\u00e9 in altre occasioni.\nCarriera.\nAldo Donati ha iniziato la sua carriera nel Bologna, con cui ha esordito in Serie A a 19 anni, il 25 maggio 1930 contro il Genoa (0-1). Trascorse nei \"felsinei\" 8 anni vincendo due scudetti nel 1936 e nel 1937.\nNel 1937 fu acquistato dalla Roma in cui milit\u00f2 per 6 stagioni. Qui ottenne la convocazione di Pozzo per i Mondiali del 1938, vinti dall'Italia senza per\u00f2 che Donati scendesse in campo. Con la Roma conquist\u00f2 il suo terzo scudetto, primo per la Roma, nel 1942.\nDopo la seconda guerra mondiale gioc\u00f2 una stagione nell'Inter con cui collezion\u00f2 solo 2 presenze per poi ritirarsi nel 1946.\nIn totale ha disputato 203 gare in Serie A e realizzato 4 gol, tutti con la Roma.\n\u00c8 deceduto il 3 novembre 1984 all'et\u00e0 di 74 anni, ucciso a Roma da un pirata della strada."}
{"id": "1594309", "revid": "1431409", "url": "https://it.wikipedia.org/wiki?curid=1594309", "title": "Rollerball (film 2002)", "text": "Rollerball \u00e8 un film di fantascienza del 2002, remake dell'omonimo film del 1975. Questa versione aggiornata del film \u00e8 stata diretta da John McTiernan ed \u00e8 molto pi\u00f9 concentrata sull'azione e meno sulla politica rispetto all'originale. Inoltre a differenza del primo film, la storia prende piede nell'anno 2005, anzich\u00e9 nel 2018.\nNel film compaiono vari gruppi autori della colonna sonora tra cui gli Slipknot; il film, pur essendo ambientato principalmente nell'ex Unione Sovietica, \u00e8 stato interamente girato in Canada. Una volta uscito, il film \u00e8 stato rimontato e riproposto, ma senza ottenere comunque alcun successo.\nTrama.\n2005, ormai gran parte dei poteri governativi sono stati dati alla mafia russa comandata da Alexi Petrovich, che ha inventato un nuovo gioco: il Rollerball, gioco violento e sanguinario dove i giocatori all'interno di un'arena devono effettuare un percorso e lanciare una palla di ferro su un piatto. Il punto \u00e8 segnalato solamente se il tiro \u00e8 abbastanza forte da attivare un dispositivo che fa partire i fuochi d'artificio, e la squadra avversaria deve cercare di impedire di segnare, impossessarsi della palla e segnare a sua volta. Petrovich per\u00f2, per riuscire ad attirare i maggiori sponsor e incrementare gli ascolti televisivi, trucca gli incontri, facendo in modo che un giocatore venga ferito in maniera apparentemente accidentale. Nessuno ormai osa mettersi contro di loro, a parte un affiatato gruppo di ribelli di cui fanno parte Jonathan Cross e Marcus Ridley, due ragazzi a cui piace il Rollerball, ma non la violenza e gli inganni imposti da Alexi.\nDopo l'assalto ad una cittadina, Jonathan incontra una ragazza, Aurora, di cui si innamora subito e scopre che anche lei \u00e8 una ribelle, cos\u00ec decidono di attaccare in gruppo i mafiosi entrati in citt\u00e0 riuscendo ad ucciderli tutti. Sanjay, un vecchio amico di Jonathan, si unisce ad Alexi per cercare informazioni utili da dare ai ribelli, in seguito Marcus e Jonathan divenuti una minaccia, vengono presi di mira dai complici di Alexi, ma la coppia riesce a sopravvivere a tutti i tentativi di uccisione sul campo da gioco. Ora i due sono pi\u00f9 che sicuri che \u00e8 meglio uscire dalla Russia, e dopo aver rubato una motocicletta fuggono verso il confine, ma Alexi e i suoi uomini, arrivati precedentemente in zona, sparano alle gomme facendo cadere i due protagonisti, quindi alzano il ponte levatoio che separa i due stati nella speranza che Johnatan e Marcus si arrendano; ma uno dei due si sacrificher\u00e0: Marcus salter\u00e0 il ponte levatoio con la motocicletta sotto richiesta di Jonathan, ma Alexi uccider\u00e0 Marcus con un colpo di fucile. Sorpreso e rattristato, della morte dell'amico, Jonathan accetta la proposta di Alexi di combattere in un Rollerball a Mosca, dove ritrova Aurora, rapita dagli uomini di Alexi.\nIniziato lo scontro, Jonathan si trova inizialmente in difficolt\u00e0 e viene ferito dagli avversari armati di mazze e coltelli, ma grazie all'aiuto dei compagni di squadra, inizia a sconfiggere gli avversari uno ad uno finch\u00e9 non riesce a prendere possesso della palla di ferro della vittoria e scagliarla contro Alexi. Egli ferito al volto, scappa nel seminterrato dove viene raggiunto da Jonathan che lo uccide fracassandogli la testa con uno sgabello. Sanjay gli rivela quindi, che \u00e8 lui il successore di Alexi e tenta di uccidere Jonathan: quest'ultimo riesce a prendere un fucile e ad ucciderlo, distruggendo la 1\u00b0 e 2\u00b0 Repubblica.\nIntanto nell'arena il pubblico si \u00e8 ribellato contro la gang del defunto Alexi: i suoi uomini vengono presi di mira e pestati. La vittoria di Jonathan contro il governo \u00e8 ormai chiara e adesso potr\u00e0 finalmente tornare ad essere felice e vivere la sua vita con Aurora.\nCritica.\nPer questo film l'attrice Rebecca Romijn \u00e8 stata nominata ai Razzie Awards 2002 come Peggior attrice non protagonista."}
{"id": "1594311", "revid": "197508", "url": "https://it.wikipedia.org/wiki?curid=1594311", "title": "Costituzione Politica degli Stati Uniti Messicani del 1917", "text": ""}
{"id": "1594312", "revid": "197508", "url": "https://it.wikipedia.org/wiki?curid=1594312", "title": "Costituzione Federale degli Stati Uniti Messicani del 1917", "text": ""}
{"id": "1594319", "revid": "106550598", "url": "https://it.wikipedia.org/wiki?curid=1594319", "title": "Costituzione Federale degli Stati Uniti Messicani del 1824", "text": "La Costituzione Federale degli Stati Uniti Messicani del 1824 entr\u00f2 in vigore il 4 ottobre del 1824, dopo la caduta del Primo Impero messicano di Agust\u00edn de Iturbide. Nella nuova Costituzione, la repubblica prese il nome di \"Stati Uniti Messicani\", ed era definita come una repubblica federale rappresentativa, con il Cattolicesimo come religione ufficiale.\nIl Congresso Legislativo era bicamerale, come quello degli Stati Uniti, con una camera \"alta\" (Senato, con due senatori per stato) e una camera \"bassa\", con un deputato per ogni ottantamila abitanti. Il potere esecutivo federale ricadeva su un Presidente e un suo Vice, in carica per quattro anni. Il Potere giudiziario federale era nelle mani delle undici componenti della Suprema Corte di Giustizia.\nLa Repubblica era composta da Chiapas, Chihuahua, Coahuila e Texas, Durango, Guanajuato, M\u00e9xico, Michoac\u00e1n, Nuevo Le\u00f3n, Oaxaca, Puebla de los \u00c1ngeles, Quer\u00e9taro, San Luis Potos\u00ed, Sonora e Sinaloa, Tabasco, Tamaulipas, Veracruz, Jalisco, Yucat\u00e1n, e Zacatecas, pi\u00f9 i territori dell'Alta California, Bassa California, Colima, e Santa Fe de Nuevo M\u00e9xico. Lo stato di Tlaxcala verr\u00e0 definito un anno dopo la promulgazione della Costituzione."}
{"id": "1594323", "revid": "787565", "url": "https://it.wikipedia.org/wiki?curid=1594323", "title": "BMW VI", "text": "Il BMW VI era un motore aeronautico a 12 cilindri a V di 60\u00b0 raffreddato ad acqua realizzato dalla tedesca BMW Flugmotorenbau GmbH negli anni venti. Fu il primo motore aeronautico a V costruito dalla casa tedesca e uno dei pi\u00f9 importanti propulsori utilizzati in Germania nel periodo tra la prima e la seconda guerra mondiale.\nSviluppo.\nIl BMW VI era derivato dal precedente BMW IV a 6 cilindri ed era in pratica ottenuto dall'unione dei due motori in linea, dei quali ne condivideva il disegno, tramite un unico albero a gomiti con le bancate posizionate a un angolo di 60 gradi. La distribuzione era affidata a due alberi a camme in testa.\nLa produzione in serie cominci\u00f2 nel 1926 dopo che ne era stata concessa l'omologazione. Nel 1930, dopo che ne erano stati realizzati gi\u00e0 1\u00a0000 esemplari, alla Germania venne nuovamente permessa la costruzione di velivoli militari e la casa tedesca vide le commissioni dei propri motori aumentare sempre pi\u00f9 rapidamente. Nel 1933, in un suo ulteriore sviluppo denominato BMW 106, fu il primo motore con cui la BMW cominci\u00f2 la sperimentazione di un sistema di iniezione diretta di carburante.\nIl BMW VI rest\u00f2 in produzione in varie versioni fino al 1938 raggiungendo in questo periodo in numero di almeno 9\u00a0200 unit\u00e0 costruite, contribuendo in modo fondamentale alla ripresa del trasporto aereo tedesco tra le due guerre mondiali.\nGrazie alle sue doti di affidabilit\u00e0 riconosciute a livello internazionale, venne prodotto su licenza anche in Giappone ed in Unione Sovietica con le denominazioni (rispettivamente) di Kawasaki Ha-9 e di Mikulin M-17.\nPrimati.\nIl BMW VI era utilizzato su velivoli che conquistarono numerosi primati di volo a lungo raggio, tra i quali la prima traversata da est ad ovest dell'oceano Atlantico compiuta nel 1930 da Wolfgang von Gronau con un idrovolante Dornier Do J \"Wal\" spinto da due motori BMW VI in configurazione traente-spingente.\nAltre utilizzazioni.\nUn'utilizzazione insolita per il BMW VI \u00e8 stata quella di motorizzare la Schienenzeppelin, un'automotrice ferroviaria sperimentale ad alta velocit\u00e0 progettata e sviluppata nel 1929 dall'ingegnere aeronautico tedesco Franz Kruckenberg. Il motore non forniva il moto trasmettendolo direttamente al carrello ma grazie all'azionamento dell'elica posizionata, come il motore, nella parte posteriore in configurazione spingente.\nIl nome \"Schienenzeppelin\", in tedesco letteralmente \"Zeppelin su rotaia\", era dovuto alla somiglianza con i famosi dirigibili tedeschi Zeppelin dei primi anni del Ventesimo secolo."}
{"id": "1594325", "revid": "237256", "url": "https://it.wikipedia.org/wiki?curid=1594325", "title": "Vladimir Kos'mi\u010d Svorykin", "text": ""}
{"id": "1594326", "revid": "767487", "url": "https://it.wikipedia.org/wiki?curid=1594326", "title": "Verde-giallo", "text": "Verde-giallo \u00e8 il colore mostrato nella tabella a destra.\nIl verde-giallo \u00e8 un colore ufficiale delle matite Crayola, create nel 1949, bench\u00e9 il colore della Crayola sia molto pi\u00f9 tendente al giallo di quello mostrato nella tabella."}
{"id": "1594329", "revid": "38120", "url": "https://it.wikipedia.org/wiki?curid=1594329", "title": "Trottola (personaggio)", "text": "Trottola (\"Whizzer\") \u00e8 un personaggio dei fumetti Marvel Comics, del quale esistono tre versioni:\nBiografia del personaggi.\nRobert Frank.\nLa Trottola \u00e8 il primo personaggio dei fumetti Golden Age. Robert Frank, nato a Saint Louis (Missouri), mentre si trovava in Africa con il padre, fu avvelenato da un morso di cobra; il dott. Emil Frank salv\u00f2 il figlio con una trasfusione di sangue di Mangusta. Successivamente Robert scopr\u00ec di aver acquisito il potere della super-velocit\u00e0 e decise di diventare un supereroe, chiamato Trottola.\nJames Saunders.\nJames Saunders lavorava come chimico presso la \"Hudson Pharmaceutical Company\" di West Caldwell in New Jersey ma non era affatto soddisfatto della sua posizione. Grazie ad una formula datagli da Gran Maestro James riusc\u00ec ad acquisire una velocit\u00e0 sovrumana ed assunse il nome di Trottola. In cambio egli accett\u00f2 di unirsi allo Squadrone Sinistro (insieme a Nottolone, Dottor Spectrum e Hyperion) e di combattere contro l'avversario di Gran Maestro, Kang il Conquistatore, al servizio del quale operavano i Vendicatori. Dopo la sconfitta, i membri dello Squadrone ritornarono sulla terra e furono ingaggiati da un geografo alieno di nome Nebulon, che voleva sciogliere le calotte polari. L'intervento vittorioso dei Difensori allontan\u00f2 la minaccia e il Dottor Strange cancell\u00f2 la memoria dei membri dello Squadrone. Quando per\u00f2 i Vendicatori sottoposero James ad un interrogatorio sul Dottor Spectrum, tutto il passato gli torn\u00f2 alla mente. Modificando la formula originaria di Gran Maestro riusc\u00ec ad incrementare ulteriormente la propria velocit\u00e0 e decise di sfruttare questa capacit\u00e0 per compiere furti, prendendo il nome di Speed Demon. Uno dei suoi principali avversari fu Uomo Ragno.\nStanley Stewart.\nStanley Stewart, nato su Terra-712, si trasform\u00f2 da semplice postino a paladino del bene con il nome di Trottola, dopo essere inavvertitamente passato attraverso una nube di natura sconosciuta che gli don\u00f2 il potere di muoversi a velocit\u00e0 sovrumana. Egli entr\u00f2 a far parte del gruppo chiamato Squadrone Supremo.\nDopo la sconfitta dell'alieno Iniziato, che aveva assoggettato la Terra, lo Squadrone decise di avviare un programma chiamato \u201cUtopia\u201d: distorcendo l'iniziale finalit\u00e0 del programma, che era quello di salvare il mondo dagli innumerevoli problemi che lo attanagliavano, il gruppo cerc\u00f2 di usurpare il potere dei vari governi e non esit\u00f2 anche a violare i diritti dei singoli e ad utilizzare strumenti come dispositivi di modificazione del comportamento per \u201cconvertire\u201d i criminali. In seguito all'opposizione del gruppo di ribelli Redeemers, composto anche da ex-membri dello Squadrone, il programma fu comunque abbandonato.\nI componenti dello Squadrone, incluso Trottola, furono poi esiliati su Terra-616, la nostra dimensione, ma grazie all'aiuto dei Vendicatori riuscirono a far ritorno a Terra-712. Qui nel frattempo, per uscire dal periodo di sconvolgimenti politici e sociali determinati dal Programma Utopia, si era instaurato un regime tirannico, guidato dal \"Global Directorate\". Per quanto le armi di quest'ultimo fossero straordinarie, lo Squadrone riusc\u00ec comunque ad avere la meglio, anche grazie al rientro nei suoi ranghi dei membri che lo avevano in precedenza abbandonato.\nDa allora lo Squadrone si adopera per combattere l'oppressione e ristabilire la libert\u00e0."}
{"id": "1594330", "revid": "287204", "url": "https://it.wikipedia.org/wiki?curid=1594330", "title": "Lu bu", "text": ""}
{"id": "1594331", "revid": "2030671", "url": "https://it.wikipedia.org/wiki?curid=1594331", "title": "Pignasecca e Pignaverde", "text": "Pignasecca e Pignaverde \u00e8 una commedia teatrale di Emerico Valentinetti, registrata per la prima volta nel 1957. La commedia \u00e8 interpretata dalla Compagnia Comica Genovese diretta da Gilberto Govi.\nIl titolo della commedia fa riferimento ai personaggi di un'opera letteraria in lingua genovese, scritta dal poeta ligure Martin Piaggio: \"I do\u00ec av\u00e4i\" (\"I due avari\").\nDall'opera \u00e8 stato tratto anche il film Che tempi! del 1948, interpretato nel ruolo di protagonista da Gilberto Govi.\nTrama.\nLa commedia inizia con la signora Matilde, che fa i conti con Lucia, la serva di casa, per il resto della spesa. Anche se i conti non tornano, la signora fa passare la questione, a questo punto fa la sua comparsa il signor Felice, che corregge i conti e inventa delle scuse e delle storie e costringe la serva a tirare fuori i soldi di propria tasca per far quadrare i conti.\nDella famiglia fa anche parte la figlia, Amalia, ancora da maritare. Felice vorrebbe che la figlia si sposasse con il proprio cugino, Alessandro Raffo, un commerciante benestante quarantenne di Sampierdarena; ma Amalia \u00e8 contraria e addirittura mostra disprezzo per Alessandro. Lei \u00e8 innamorata di Eugenio, il vicino di casa andato in America a cercare fortuna dopo il rifiuto di Felice di concedergli la mano della figlia, a causa della sua situazione economica.\nIl padre annuncia alla figlia che verr\u00e0 il cugino Alessandro Raffo a pranzo e la figlia confida alla madre tutta la sua amarezza per quanto sta facendo per farle fare un matrimonio di interesse. In casa entra il proprietario dei muri Isidoro Grondona che annuncia l'arrivo prossimo di Eugenio. Entra poi Eugenio che subito saluta Amalia, accompagnato dal figlio del suo capo, Manuel Aguirre, un ricco commerciante Argentino con una bella personalit\u00e0, che \u00e8 venuto a Genova per sbrigare un affare. Manuel chiede a Felice di poter parlare assieme per una consulenza per l'affare. Appena arriva il cugino Alessandro tutti se ne vanno a parte Felice, la figlia fa finta di sentirsi poco bene per non pranzare con l'odiato promesso sposo.\nDopo il pranzo Felice e Alessandro discutono sulla dote, e si accordano per 200.000 lire. Quindi, Manuel ed Eugenio raggiungono Felice per parlare dell'affare: l'acquisto di un bastimento da carico per il quale chiedono l'interessamento di Felice Pastorino (subito allettato dal guadagno che ne avrebbe per la mediazione) stante la sua grande esperienza in materia. A conclusione della consulenza, Eugenio chiede la mano di Amalia a Felice il quale rifiuta nuovamente anche perch\u00e9 significherebbe separarsi dalla figlia poich\u00e9 andrebbe a vivere in Argentina. Manuel chiede di poter parlare da solo con Felice, che trova mille scuse per non dare la figlia in sposa ad Eugenio. A questo punto Felice comunica la sua scelta alla figlia e alla moglie che sono contrariate e tristi. Inoltre, riesce a contrattare con il cugino la riduzione della dote a 100.000 lire.\nIsidoro comunica a Felice che la figlia \u00e8 scappata con Eugenio in riviera e questi rimane molto triste e ancora pi\u00f9 contrariato. Sulla scena compare Manuel che dice che l'affare si \u00e8 concluso bene. Isidoro comunica a Felice che la figlia \u00e8 nell'appartamento accanto ed appare sulla scena Manuel che dice che la \"casa Aguirre\", di cui Manuel \u00e8 l'erede, avr\u00e0 bisogno di una persona di fiducia sul posto per cui Eugenio pu\u00f2 rimanere a lavorare a Genova. A questo punto niente si pu\u00f2 opporre alle nozze e \"Felice \u00e8 felicissimo\" di acconsentire, a patto che si uniscano i due appartamenti contigui, per realizzare un unico appartamento e che le spese dell'apertura nel muro siano a carico del proprietario, Isidoro Grondona."}
{"id": "1594337", "revid": "98207967", "url": "https://it.wikipedia.org/wiki?curid=1594337", "title": "Chartreuse (colore)", "text": "A destra \u00e8 mostrato il colore chartreuse. Questo colore viene anche chiamato verde chartreuse, per distinguerlo dal Giallo Chartreuse.\nLa parola \"chartreuse\" \u00e8 stata usata per la prima volta per indicare questo colore (a met\u00e0 strada fra il giallo ed il verde) a met\u00e0 anni novanta. Prima di allora veniva chiamato \"Verde-giallo\", con cui si indica un'altra tonalit\u00e0.\nIl primo uso che si ricordi del termine \"chartreuse\" come nome di un colore (nel senso originale \"chartreuse\" indicava il colore che si chiama Giallo Chartreuse) \u00e8 stato nel 1892."}
{"id": "1594358", "revid": "547034", "url": "https://it.wikipedia.org/wiki?curid=1594358", "title": "Sotto la pioggia", "text": "Sotto la pioggia \u00e8 l'ottavo album di Antonello Venditti. \u00c8 stato pubblicato nel 1982, per la prima volta con la sua etichetta discografica la Heinz Music, dopo l'abbandono del cantante dell'etichetta Philips Records.\nAll'album partecipano, tra gli altri, come strumentisti Ron e gli Stadio.\nTesti e musica di Antonello Venditti."}
{"id": "1594365", "revid": "237256", "url": "https://it.wikipedia.org/wiki?curid=1594365", "title": "Boris Vladimirovi\u010d Asafiev", "text": ""}
{"id": "1594366", "revid": "1573940", "url": "https://it.wikipedia.org/wiki?curid=1594366", "title": "Lacerta bilineata", "text": "Il ramarro occidentale (Lacerta bilineata ) \u00e8 un sauro della famiglia dei Lacertidi, di colore verde brillante, rapidissimo nei movimenti.\nDescrizione.\nLa forma del corpo \u00e8 quella tipica delle lucertole, ma di dimensioni maggiori. Gli esemplari adulti possono raggiungere i 45\u00a0cm di lunghezza, compresa la coda. La livrea del maschio \u00e8 verde con striature nero-brunastre sul dorso e gialle sul ventre; nella stagione riproduttiva la gola diventa di colore azzurro intenso. La femmina \u00e8 di colore dal verde al beige. Le zampe sono dotate di cinque dita munite di piccoli artigli.\nDate le dimensioni notevoli, quando un umano vi passa accanto, il movimento repentino del ramarro fra le piante inferiori (onde allontanarsi) pu\u00f2 generare un leggero spavento. \nBiologia.\nComportamento.\nI ramarri sono animali territoriali. I maschi lottano tra loro, soprattutto nella stagione riproduttiva.\nAlimentazione.\nSi nutrono principalmente di artropodi, larve, molluschi e talora anche di vegetali come frutta o bacche.\nRiproduzione.\nLa maturit\u00e0 sessuale viene raggiunta intorno ai due anni. I maschi che sono sedentari e territoriali, nel periodo dell'accoppiamento in primavera, dopo il letargo invernale, sono molto aggressivi: si affrontano alzando la testa, mostrando il sottogola azzurro all'avversario e frustando l'aria con la coda. Il maschio vincitore potr\u00e0 accoppiarsi con la femmina. Durante l'accoppiamento il maschio trattiene la femmina mordendola su un fianco. Dopo alcune settimane, la femmina scava un nido profondo una decina di centimetri e vi depone tra le 5 e le 25 uova, lunghe circa 18\u00a0mm, che si schiudono dopo circa 3 mesi.\nDistribuzione e habitat.\nQuesta specie \u00e8 presente in Portogallo, Spagna, Francia, Andorra, Austria, Croazia, Germania, Monaco, Slovenia, Svizzera, Regno Unito (Isole del Canale) e Italia.In Italia \u00e8 presente in tutta la penisola ed in Sicilia. In Sardegna \u00e8 assente. Il suo areale si sovrappone parzialmente a quello della \"Lacerta viridis\", diffusa in Europa orientale, in Friuli Venezia Giulia e nella parte orientale del Veneto. \u00c8 stata introdotta in Kansas negli Stati Uniti.\nSistematica.\nNe esistono cinque sottospecie:"}
{"id": "1594372", "revid": "1437722", "url": "https://it.wikipedia.org/wiki?curid=1594372", "title": "Venditti e segreti", "text": "Venditti e segreti \u00e8 il decimo album di Antonello Venditti, pubblicato nel 1986, per la quinta volta con l'etichetta Heinz Music."}
{"id": "1594381", "revid": "64833", "url": "https://it.wikipedia.org/wiki?curid=1594381", "title": "Drowse", "text": ""}
{"id": "1594385", "revid": "6923", "url": "https://it.wikipedia.org/wiki?curid=1594385", "title": "Asterix e il giro di Gallia", "text": "Asterix e il giro di Gallia (\"Le Tour de Gaule d'Ast\u00e9rix\") \u00e8 la quinta storia a fumetti della serie \"Asterix\", creata da Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1965. \u00c8 la prima storia in cui compare Idefix, che diverr\u00e0 un comprimario fisso della serie in tutti gli albi successivi.\nTrama.\nDopo l'ennesima sconfitta da parte degli irriducibili Galli armoricani, il prefetto romano Lucius Fiordilotus decide di recintare il loro villaggio con una palizzata, per isolarli. Asterix, per nulla disposto ad accettare questa imposizione, ingaggia con il prefetto in una singolare sfida, affermando di riuscire a compiere l'intero giro della Gallia malgrado l'opposizione dell'esercito romano, riportando al villaggio delle specialit\u00e0 culinarie delle diverse citt\u00e0 galliche. Fiordilotus accetta, impegnandosi, in caso di sconfitta, a riconoscere la disfatta e a smontare l'assedio. Per Asterix e Obelix inizia cos\u00ec un nuovo viaggio, che li porter\u00e0 a toccare le principali citt\u00e0 della Gallia, alla fine i due, nonostante le legioni e gli infidi complotti dei Romani, riusciranno nell'impresa, allestendo infine un banchetto di fronte allo sconfitto Fiordilotus. Durante la realizzazione della storia gli autori rimaneggiarono diverse volte questo itinerario: per esempio in una delle prime bozze esso veniva percorso dai protagonisti in senso opposto a quello visto nella versione finale. Inoltre, inizialmente Goscinny e Uderzo avrebbero volute far visitare ad Asterix e Obelix pi\u00f9 citt\u00e0, fra cui Caesarodunum (Tours), celebre per il pat\u00e9 rillettes, Vesunna (P\u00e9rigueux), celebre per il foie gras, Baeterraa (B\u00e9ziers), celebre per il vino, e molte altre; queste localit\u00e0 non trovarono per\u00f2 spazio nella versione definitiva dell'albo.\nLe tappe del giro sono le seguenti:\nLe tappe del \"Giro di Gallia\" di Asterix e Obelix (percorso in senso orario).\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici e citazioni.\nNella storia vengono parodiate personaggi e caratteristiche della Francia moderna come ad esempio il traffico che caratterizza la citt\u00e0 di Parigi (Lutetia) o le labirintiche strade del centro storico di Lione (Lugdunum), in cui i Romani si perdono irrimediabilmente; sempre a Lione, Figliastrix (\"Beaufix\" in originale), capo della resistenza cittadina, \u00e8 un omaggio all'importanza che la citt\u00e0 francese ebbe nella Resistenza all'occupazione nazista durante la II guerra mondiale.\nLa via romana n. VII, intasata da turisti luteziani diretti verso la costa, che Asterix e Obelix percorrono diretti verso Nizza (Nicae) \u00e8 un riferimento alla moderna autostrada Autoroute A7; il lungomare della citt\u00e0, che i due successivamente visitano e che Asterix chiama \"passeggiata dei Britanni\", \u00e8 un riferimento a quella che \u00e8 oggi il celebre Lungomare degli Inglesi.\nA Marsiglia (Massilia) appaiono alcuni frequentatori di un bar che aiutano i protagonisti con i volti di alcuni attori che appaiono nel film \"Marius\", parte della cosiddetta \"trilogia marsigliese\" tratta dalle commedie del drammaturgo Marcel Pagnol: Raimu (parodiato nel personaggio di Cesare Labelladecadix, il padrone della locanda), Fernand Charpin, Paul Dullac e Robert Vattier. La scena in cui gli ultimi tre giocano a carte \u00e8 un riferimento ad una scena del film. Successivamente costoro, per disturbare i Romani, inscenano una partita di bocce (nella variante provenzale del \"p\u00e9tanque\"), gioco molto popolare in tutto il Sud della Francia. Nella tavola 20, allorch\u00e9 Asterix e Obelix, dirigendosi a Lione rubano il carro di un corriere postale e questi, furibondo, commenta con le parole \"\"vi prometto che si parler\u00e0 ancora del corriere di Lugdunum!\"; il riferimento \u00e8 all'episodio di cronaca passato alla storia con il nome di \"Affaire du courrier de Lyon\", che fu un celebre caso di errore giudiziario avvenuto nel 1796, all'epoca del Direttorio.\nNell'albo appaiono infine due celebri citazioni latine: la prima nella tavola 3, sulla bocca di un legionario intento a costruire la palizzata intorno al villaggio degli Irriducibili: \"Exegi monumentum aere perennius\", dalle \"Odi\" di Orazio. La seconda viene pronunciata dal personaggio di Treppiede (uno dei Pirati) nella tavola 40: \"Victrix causa diis placuit sed victa Catoni\", citazione dai \"Pharsalia\" del poeta Lucano.\nRiferimenti ad altri albi.\nQuesto albo segna, oltre all'esordio di Idefix e dei pirati, personaggi che, nati come parodia della serie \"Barbarossa\", sarebbero poi diventati dei comprimari fissi; inoltre appare nella ciurma per la prima e ultima volta il figlio del loro Capitano, Erix: nella storia seguente, \"Asterix e Cleopatra\", viene lasciato da suo padre come pegno in un porto in cambio di una nuova nave, e in seguito non comparir\u00e0 pi\u00f9 nelle storie.\nSi ha una delle prime apparizioni del fabbro Automatix (gi\u00e0 visto marginalmente nel primo albo della serie, \"Asterix il gallico\"), ancora con un aspetto diverso dalla sua caratterizzazione definitiva, che assumer\u00e0 solo a partire da \"Asterix e i Normanni\". Da notare inoltre il personaggio del centurione romano di Petibonum, Nongettopius, perch\u00e9 \u00e8 lo stesso che appare nella storia precedente, \"Asterix gladiatore\": questo \u00e8 l'unico caso in cui uno dei centurioni dei campi fortificati attorno al villaggio appare in pi\u00f9 albi. Nella tavola 4 Obelix chiede inoltre a Fiordilotus di salutare a Roma il suo \"amico\" Caius Ottusus, anch'egli personaggio visto in \"Asterix gladiatore\".\nStoria editoriale.\nIn Francia la storia fu serializzata inizialmente all'interno della rivista \"Pilote\" in cui apparve a puntate dal numero 172 (7 febbraio 1963) al 213 (21 novembre 1963); in seguito \u00e8 stata pubblicata in albo cartonato nel 1965.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo fu pubblicato da Arnoldo Mondadori Editore nel giugno 1978, con pi\u00f9 di dieci anni di ritardo rispetto all'edizione francese. Nel frattempo era gi\u00e0 stato pubblicato l'albo \"Asterix in Corsica\", in cui compaiono brevemente alcuni personaggi di \"Asterix e il giro di Gallia\"; questo fatto, insieme all'esordio di Idefix, apparve all'epoca come una discontinuit\u00e0 narrativa. La traduzione italiana nell'edizione Mondadori \u00e8 di Alba Avesini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. Nel 1979 \u00e8 stata pubblicata dalla Mondadori una versione tascabile in bianco e nero dell'albo, nella collana Oscar Mondadori.\nLa storia \u00e8 stata inoltre pubblicata a puntate anche all'interno della rivista \"Il Giornalino\" (Edizioni San Paolo), nella quale \u00e8 stata ristampata periodicamente. Tale edizione \u00e8 basata su quella Mondadori, e presenta la stessa traduzione di Alba Avesini. Un'ulteriore edizione italiana dell'albo \u00e8 stata quella pubblicata da Fabbri/Dargaud, datata febbraio 1982 e con una differente traduzione a cura di Daniela Magri.\nIn altre lingue.\nIl titolo originale dell'albo, \"Le Tour de Gaule d'Ast\u00e9rix\", \u00e8 stato tradotto come segue nelle diverse lingue in cui il fumetto \u00e8 edito:"}
{"id": "1594399", "revid": "599013", "url": "https://it.wikipedia.org/wiki?curid=1594399", "title": "Ospedale San Giovanni di Dio (Cagliari)", "text": "Il San Giovanni di Dio, meglio noto come Ospedale Civile, \u00e8 l'ospedale che sostitu\u00ec quello medievale di Sant'Antonio di Vienne, gi\u00e0 operante a Cagliari dal XIV secolo. Sorge in via Ospedale, nel quartiere di Stampace, in pieno centro cittadino. Dal 1\u00ba aprile 2007 fa parte dell'Azienda Ospedaliero-Universitaria di Cagliari.\nStoria.\nIl progetto dell'Ospedale civile di Cagliari venne commissionato dalle autorit\u00e0 cittadine all'architetto Gaetano Cima, che lo elabor\u00f2 nel 1842. Alla posa della prima pietra si procedette nel 1844. L'edificio, seppure non ancora definitivamente completato, cominci\u00f2 a funzionare nel 1848.\nArchitettura dell'edificio.\nL'ospedale San Giovanni di Dio \u00e8 un monumentale edificio in stile neoclassico. Il lungo prospetto principale presenta tre avancorpi; quello centrale, corrispondente all'ingresso principale, presenta un pronao con sei colonne doriche, alte dieci metri, che reggono una trabeazione con fregio decorato a metope e triglifi. Superato un portico, si accede ad un vasto atrio a pianta circolare, dove ampi finestroni si aprono sul cortile centrale. Nell'atrio si dispongono alcune sculture, ritratti di benefattori dell'ospedale, e il monumento a Gaetano Cima, opera del piemontese Giuseppe Sartorio. Altre statue, tra cui quella raffigurante Francesco Angelo Dess\u00ec, sono collocate nel corridoio circolare, situato tra l'atrio e il cortile, dal quale attraverso arcate a tutto sesto si accede ai corridoi radiali, dalle alte volte a botte, dove si trovano i reparti. Questi ultimi sono disposti a raggiera rispetto al corpo centrale dell'edificio, costituito dall'atrio. Stessa disposizione permane ai piani superiori. I vari corpi dell'edificio si uniscono tra loro e formano quattro cortili di forma esagonale allungata.\nCappella.\nLa cappella dell'ospedale \u00e8 dedicata a san Giovanni di Dio ed \u00e8 sede della omonima parrocchia, istituita dall'arcivescovo Ernesto Maria Piovella il 4 giugno 1944. La cappella \u00e8 situata al primo piano dell'ospedale, in corrispondenza dell'atrio al piano terra. La pianta \u00e8 circolare, con volta a cupola emisferica, decorata da cassettoni dipinti. Il perimetro \u00e8 scandito da colonne.\nReparti.\n\u00c8 iniziato da tempo il trasferimento dei vari reparti presso il nuovo Policlinico Universitario di Monserrato."}
{"id": "1594401", "revid": "125908161", "url": "https://it.wikipedia.org/wiki?curid=1594401", "title": "Barbie e il lago dei cigni", "text": "Barbie e il lago dei cigni \u00e8 un film d'animazione del 2003 distribuito direttamente per il mercato home video, realizzato in grafica computerizzata. Protagonista del film \u00e8 Barbie, e la storia \u00e8 un libero adattamento del balletto \"Il lago dei cigni\" con la musica di P\u00ebtr Il'i\u010d \u010cajkovskij.\nTrama.\nOdette, alias Barbie, \u00e8 una giovane ragazza con la passione per la danza, figlia di un semplice fornaio e sorella dell'allegra Marina.\nNello stesso villaggio vive pure Daniel, principe del regno e abile arciere. Il ragazzo desidera viaggiare per il mondo, ma sua madre, la regina, vorrebbe che Daniel si sposasse presto di modo da sostituirla come re del regno.\nUn giorno nel villaggio giunge un unicorno di nome Lila inseguita da alcuni cacciatori. Lila, per\u00f2, si rivela pi\u00f9 astuta di loro e, dopo averli gabbati, fugge nuovamente nel bosco. Vedendo, tuttavia, che l'unicorno ha ancora una corda al collo, Odette la insegue per liberarla. \nNella foresta Lila, grazie al proprio corno magico, apre una grande roccia che conduce nella Foresta Incantata, un luogo meraviglioso, nascosto agli umani e popolato da magiche creature. \nAnche Odette attraversa il passaggio e libera Lila dalla corda grazie ad un grosso cristallo incastonato in un albero e che la fanciulla estrae facilmente dalla corteccia. Giunge proprio allora la Fata Regina, sovrana della Foresta Incantata, che ha osservato non vista l'intera scena insieme ad alcuni animali parlanti. La Fata Regina rivela ad Odette che secondo un'antica profezia solo una fanciulla pura di cuore avrebbe potuto estrarre facilmente il cristallo dall'albero; con il suo gesto di altruismo Odette ha rivelato di essere lei quella fanciulla e perci\u00f2 il suo compito sar\u00e0 ora quello di salvare la Foresta Incantata dalla magia nera dello stregone Rothbart, cugino della Fata Regina, e da Odile, la perfida e viziata figlia di quest'ultimo.\nIncredula, Odette ascolta la storia narratale dalla Fata Regina, ma non riesce a credere di essere lei la fanciulla profetizzata, poich\u00e8 non si sente all'altezza del compito. Lila, dunque, su ordine della Fata Regina, viene incaricata di riaccompagnarla sino al varco magico per farla tornare a casa. \nPer loro sfortuna, sopraggiunge Rothbart con sua figlia Odile che, saputo che Odette ha estratto il cristallo dall'albero ed \u00e8 quindi la fanciulla profetizzata destinata a sconfiggerlo, la trasforma in un cigno per evitare che la ragazza ostacoli i suoi piani. \nIn quel mentre per\u00f2 giunge anche la Fata Regina che dona ad Odette un diadema su cui \u00e8 incastonato proprio il cristallo magico estratto dall'albero. Grazie ad esso, ogni volta che Rothbart tenta di colpire la ragazza con la sua magia per ucciderla, intorno ad Odette si crea uno scudo protettivo che blocca la magia dello stregone, ad ulteriore riprova che Odette \u00e8 proprio la prescelta. \nPer il momento a Rothbart ed ad Odile non resta che ritirarsi nella loro cupa fortezza costruita in un'ala della foresta distrutta dalla magia dello stregone, ma a causa del sortilegio Odette \u00e8 ancora un cigno.\nPurtroppo i poteri della Fata Regina non possono competere con quelli di Rothbart e non pu\u00f2 sciogliere del tutto l'incantesimo che questi ha gettato su Odette. Pu\u00f2 solo ridare alla giovane l'aspetto umano dal tramonto fino all'alba come ha fatto anche per tutti gli elfi e le fate maledetti dallo stregone e costretti a vivere di giorno come animali parlanti. \nDecisa a trovare un modo per rompere l'incantesimo, Odette, con l'aiuto di Lila, accetta finalmente di combattere Rothbart e si reca nel luogo dove \u00e8 nascosto il Libro della Foresta Loro nel quale \u00e8 rivelata l'intera profezia che la riguarda. Il libro \u00e8 per\u00f2 custodito nella biblioteca del troll Erasmus che all'inizio si far\u00e0 passare per cattivo e pericoloso, ma poi si riveler\u00e0 buono e gentile. Con l'aiuto di Erasmus, che non ricorda pi\u00f9 dove sia il libro, Lila e Odette si mettono alla sua ricerca con scarsi risultati.\nNel frattempo, Rothbart sta architettando un piano per far s\u00ec che Odette venga uccisa da un essere umano, in quanto il cristallo magico non pu\u00f2 proteggerla dalle armi degli uomini, ma solo dalla magia. Conduce quindi il principe Daniel nella foresta che per\u00f2 desiste dal suo proposito di cacciatore, impietosito dalla bellezza del cigno, ed assiste cos\u00ec alla trasformazione di Odette in umana al calar del sole. \nOdette e Daniel passano del tempo insieme, innamorandosi, cos\u00ec Daniel invita la ragazza al ballo che si terr\u00e0 la sera seguente con l'intento di chiedere ufficialmente la sua mano. Odette, per\u00f2, non vuole abbandonare i suoi nuovi amici ed acconsente a recarsi al ballo solo se nel frattempo Daniel si metter\u00e0 al sicuro tornando nel mondo umano, lontano da Rothbart. \nMentre Odette con l'aiuto della Fata Regina, di Lila e delle fate si prepara al gran ballo, Erasmus trova il libro della Foresta Lore. Si scopre cos\u00ec che per sconfiggere Rothbart \u00e8 necessario il vero amore, ossia il principe, ma, se quest'ultimo giurasse amore ad un'altra, il cristallo perderebbe il suo potere.\nDopo aver rapito Erasmus, Rothbart scopre come neutralizzare il potere del cristallo. Incanta, dunque, la collana di sua figlia Odile per fare in modo che questa si rechi al ballo al posto di Odette ed il principe le giuri eterno amore: la collana infatti far\u00e0 vedere a Daniel non Odile, ma Odette. \nOdette ed i suoi amici scoprono il piano malvagio dopo aver salvato Erasmus, nel frattempo trasformato in un verme dalla magia di Rothbart, e cos\u00ec Odette decide di recarsi al ballo, ancora tramutata in cigno poich\u00e8 il sole non \u00e8 ancora tramontato, per farsi vedere da Daniel e smascherare l'inganno di Rothbart. \nSfortunatamente Daniel cade comunque nel tranello: non vedendo Odette, chiusa fuori dal castello, giura amore a Odile. \nOdette, assistendo alla scena, sviene ed il cristallo magico perde il suo potere.\nTroppo tardi Daniel si accorge dell'inganno e tenta vanamente di affrontare Rothbart che, tuttavia, si mette all'inseguimento di Odette, soccorsa dalla Fata Regina, Lila e le fate su una carrozza volante e ricondotta nella Foresta Incantata.\nQui vanamente Lila e gli elfi cercano di affrontare lo stregone, ma falliscono miseramente e la Fata Regina viene trasformata in topolino. \nA questo punto giunge anche Daniel in soccorso di Odette, ma ancora una volta Rothbart si rivela troppo potente ed il ragazzo rischia di essere ucciso dalla sua magia.\nOdette, vedendo la scena, corre da Daniel cercando di proteggerlo anche se non ha pi\u00f9 il cristallo magico. Daniel, consapevole di ci\u00f2, tenta di fermarla, ma entrambi vengono uccisi da un incantesimo di Rothbart.\nIl gesto d'amore dei due giovani che non hanno voluto abbandonarsi nonostante il pericolo imminente, tuttavia, risveglia il potere del cristallo magico. La pietra inizia a risplendere ed, oltre a sconfiggere lo stregone, ne annulla tutti gli incantesimi.\nFinalmente, dopo esser tornati in vita ed aver salvato la foresta e tutti i suoi abitanti, di nuovo umani, Odette e Daniel si sposano vivendo per sempre felici e contenti."}
{"id": "1594405", "revid": "237256", "url": "https://it.wikipedia.org/wiki?curid=1594405", "title": "Mikhail Kalashnikov", "text": ""}
{"id": "1594409", "revid": "1363832", "url": "https://it.wikipedia.org/wiki?curid=1594409", "title": "Teresa Saporiti", "text": "Teresa spos\u00f2 in prime nozze il basso e impresario teatrale Pasquale Bondini (1737? - 1789) e pure la loro figlia Marianna Bondini Barilli (1780 - 1813) fu una cantante lirica. La Saporiti \u00e8 in particolare nota per avere rivestito la parte di Donna Anna nella prima rappresentazione del \"Don Giovanni\" di Mozart a Praga nel 1787 che fu scritta appositamente per la sua vocalit\u00e0.\nNel 1785, facente parte di una compagnia italiana diretta da Astarita, si rec\u00f2 a San Pietroburgo dove riscosse notevole successo nei ruoli della prima donna specie nelle opere buffe, interpretando tra l'altro \"Il barbiere di Siviglia\" di Paisiello e \"L'italiana in Londra\" di Cimarosa. Nel 1796 si esib\u00ec a Mosca e pubblic\u00f2 due romanze di sua composizione.\nNel 1789 interpret\u00f2 al Teatro alla Scala di Milano \"Nitteti\" di Francesco Bianchi, nel ruolo della protagonista.\nA Livorno nel 1798 figura col cognome dell'altro suo marito, quindi \"Teresa Codecasa\", ne \"La Merope\" di Sebastiano Nasolini.\nMor\u00ec a circa 106 anni nel 1869, da moltissimi anni ormai lontana dal canto."}
{"id": "1594413", "revid": "237256", "url": "https://it.wikipedia.org/wiki?curid=1594413", "title": "Vladimir Nikolajevi\u010d Toporov", "text": ""}
{"id": "1594416", "revid": "9498", "url": "https://it.wikipedia.org/wiki?curid=1594416", "title": "B-galattosidasi", "text": ""}
{"id": "1594417", "revid": "309289", "url": "https://it.wikipedia.org/wiki?curid=1594417", "title": "Sinjaja", "text": "La Sinjaja (anche traslitterata come \"Sinyaya\"; in russo, \"azzurra, blu\") \u00e8 un fiume della Siberia orientale (Jacuzia-Sacha), affluente di sinistra della Lena.\nIl suo bacino idrografico si estende interamente nella parte settentrionale dell'Altopiano della Lena ed \u00e8 molto ricco di laghi (complessivamente, circa 3.300); scorre con direzione mediamente sudorientale confluendo nel medio corso della Lena, alcune centinaia di chilometri a monte di Jakutsk. I principali affluenti che riceve sono \u010cyra (181\u00a0km) e Matta (195\u00a0km) da sinistra, \u010cyna (240\u00a0km) e Changdaryma (175\u00a0km) da destra.\n\u00c8 gelato, mediamente, da ottobre a maggio; nel suo corso, non incontra centri urbani di qualche rilievo."}
{"id": "1594418", "revid": "80339", "url": "https://it.wikipedia.org/wiki?curid=1594418", "title": "Sinyaya", "text": ""}
{"id": "1594422", "revid": "123104884", "url": "https://it.wikipedia.org/wiki?curid=1594422", "title": "Luigino Pasciullo", "text": "Carriera.\nGiocatore.\nDifensore esterno sinistro, fa la gavetta tra le file di Campobasso, Palermo, e Lanerossi Vicenza, quest'ultimo allenato all'epoca da Bruno Giorgi.\nL'esordio in Serie A avviene con la maglia dell'Atalanta, societ\u00e0 in cui fatica a trovare spazio. Viene allora mandato in prestito all'Empoli per un anno. Tornato in nerazzurro, ne diventa titolare.\n\u00c8 stato per molti anni l'unico giocatore molisano in Serie A.\nTra le file dell'Atalanta ha l'onore di indossare la fascia di capitano e di disputare la Coppa UEFA (anche qui, unico molisano ad aver disputato competizioni per club UEFA), indossando 149 volte la casacca nerazzurra.\nDopo una breve esperienza al , chiude la carriera nell'Eccellenza lombarda, tra Ponte San Pietro e Nuova Brembillese.\nAllenatore.\nAppesi gli scarpini al chiodo, Pasciullo passa ad allenare diverse squadre soprattutto molisane (Nuovo Campobasso e Isernia su tutte). Da segnalare la presenza sulla panchina del Castel di Sangro in Promozione Abruzzese, neo-rifondato dopo il fallimento del 2005. Dopo un anno sulla panchina del San Giacomo Molise, nella stagione 2008-2009 ha allenato la formazione del Mapello, squadra di Eccellenza Lombarda. Ha iniziato la stagione 2009-2010 sulla panchina del San Nicola Sulmona, squadra militante in Eccellenza Abruzzese. A gennaio \u00e8 stato sollevato dal suo incarico a seguito di un avvicendamento societario.\nNel dicembre 2010 diventa il nuovo allenatore del Lemine, societ\u00e0 di Promozione subentrando ad Ezio Cingarlini.\nNella stagione 2011-2012 Ha ricoperto il ruolo di allenatore in seconda al Foggia con Valter Bonacina nelle vesti di primo allenatore.\nDal 2012 al 2018 ha allenato nel settore giovanile del Cenate Sotto, societ\u00e0 della quale il 25 maggio 2016 viene nominato allenatore della prima squadra, ruolo che ha ricoperto fino a maggio 2018.\nNel mese di luglio 2020 viene scelto come nuova guida tecnica della prima squadra del San Paolo D'Argon.\nNella stagione successiva (2021/2022) decide di non rinnovare l'accordo come Guida Tecnica del San Paolo D'Argon, decidendo di ritirarsi, concludendo cos\u00ec la sua carriera di allenatore."}
{"id": "1594423", "revid": "173469", "url": "https://it.wikipedia.org/wiki?curid=1594423", "title": "Giorgio I di Waldeck e Pyrmont", "text": "Biografia.\nGiorgio era figlio del principe Carlo Augusto Federico di Waldeck e Pyrmont (1704-1763) e della principessa Cristiana Enrichetta (1725-1816), figlia del conte palatino Cristiano III del Palatinato-Zweibr\u00fccken.\nDal 1805 gli venne concessa la sovranit\u00e0 sulla contea di Rappoltstein e dall'aprile del 1807 Giorgio I decise di aderire alla Confederazione del Reno napoleonica, temendo un'invasione da parte del vicino regno di Vestfalia.\nAlla morte del fratello maggiore, avvenuta senza eredi il 24 settembre 1812, Giorgio I divenne principe di Waldeck e Pyrmont, assumendo la reggenza dell'intero territorio. Malgrado l'et\u00e0, egli decise di cogliere quest'occasione, pur sapendo di non poter regnare ancora a lungo e in uno dei momenti pi\u00f9 critici per la storia della Germania. Egli perci\u00f2 rimase a risiedere a Pyrmont, ove mor\u00ec il 9 settembre 1813.\nMatrimonio e figli.\nIl 12 settembre 1784 a Otterwisch spos\u00f2 Augusta (1768-1849), figlia del principe Cristiano G\u00fcnther III di Schwarzburg-Sondershausen.\nGiorgio ed Augusta ebbero tredici figli:"}
{"id": "1594434", "revid": "287204", "url": "https://it.wikipedia.org/wiki?curid=1594434", "title": "Super Aguri SA07", "text": "La Super Aguri SA07 fu la vettura utilizzata dal team giapponese durante la stagione 2007 di Formula 1.\nI piloti erano Takuma Sat\u014d ed Anthony Davidson.\nLa vettura.\nLa SA07 era basata, come telaio, su quello della Honda RA106, utilizzato dalla Honda nella stagione 2006. Questo caus\u00f2 le proteste del team Spyker. Successivamente si levarono altre proteste contro il team, ma alla fine la FIA assolse la casa giapponese.\nOltre al progetto di base, la vettura si avvaleva della scatola del cambio e delle sospensioni di derivazione Honda, permettendo all'esiguo staff di progettisti e tecnici di concentrarsi sui raffinamenti aerodinamici richiesti dalle diverse piste su cui si disputavano i Gran Premi.\nRisultati.\nPer la prima volta nella storia del team vennero conquistati dei punti, tutti a opera di Sato, che conquist\u00f2 un ottavo posto in Spagna e un sesto in Canada."}
{"id": "1594436", "revid": "1543377", "url": "https://it.wikipedia.org/wiki?curid=1594436", "title": "Distretto di Santa Rosa de Quives", "text": "Il distretto di Santa Rosa de Quives \u00e8 un distretto del Per\u00f9 che appartiene geograficamente e politicamente alla provincia di Canta e dipartimento di Lima, ubicato a est della capitale peruviana.\nCapoluogo e data di fondazione.\nYangas - 16 gennaio del 1952\nSindaco (\"alcalde\") 2007-2010: Wilfredo Huapaya Vilca\nDistretti confinanti.\nConfina a nord con il distretto di Huamantanga; a sud con il distretto di Carabayllo e con la provincia di Huarochir\u00ed, a ovest con il distretto di Carabayllo e a est con il distretto di Lachaqui e con il distretto di Arahuay."}
{"id": "1594437", "revid": "767487", "url": "https://it.wikipedia.org/wiki?curid=1594437", "title": "Roberto Sold\u00e0", "text": "Caratteristiche tecniche.\nCalciatore.\nDotato di buon senso della posizione e di grandi doti fisiche, ricopriva il ruolo di libero, che spesso si trasformava in un centrocampista aggiunto, che permetteva di impostare l'azione dalle retrovie.\nCarriera.\nGiocatore.\nDebutta in Serie A con la maglia del Como l'11 ottobre 1981 a Napoli; anche se con la squadra lariana non riesce a evitare la retrocessione nel campionato cadetto, disputa un buon campionato da titolare. Nel 1983 \u00e8 stato acquistato dall'Atalanta, con la quale ha disputato delle ottime stagioni e quattro reti condite con la promozione nella massima serie nella stagione 1983-84.\nLe sue prestazioni sono state notate dalla , acquistandolo come successore del grande Scirea. Nella sua prima e unica stagione in maglia bianconera non si \u00e8 dimostrato all'altezza delle aspettative, derivato anche dal calo generale della squadra, venendo cos\u00ec ceduto al Verona per due stagioni e poi alla .\nNella sua carriera disputa pi\u00f9 di 200 partite in massima serie.\nAllenatore e dirigente.\nDopo l'ultima esperienza da giocatore al , inizia la prima avventura da tecnico alla guida del Chiasso in Svizzera. In Italia diventa allenatore di seconda categoria nel 1997 e trova impiego dopo pochi mesi subentrando a novembre sulla panchina del Montichiari essendo poi esonerato a febbraio.\nIntraprende poi la carriera dirigenziale prima nell'Ardens Cene e poi, dopo la fusione con l'Alzano, nell'AlzanoCene.\nDal mese di maggio 2013 ricopre il ruolo di direttore tecnico al Ciserano, squadra bergamasca di Eccellenza.\nDal 2016 ricopre invece il ruolo di direttore tecnico della Falco Albino, squadra di prima categoria bergamasca con un ottimo settore giovanile."}
{"id": "1594438", "revid": "767487", "url": "https://it.wikipedia.org/wiki?curid=1594438", "title": "The Chordettes", "text": "The Chordettes era il nome di un \"girl group\" statunitense in auge negli anni cinquanta, specializzato in musica popolare, solitamente di genere doo-wop, eseguita con canto a cappella.\nNel 2001 \u00e8 stato inserito nella Vocal Group Hall of Fame.\nStoria.\nIl gruppo si \u00e8 formato a Sheboygan (Wisconsin) nel 1946. Fondatrici del gruppo sono state Janet Ertel (1913-1988), la cognata Carol Bushman, Dorothy Schwartz e Jinny Osborn (1928-2003).\nNel 1952 Lynn Evans ha sostituito Dorothy Schwartz e nel 1953, Margie Needham sostitu\u00ec Jinny Osborn, in attesa di un figlio, la quale comunque \u00e8 tornata pi\u00f9 tardi a far parte del gruppo; Nancy Overton inoltre ha fatto parte del gruppo alla fine della loro carriera."}
{"id": "1594451", "revid": "712828", "url": "https://it.wikipedia.org/wiki?curid=1594451", "title": "Albida", "text": ""}
{"id": "1594460", "revid": "709565", "url": "https://it.wikipedia.org/wiki?curid=1594460", "title": "Cacciatori di draghi", "text": "Cacciatori di draghi \u00e8 una serie televisiva d'animazione prodotta da Futurikon e France 3 nel 2004; \u00e8 composta da due stagioni di 26 episodi, per un totale di 52 puntate.\nRiassunto.\nLa serie \u00e8 costruita in animazione tradizionale (2D) e il disegno dei personaggi si affida ad uno stile caricaturale; la sigla impiegata nelle trasmissioni in Italia \u00e8 quella originale, la canzone \"The Dragon Hunters Song\", cantata dai The Cure. Gli episodi sono in massima parte autoconclusivi.\nLa serie \u00e8 ambientata in un futuro arretrato di ambientazione medievale, pieno di creature fantastiche, dove i paesi stanziano su delle isole galleggianti, connesse da traballanti ponteggi. I draghi a cui allude il titolo non sono in realt\u00e0 i classici draghi, ma rettili di ogni foggia e dimensione e dagli stravaganti poteri.\nTrama.\nLa storia narra di Gwizdo e Lian-Chu, due amici cacciatori di draghi per mestiere. Gwizdo \u00e8 il capo del gruppo, colui che si occupa della parte burocratica, scrivendo contratti, occupandosi della pubblicit\u00e0 ed accettando gli incarichi, essendo l'unico a saper leggere. Lian-Chu invece \u00e8 il maestro d'armi, colui a cui tocca il pericoloso compito di abbattere i draghi che attaccano i villaggi. Insieme a loro c'\u00e8 sempre il fedele Hector, un draghetto blu addomesticato, a cui spetta il compito di tuttofare.\nTutti e tre soggiornano nell'albergo di madama Jeanneline, una locandiera dal carattere forte come la sua stazza, che vive insieme alla figlia minore Zaza. Purtroppo il trio di cacciatori sbarca con fatica il lunario, quindi si ritrovano quasi sempre ad essere ospiti morosi e di conseguenza sgridati dalla padrona, in particolar modo Gwizdo.\nAmbientazione.\nLa storia si svolge in un mondo composto di isole volanti, abitate da varie specie di draghi. La moneta di tutti gli arcipelaghi \u00e8 la Ghinea, anche se in un episodio \u00e8 mostrato un popolo (simile agli antichi Cinesi) che usavano il riso come moneta. In un episodio viene mostrato un arcipelago con 3 isole che si illuminavano come un sole e anche un mare galleggiante noto come la Grande Pozzanghera.\nNell'ultimo episodio trasmesso da Canalj (che per\u00f2 nella lista ufficiale \u00e8 il ventitreesimo della seconda stagione) si scopre l'origine del loro mondo: fu opera di un drago rosso universale, il quale rap\u00ec Gwizdo e gli raccont\u00f2 la sua storia, mentre lui prendeva nota. Praticamente egli, assieme alla madre e a due fratelli, cre\u00f2 il primo sole sputando fuoco giorno dopo giorno nello stesso punto.La madre proib\u00ec ai suoi figli di avvicinarsi al Vortice Nero (una sorta di buco nero), che si trovava poco distante.Un giorno il Drago rosso volle andare a vedere il Vortice Nero ma imprudentemente si avvicin\u00f2 troppo, tanto che esso cominci\u00f2 a risucchiarlo al suo interno. Il Drago rosso per\u00f2 con un possente battito d'ali riusc\u00ec ad uscirne e dallo slancio colp\u00ec il sole che and\u00f2 in pezzi creando le varie isole.\nLa madre, arrabbiata per la sua disobbedienza lo condann\u00f2 a restare finch\u00e9 non avrebbe accumulato un tesoro e la saggezza; la madre i fratelli quindi andarono in altre parti dell'universo a creare altri soli mentre il Drago rosso se ne cre\u00f2 uno per scaldarsi nel suo esilio forzato. Dopo alcuni secoli apparvero gli uomini (il Drago rosso li chiama \"vermiciattoli\") ai quali il Drago rosso insegn\u00f2 a parlare, ma un brutto giorno essi lo ripudiarono e lui per vendicarsi cominci\u00f2 a mangiare principesse, al ritmo di una per secolo.\nFumetti.\nL'editore Delcourt ha pubblicato tre albi di fumetto tratto dal cartone animato, disegnato e scritto da Mathieu Venant, colorato da Lorien.\nVideogiochi.\nDa questo cartone animato \u00e8 stato tratto un videogioco per piattaforma Nintendo DS: \"Dragon Hunters - Cacciatori di Draghi\"; il gioco \u00e8 un \"platform\" dalla grafica tridimensionale.\nFilm.\nNel 2008 venne rilasciato un film in 3D, ispirato alla serie animata, che serve da prequel della serie, rilevando in particolare come Gwizdo, Lian-Chu e Hecotr, abbiano finito per incontrare Zoria e come la loro carriera di cacciatori di Draghi sia veramente iniziata.\nIl film si apre con Gwizdo e soprattutto Hector e Lian-Chu che sono alle prese con un Nillar (una particolare razza di Drago, pi\u00f9 simile ad un bruco gigante che un drago, che utilizza il muco prodotto mangiando vegetali per intrappolare le sue vittime, il cui punto debole \u00e8 per\u00f2 la coda che contiene il suo cuore in realt\u00e0) che sta devastando i campi agricoli di un villaggio, che Lian-Chu e Hector sconfiggono, ma nello scontro stranamente si formano delle crepe sull\u2019isola che la frammentano, per fortuna il villaggio non risiede su quell\u2019isola che era utilizzato come campo ausiliario di questo, ma il capo-villaggio si rifiuta di pagare la somma dovuta in ragione dei danni sofferti, scoraggiando un arrabbiato Gwizdo. \nLa sera, il trio accampati su un\u2019isola deserta l\u00ec vicina, Gwizdo se la prende con Lian-Chu sostenendo che \u00e8 anche colpa sua se vengono presi in giro dalle persone sostenendo che senza una spada e con la sua passione per il cucito Lian-Chu non \u00e8 credibile come cacciatore di draghi, ma Lian -Chu ribatte che in realt\u00e0 \u00e8 anche colpa sua se sono nella loro situazione, infatti nel dialogo si viene a scoprire che il trio si trova adesso nell\u2019Estremo Ovest del mondo, tale zona \u00e8 sotto la giurisdizione del Regno dell\u2019Ovest, regno che domina su tutte le isole dell\u2019arcipelago, ma che \u00e8 scarsamente popolato sia dalle persone, che dai draghi, a causa di ci\u00f2 \u00e8 anche scarsamente frequentato dai cacciatori di draghi in quanto i loro servigi generalmente non sono richiesti anche perch\u00e9 i cavalieri del regno hanno una lunga tradizione di svolgere loro stessi la mansione di cacciatori di draghi, tuttavia Gwizdo avendo sentito la notizia che i cavalieri del regno erano stati convocati nel castello reale per una importante missione, quindi che non sarebbero stati in grado di svolgere le loro regolari mansioni, e pensando di avere un'unica occasione di svolgere la loro mansione, senza alcun tipo di competizione, era partito alla volta del regno, insieme a Lian-Chu e Hector, comprando i biglietti per il \u201ctraghetto volante\u201d per la regione, senza tenere conto che uno; Lian Chu stava aspettando che il suo Maestro della Lama (cio\u00e8 la persona che lo aveva addestrato nell\u2019utilizzo della spada) si rimettesse da una grave malattia, avendo promesso a Lian-Chu che una volta rimesso avrebbe donato a Lian-Chu una spada, mentre Gwizdo lo aveva rassicurato sostenendo che con una mazza ferrata se la sarebbe cavato lo stesso, e due; che a causa della scarsa popolazione e dell\u2019ampio territorio del Regno dell\u2019Ovest, fosse di solito necessario viaggiare con qualche tipo di mezzo volante tra le isole, altrimenti camminando a piedi tra i vari ponti, che collegano queste, si rischiava di perdere troppo tempo per giungere da una destinazione all\u2019atra (dal dialogo quindi si riesce gi\u00e0 ad intuire che evidentemente il film \u00e8 cronologicamente situato in un momento molto precedente gli eventi della prima stagione).\nIn quel momento, per\u00f2 la loro discussione viene interrotta da alcune grida che provengono dalla foresta, dove andando a controllare i nostri scoprono essere dovute da una bambina, che persa nella foresta, \u00e8 inseguita da un paio di Jimbob (una variante di drago, simile ad un raptor blu turchese, capace di generare scariche elettriche), che Lian-Chu riesce facilmente a sconfiggere, salvata la bambina, che rileva di chiamarsi Zoe, questa ammette di non avere soldi con s\u00e9 (per il dispiacere di Gwizdo), ma che suo zio \u00e8 molto ricco e che sarebbe ben lieto di ricompensare il \u201ccavaliere Lian-Chu\u201d per il suo coraggio, a cui ovviamente Gwizdo, intuendo che suo zio deve essere qualcuno di ramo nobile e ricco, convince Lian-Chu ha mantenere la parte, almeno fino a che non ottengano la ricompensa. \nRaggiunta per\u00f2 \u201cl\u2019abitazione\u201d di Zoe, questa si rileva essere il castello del Regno dell\u2019Ovest, dove vengono \u201caccolti\u201d bruscamente dallo zio di Zoe, Re Arnold il Cieco (perch\u00e9 appunto gli manca la vista, anche se \u00e8 molto distante dall\u2019essere stupido come Gwizdo si rende conto quasi subito), il quale per\u00f2 \u00e8 poco interessato a parlare di ricompensa essendo sia arrabbiato con Zoe, la quale rileva di essere scappata prima dal castello, in quanto il Re voleva spedirla in un convento (pi\u00f9 per\u00f2 per la sua sicurezza che altro come si scoprir\u00e0 in fretta), nonch\u00e9 preoccupato in quanto non ha ricevuto notizie dai suoi cavalieri, proprio per\u00f2 in quel momento, uno di questi si presenta nella stanza del trono, cadendo di fronte a questi ma, quando Lian-Chu si appresta ad aiutarlo, si rende conto che il cavaliere in realt\u00e0 non respira e che sotto l\u2019elmo si intuisce che il cavaliere \u00e8 stato letteralmente arrostito vivo, riuscendo a malapena a sopravvivere.\nMandata di corsa Zoe nella sua camera, Re Arnold ammette tristemente di non avere evidentemente altra scelta, se non ti raccontare la verit\u00e0 ai suoi \u201cospiti\u201d e di chiedere aiuto a questi \u201ccavalieri erranti\u201d (la bugia utilizzata per accedere al castello che Gwizdo, aveva utilizzato con le guardie di questo), Arnold quindi rileva, quasi biblicamente, al trio di una grave minaccia che incombe sul suo regno, quella di Zornas, il Drago Mangiatore di Mondi, suddetto drago si tratta di un'unica e rara variante di drago, capace di generare tempeste d\u2019energia cinetica, che il Drago utilizza per distruggere isole, piegare i venti, soggiogare al suo volere i draghi minori e distruggere la mente degli uomini, causando pazzia ed allucinazioni, tale Drago \u00e8 sempre stato il flagello del Regno dell\u2019Ovest, spesso cancellando intere isole e popolazioni, ma per fortuna il Drago si risveglia solo una volta ogni 1000 anni, permettendo cos\u00ec alla popolazione di poter reinsediarsi e al Regno di poter rinascere dalle sue ceneri, tuttavia le devastazioni del Drago sono quasi immaginabili, tant\u2019\u00e8 che la ragione perch\u00e9 il loro Regno \u00e8 scarsamente popolato e i cavalieri si addestrino alla caccia dei draghi, sia dovuto proprio alla sua presenza, ma circa 100 anni prima, il nonno di Re Arnold, Re Gildas, promise che quella volta sarebbe stata l\u2019ultima che il Regno avrebbe sofferto le devastazioni del Drago-Mangiatore, riuscendo in una spaventosa battaglia, a ricacciare il Drago nella sua tana, senza che potesse causare la solita devastazione, tuttavia negli ultimi tempi, nel Regno sono avvenuti degli strani avvenimenti, come disposizioni errate di isole, improvvise, frantumazioni o formazioni esse, segni che il drago si sta risvegliando dal suo letargo e Re Arnold teme che questa volta, il Drago non avendo potuto cibarsi nel precedente ciclo, possa causare la completa distruzione del Regno, nonch\u00e9 del Mondo, se la sua fame non sar\u00e0 placata.\nAvendo poca scelta, Arnold aveva chiamato a sua raccolta i suoi cavalieri, in maniera che potessero raggiungere il prima possibile la tana del drago \u00e8 ucciderlo nel sonno, una azione poco onorevole, ma necessaria per liberarsi del drago, il quale \u00e8 comunque restato indebolito dal suo ultimo scontro 100 anni prima con Re Gildas e i suoi cavalieri, ma come re Arnold ammette la strada \u00e8 tutto furche semplice, sebbene in letargo, il drago ha \u201cistruito\u201d diversi draghi minori a proteggere la sua tana e anche i cavalieri del regno dopo la battaglia, subirono diverse perdite, lo stesso Arnold sebbene all\u2019epoca fosse solo un bambino e quindi non pot\u00e9 partecipare alla battaglia perse lo stesso l\u2019uso della vista, dopo che il drago lanci\u00f2 un'onda cinetica sul castello, negandogli cos\u00ec la possibilit\u00e0 di guidare direttamente i suoi cavalieri per la spedizione, ma in ogni caso tali ragionamenti hanno ormai poco importanza come ammette Arnold e propone un patto al trio se loro riescono dove i suoi cavalieri hanno fallito, Re Arnold gli garantir\u00e0 un titolo nobiliare e gli ricoprir\u00e0 d\u2019oro, al che alla notizia Gwizdo naturalmente si illumina facendogli firmare tuttavia lo stesso un contratto per non meno di cinquecentomila ghinee d\u2019oro e un piccolo anticipo per il viaggio, incamminandosi quella sera stessa verso i confini dell\u2019estremo ovest, dove \u00e8 situata la tana del drago.\nPurtroppo, come sempre l\u2019avidit\u00e0 e la codardia di Gwizdo hanno la meglio su di lui e dopo un po\u2019 cerca di convincere Lian-Chu ad abbandonare la loro missione, ammettendo che se il drago \u00e8 la met\u00e0 di quello che ha raccontato Arnold, loro non hanno una possibilit\u00e0, nel mezzo della discussione per\u00f2 i due sono raggiunti da Zoe, che mente dicendo che suo zio le aveva ordinato di unirsi al trio, cos\u00ec che possa sia controllarli, che inoltre imparare il mestiere di cacciatori di draghi, Gwizdo sta per protestare ma, in quel momento, sopraggiunge un cavaliere superstite della spedizione di Arnold, che completamente impazzito, si fa esplodere utilizzando un sacco pieno di qualche tipo di esplosivo, insieme ad una trave del ponte, che il gruppo stava utilizzando per passare all\u2019isola successiva, solo grazie a Lian-Chu il gruppo riesce appena in tempo ad salvarsi ma con il ponte distrutto sono costretti ad avanzare, nella notte successiva, Gwizdo pensa a cosa fare nella loro situazione, arrivando anche ad ipotizzare se sia fattibile lasciare Zoe da qualche parte legata, mentre loro costruiscono qualche tipo di aerostato per tornare indietro, ma Lian-Chu osserva che \u00e8 inutile pensarlo, oltre perch\u00e9 sarebbe troppo immorale perfino per Gwizdo, anche perch\u00e9 il vento stranamente va solo verso ovest quindi sarebbe impossibile per loro ritornare indietro anche con un aerostato, l\u2019unica cosa che possono fare \u00e8 andare avanti, fatto che non convince particolarmente Gwizdo, ma che deve riconoscere non abbiano molte altre alternative.\nTuttavia, l\u2019indomani lungo il cammino, Hector si accorge che secondo la mappa datagli da Re Arnold in precedenza al gruppo c\u2019\u00e8 qualcosa che non va , la strada infatti tracciata \u00e8 stata divisa in met\u00e0 da una strana isola tropicale, caratterizzata da una strana variet\u00e0 di alberi, pi\u00f9 simili a tentacoli, che blocca il passaggio tra la loro isola e la successiva, che evidentemente per qualche movimento anormale cinetico \u00e8 stata trasportata dalla sua posizioni originale sul loro percorso, Gwizdo naturalmente, non perde occasione per dichiarare che la loro missione \u00e8 purtroppo fallita e sono costretti a tornare indietro, sennonch\u00e9 in quel momento vengono attaccati dalle spalle da un gruppo di una cinquantina di Jimbob (un fatto strano fa notare Lian-Chu in quanto generalmente i Jimbob formano gruppi di 3-5 individui), costringendogli ha scappare sull\u2019isola, venendo inseguiti dai raptor, ma stranamente sembrano quasi avanzare contro il loro istinto, la cosa prende una piega ancora pi\u00f9 strana quando la vegetazione dell\u2019isola attacca i Jimbob e il nostro gruppo (lasciando intuire che si trovino in realt\u00e0 su un'Isola-Drago, anche se nessuno del gruppo la riconosce come tale durante la confusione), grazie ancora a Lian-Chu, il gruppo riesce a raggiungere l'isola successiva, rifugiandosi in un capanno abbandonato, ma in quel momento una strana onda cinetica si percuote nel vuoto distruggendo l\u2019isola precedente e mandando la loro alla deriva, per rendere le cose migliori, poich\u00e9 la loro isola ha comunque risentito della forza cinetica, l\u2019isola si sta lentamente frantumando (Lian-Chu capendo finalmente cosa aveva provocato la distruzione dell\u2019isola all\u2019inizio del film) ma, per fortuna, una grande isola vagante sta passando giusto sotto di loro e saltando appena in tempo, i nostri riescono a cavarsela.\nRipreso un attimo il fiato, il gruppo si accinge ad perlustrare l\u2019isola, sperando di trovare qualche informazione o mezzo che possa aiutarli ad continuare sul percorso, come per\u00f2 Lian-Chu nota subito, l\u2019architettura dell\u2019isola \u00e8 diversa da quella del Regno dell\u2019Ovest, avendo uno stile pi\u00f9 orientale, lasciando intuire che sia un\u2019isola dell\u2019Estremo Oriente del mondo, scoprendo tra l\u2019atro segni evidenti del fatto che gli abitanti originari dell\u2019isola siano scappati improvvisamente, abbandonando di corsa cibo e oggetti di vario valore(che Hector e Gwizdo iniziano a racimolare ovviamente), ma la causa rimane per il momento ignota, anche perch\u00e9 per quanto anomala sia la posizione dell\u2019isola, non \u00e8 raro che isole di altri arcipelaghi si muovano tra le varie regioni del mondo (anche se spesso si trattano di movimenti temporali e non di rado stagionali, a cui i residenti sono abituati), continuando ad ispezionare, Zoe fa per\u00f2 un importante scoperta, trovando i resti di un carro volante, che lei ribattezza prontamente il St. George (dal nome del suo personaggio di libri d\u2019avventura preferito), che evidentemente \u00e8 stato abbandonato dagli abitanti originari dell\u2019isola in quanto danneggiato, Lian-Chu per\u00f2 capisce che se gli abitanti dell\u2019isola hanno abbandonato in fretta e furia perfino un mezzo di trasporto che poteva essere utile per la loro fuga, si vede che gli abitanti erano minacciati da qualche pericolo immediato, ben pi\u00f9 grave di un semplice movimento anomalo dell'isola.\nDifatti, in quel momento, vengono attaccati dal Drago Nuvola Rossa, in realt\u00e0 costituito da una sciame di Draghi Wratzi ( un specie di drago sputafuoco, simili ad pipistrelli rossi, che cacciano in gruppo le loro prede, in quanto singolarmente non sono particolarmente pericolosi), i quali addirittura, hanno imparato ad assumere la forma di Draghi pi\u00f9 grandi, cos\u00ec da apparire pi\u00f9 minacciosi e potere utilizzare tutto il loro potenziale per cacciare le loro prede, il Drago mette effettivamente in difficolt\u00e0 i cacciatori, in quanto potendo cambiare forma (dividendosi ed unendosi lo sciame di volta, in volta) gli permette di evitare tutti i vari attacchi, ma Lian-Chu capisce il punto debole del Drago, attirandolo con uno stratagemma in una stalla abbandonata e chiudendo tutte le uscite, dove lo sciame non potendo n\u00e9 uscire, n\u00e9 ricomporre una forma adatta, rimane intrappolato, mentre Lian-Chu utilizzando la mazza ferrata, riesce ad danneggiare gli angoli dell\u2019edificio cos\u00ec che crolli su se stesso, schiacciando lo sciame di draghi, anche se la mazza ferrata di Lian-chu si rompe per lo sforzo.\nNel frattempo per\u00f2 il resto del gruppo si era disperso nel villaggio per nascondersi dagli attacchi dello sciame di draghi, a cui Lian-Chu si ricongiunge, tuttavia Zoe \u00e8 arrabbiata con Gwizdo, che durante gli attacchi si era nascosto in una abitazione, sbarrando l\u2019ingresso ed impedendo ad Zoe ed a Hector di entrare, nonostante le loro richieste di soccorso, anche se alla fine sono riusciti a proteggersi nascondendosi in una botte vuota rovesciata, sostenendo che Gwizdo \u00e8 alla fine solo un codardo senza onore, affermazione che ferisce Gwizdo anche se ammette che \u00e8 vera alla fine.\nLa sera stessa, dopo aver mangiato e fatta la conta delle loro provviste e armi, Gwizdo propone ancora a Lian-Chu di andarsene dall\u2019isola utilizzando il St.George per andare verso oriente, facendo notare che in fondo adesso sono sia senza armi, che fuori percorso per continuare la loro missione, mentre con i soldi e preziosi racimolati dal villaggio abbandonato possono perfino considerare il loro sogno di avere una fattoria solo per loro, ma Lian-Chu si oppone sia perch\u00e9 disonesto, sia perch\u00e9 l\u2019isola sta andando ancora verso ovest, quindi sono ancora nella direzione giusta e (oltre che comunque potrebbero utilizzare il St. George per raggiungere la loro destinazione finale) che Lian-Chu \u00e8 riuscito a riarmarsi requisendo ed affilando gli attrezzi agricoli del villaggio, Gwizdo per\u00f2 rimane contrario sostenendo che tutto indica che stanno andando verso una missione suicida, al che rinfacciato ancora una volta della sua codardia da Zoe, Gwizdo si arrabbia e getta nel vuoto il St. George, sostenendo che se desiderano tant\u2019andare avanti non c\u2019\u00e8 ragione, che tengano un mezzo per tornare indietro, facendo una scenata con Zoe, sostenendo che lei \u00e8 solo una bambina credulona, che crede ancora nelle storie di cavalieri, rilevando che loro non solo infatti, ma sono solo dei cacciatori di draghi mercenari e che non esistono gli eroi nella realt\u00e0, facendo per\u00f2 andare sulle furie Lian-Chu e alla fine entrambi decidono che per il momento \u00e8 meglio che si riposino entrambi ai lati opposti dell\u2019isola, anche se entrambi non sono felici della decisioni ed si pentano molto velocemente della sfuriata, soprattutto Gwizdo.\nLa notte stessa per\u00f2 una strana onda elettrica si abbatte sull\u2019isola, che sebbene non causi particolari effetti su LianChu, Zoe e Hector ( i quali probabilmente sono stati schermati dall\u2019edificio in cui risiedevano), Gwizdo \u00e8 stato colpito in pieno, subendo delle strane allucinazioni che lo portano ad comportarsi in maniera irrazionale, nello stesso momento, l\u2019isola viene attaccato da uno \u201cstormo\u201d di Draghi Bumas (una razza di draghi particolare, che invece di \u201csputare\u201d fuoco, lo sparano dietro cos\u00ec da aumentare la loro velocit\u00e0 di volo, visti gi\u00e0 in realt\u00e0 nell\u2019episodio 2 della prima stagione \u201cL\u2019isola della Nebbia\u201d), che attaccano il gruppo , ma Lian-Chiu armatosi di una falce, riesce ad abbatterli quasi tutti, durante lo scontro per\u00f2 sono raggiunti da Gwizdo, che in preda quasi ormai alla pazzia, cerca di strangolare Zoe, venendo fermato da Hector in tempo, poco prima che una nuova ondata cinetica colpisca l\u2019isola, frammentandola (anche se ha anche l\u2019effetto di far tornare in s\u00e9 Gwizdo) ma per fortuna i nostri rimangono su un frammento dell\u2019isola discretamente grande, che gli sostiene ancora per un po\u2019, prima di \u201cinfrangersi\u201d precipitosamente, sui \u201cbordi\u201d di una nuova isola, vasta ma ancora deserta, disseminata da grandi ed antichi edifici anneriti dal fuoco, che Hector rileva essere sulla mappa, la loro destinazione finale.\nIn quel momento, giunge l\u2019alba ma, il gruppo fa una brutta scoperta, quando Zoe rileva di non riuscire a muovere le gambe, apparentemente dovuto al fatto di essere caduta male sull\u2019isola la notte precedente ed ammette a Gwizdo che evidentemente ha ragione lui: non vi \u00e8 un vero lieto fine nella vita reale, ma \u00e8 bello credere che vi sia, come \u00e8 bello credere che vi siano dei veri eroi, commuovendo Gwizdo, che le promette in fin di lacrime che completeranno la loro missione\u2026\u2026senonch\u00e9 Zoe si riprende immediatamente, sostenendo che Gwizdo non \u00e8 l\u2019unico capace di mentire e che in fondo \u00e8 una brava persona, ma che li manca solo un po\u2019 di coraggio, al che Gwizdo resta sorpreso, ma per il sollievo anche molto compiaciuto.\nIn ogni caso, risistematesi in momento, il gruppo si dirige verso il centro dell\u2019isola, dove \u00e8 situata la tana di Zornas ma, giunti in prossimit\u00e0 il drago si rileva, mostrando di essere gi\u00e0 fuori il letargo, ergendosi in tutta la sua grandezza, mostrando le sue dimensioni titaniche (infatti il drago si mostra quasi come un ibrido tra un raptor ed un pterodattilo, alto pi\u00f9 di 100 metri, con la pelle bianca, denti ed ossa sporgenti, due ali enormi sulla schiena e due grandi occhi rossi frontali), attaccando il gruppo, lanciando anche letteralmente delle trombe d\u2019aria che si intuisce il drago muovendo le ali riesce a creare ed attraverso di queste genera per frizione, ondate elettrice e cinetiche, con cui devasta in poco tempo l\u2019isola, ma i nostri riescono a proteggersi dai detriti e dal vento, utilizzando il terreno scosceso e le mura come \u201ctrincee\u201d per gli attacchi del drago, tuttavia si trovano in difficolt\u00e0 quando Lian-Chu con una serie di attacchi cerca di ferire il drago, capendo per\u00f2 in fretta che la pelle del drago \u00e8 troppo dura per essere penetrata con una lama e cerca di capire il suo punto debole, ma, purtroppo il suo tempo \u00e8 agli sgoccioli, quando il drago concentra i suoi sforzi nel lanciare una tromba d\u2019aria verso la trincea di Gwizdo, Hector e Zoe, la qual ultima viene quasi risucchiata, se non per l\u2019intervento di Gwizdo, che cerca di trattenerla a s\u00e9, mentre si aggrappa ad una roccia, rischiando di essere risucchiato a sua volta dalla tromba, Lian-Chu per\u00f2 ricordandosi del suo precedente scontro con i Jimbob, intuisce che il drago in realt\u00e0 non genera tempeste elettriche attraverso le trombe d\u2019aria, ma \u00e8 in grado di scaricare energia elettrica da s\u00e9, che poi utilizza per generare e potenziare i suoi attacchi d\u2019aria, di conseguenza Lian-Chu riesce ad sconfiggere il drago lanciando i suoi agi di cucito negli occhi del drago, il quale perdendo il controllo delle sue abilit\u00e0, lancia scariche elettriche alla cieca e su se stesso, che finiscono per farlo letteralmente implodere.\nSconfitto il Drago, i nostri festeggiano la vittoria, ancora di pi\u00f9 quando Hector scopre che il St. George \u00e8 stato evidentemente trasportato sull\u2019isola dalla tromba d\u2019aria e sono quindi in grado di poterlo riparare e tornare direttamente al castello del Regno dell\u2019Ovest, e incassare la loro ricompensa da Re Arnold, una volta preso il volo e giunti al castello per riportare Zoe e ottenere la loro ricompensa, vengono per\u00f2 accolti malamente dal Re, il quale ha sorprendemente riacquistato la sua vista che Lian-Chu ipotizza sia dovuto, come Gwizdo aveva mostrato prima, al fatto gli effetti sulla mente causati dagli attacchi elettrici del Drago Zornas, sono evidentemente annullati con un attacco successivo, che in qualche maniera viaggiando nell\u2019etere sono riusciti ad arrivare fino al castello, ma il Re si dimostra poco interessato, rifiutandosi di pagarli sostenendo che chiaramente Gwizdo, Lian-Chu e Hector non siano evidentemente i \u201ccavalieri erranti\u201d che sostenevano di essere e, quando Gwizdo gli fa osservare il contratto firmato precedentemente dal Re, questo gli fa notare che per quanto lui fosse cieco prima, restasse lo stesso pi\u00f9 intelligente di Gwizdo, in quanto sul contratto vi era specificato di portare una prova dell\u2019avvenuto abbattimento del Drago e che loro si erano messi d\u2019accordo nel portarli la testa del drago per la collezione del Re (cosa che Gwizdo aveva effettivamente detto in precedenza con noncuranza, al momento della stipulazione del contratto).\nZoe per\u00f2 si interpone sostenendo che comunque Gwizdo e Lian-Chu siano degli eroi avendoli effettivamente liberato la drago ma, Re Arnold si dimostra ormai seccato dalla nipote e le dichiara che per punizione per averle mentito, nonch\u00e9 lasciato la sua stanza senza permesso la spedir\u00e0 lo stesso al convento, ordinandole di fare subito i suoi bagagli, la quale, sconsolata ma anche arrabbiata, Zoe obbedisce ma non prima di insultare suo zio sostenendo che adesso ci vede meno di prima e che star\u00e0 molto meglio in un convento senza di lui, al che Re Arnold infuriato, si appresta a darla una sculacciata, ma Gwizdo interviene dando credito a Zoe, sostenendo che se la conoscesse bene, Arnold saprebbe che Zoe \u00e8 una persona coraggiosa ed intelligente, che dice sempre la verit\u00e0, anzi dice spesso la verit\u00e0 che uno deve sentire, invece che quella che le piace, facendo diverse insulti pi\u00f9 gravi al Re, che in risposta sculaccia Gwizdo, invece che Zoe.\nPoco dopo, il trio stanchi, ma felici escono dal castello e si apprestano a prendere il St. George per lasciare il Regno dell\u2019Ovest, Lian-Chu speranzoso che in qualche maniera possano rivedere in futuro Zoe, al che Gwizdo si dimostra dubbioso ma ammette che \u00e8 contento di averla conosciuta, neanche a farlo apposta in quel momento vengono raggiunti da Zoe che scappata dal castello dice che ha deciso (avendo sentito come Gwizdo abbia preso le sue difese di fronte al Re) di venire con loro e di aiutarli ad completare il loro sogno della fattoria, mostrando la sua borsa che \u00e8 piena di ghinee d\u2019oro che Zoe ha trafugato dal tesoro reale, al che Gwizdo ammette di volerle bene e il gruppo preso il St. George, volano verso est, andando incontro ad una nuova avventura.\nIn realt\u00e0, nell\u2019edizione special del film, \u00e8 presente nei titoli di coda anche un audio-doppiaggio (fatta dai doppiatori originali della serie animata in francese) che rileva come la storia raccontata sia un flashback fatta dai personaggi di Hector, Gwizdo, Lian-Chu e Zoria(che ammette essere in realt\u00e0 Zoe, avendo deciso di cambiare il nome una volta diventata la figlia adottiva di Jeanneline, anche se ammette che lo aveva fatto perch\u00e9 il nome le suonava pi\u00f9 \u201ceroico\u201d), che stavano raccontando la storia di come si sono incontrati a Zaza, la quale incuriosita chiede allora come mai siano finiti alla locanda, ma Gwizdo si lamenta che \u00e8 colpa di Hector(il quale come al solito si lamenta), che avendo riparato in fretta il St. George, questo aveva avuto un piccolo incidente in prossima del \u201cDrago che ronfa\u201d e nella caduta, questa volta, Zoe si era fatta veramente male alle gambe ed erano corsi alla locanda, cercando di trovare aiuto medico, per fortuna alla locanda in quel momento vi era Nobile Caio(un dottore esperto in medicina e rimedi dei draghi, che per\u00f2 per quanto bravo, sia anche molto miope che si vede spesso ricorrente nella serie animata), che era l\u00ec per visitare Zaza, che all\u2019epoca aveva solo un anno e che soffriva di una grave febbre, al che Jeanneline interviene ammettendo che era vero e che si accordarono per ospitare Zoe nella locanda, fintanto che non fosse guarita, pagando con i soldi trafugati dal tesoro reale, dividendosi il compito di fare balia alle due piccole con Jeanneline e di badare alla locanda.\nCirca sei mesi dopo sia Zaza, che Zoe si erano entrambi rimesse, ma purtroppo per pagare le medicine avevano conseguito un grosso debito alla locanda, sebbene Jeanneline ammette che all\u2019epoca era stata talmente sollevata che Zaza si era rimessa, che si era dichiara disposta a considerare il debito estinto, Gwizdo (con gran sorpresa di Zaza) si era opposto sostenendo che avrebbero ripagato il debito, anche perch\u00e9 nel frattempo Lian-Chu aveva ricevuto la spada dal suo Maestro della Lama ( il quale purtroppo non era sopravvissuto alla malattia, ma aveva lasciato nelle sue ultime volont\u00e0, che venisse consegnata a Lian-Chu) e quindi potevano continuare la loro attivit\u00e0 di cacciatori di Draghi, nel frattempo chiesero a Jeanneline di badare a Zoe, mentre loro andavano a caccia sostenendo che in fondo era ancora presto per lei andare a caccia di draghi insieme a loro, anche se Lian-Chu le promise che le avrebbe insegnato tutto a proposito (con la disapprovazione di Gwizdo alla fine), con tempo alla fine Zoe, venne in tutto e per tutto adottata da Jeanneline, mentre una cosa tira l\u2019altra, Gwizdo, Lian-Chu e Hector non erano mai riusciti veramente ad abbandonare la locanda, ma Gwizdo sostiene che \u00e8 anche colpa di Zoria, che non aveva preso abbastanza ghinee d\u2019oro dallo Zio, sostenendo che non fosse brava a rubare, al che Zoria risponde sarcasticamente che non tutti possono essere perfetti come Gwizdo, ma che per farsi perdonare \u00e8 sicura che i regali che ha portato lo rallegreranno, ma Gwizdo, che evidentemente non ha capito l\u2019ironia della frase, risponde solo che ne dubita in quanto ultimamente non riescono ad prendere nessun contratto, a causa di un loro concorrente (rilevando che ci troviamo nella fase centrale dell\u2019episodio 15 della prima stagione \u201cUn Colpo da Maestro\u201d)."}
{"id": "1594466", "revid": "767487", "url": "https://it.wikipedia.org/wiki?curid=1594466", "title": "Carmine Gentile", "text": "Carriera.\nArcigno difensore dotato di buon fisico e grande personalit\u00e0, si fa ricordare per i suoi decisi interventi sull'avversario. Cresciuto nella , debutta in Serie A con la maglia del , trasferendosi al prima e al poi.\nNell'ottobre 1983 viene acquistato dall', con la quale conquista due promozioni in massima serie e partecipa, nella stagione 1987-1988, alla cavalcata europea in Coppa delle Coppe con la fascia di capitano, in quella che \u00e8 stata la sua ultima stagione da giocatore. Memorabile la sua unica rete in maglia nerazzurra, in quanto consent\u00ec agli orobici, a 3' dalla fine, di completare la rimonta da 2-0 a 2-2 nella gara contro il disputata a San Siro nel campionato 1984-1985.\nAl termine della carriera agonistica comincia una nuova esperienza nella dirigenza della stessa societ\u00e0 bergamasca, nella quale ricopre il ruolo di direttore generale, sotto la presidenza di Antonio Percassi, dal 1991 fino alle dimissioni di quest'ultimo e al successivo subentro di Ivan Ruggeri nel ruolo di \"numero uno\" del club."}
{"id": "1594467", "revid": "1950166", "url": "https://it.wikipedia.org/wiki?curid=1594467", "title": "OZ Racing", "text": "La OZ \u00e8 un'azienda italiana che produce cerchi in lega per automobili e motocicli fondata a Rossano Veneto in provincia di Vicenza nel 1971 da Silvano Oselladore e Pietro Zen e ora \u00e8 una leader mondiale del settore dei cerchi in lega leggera aftermarket con filiali in tutto il mondo.\nStoria.\nGli albori.\nL'attivit\u00e0 nasce in un benzinaio di Rossano Veneto, quando Silvano Oselladore e Pietro Zen costruiscono il loro primo cerchio in lega artigianale che successivamente verr\u00e0 installato sulla Mini Cooper che, tramite alle partecipazioni nel campionato rally, porta alla conoscenza del pubblico la piccola azienda veneta.\nNel 1978 l'azienda diventa s.p.a. e grazie all'entrata di Isnardo Carta acquisisce un capitale sociale di 210 milioni di lire, sempre in quell'anno viene inaugurato un nuovo stabilimento, su 1.800 mq di superficie, a San Martino di Lupari (Padova)\nLo sviluppo dell'azienda.\nGli anni ottanta e novanta sono anni d'oro per l'azienda, nata da pochi anni \u00e8 gi\u00e0 molto conosciuta a livello nazionale, tant'\u00e8 che nel 1982 diventa unico fornitore di Lamborghini, nel 1984 nasce la OZ Racing (divisione fondata dall'Ing. Bernoni Claudio) impegnata nella produzione di ruote per le monoposto della Formula 1; la prima auto a montarle fu l'Alfa Romeo Euroracing F1 di Riccardo Patrese ed Eddie Cheever, con ruote in lega di magnesio e alluminio.\nQuesta nuova strada porta la conoscenza dell'azienda a livelli mondiali e nel 1989 nasce la filiale \"OZ Japan\" a Tokyo (in Giappone).\nNel 1987 l'azienda istituisce un'importante iniziativa per mondo delle competizioni automobilistiche: il premio \"Ruote in Corsa\". Tale premio \u00e8 stato ideato proprio per segnalare i nuovi piloti emergenti e ha interessato alcuni fra i pi\u00f9 grandi talenti della storia delle competizioni tra cui: nel 1988 Gordon Murray, nel 1990 Carlos Sainz, nel 1991 Michael Schumacher, nel 1994 Jacques Villeneuve e nel 1996 Frank Williams.\nNel 1991 OZ brevetta una nuova tecnica di realizzazione nel proprio campo di produzione, ovvero la (OZ KIT SYSTEM), ruota a foro centrale unificato per impieghi multipli, 2 anni dopo nel 1993 nasce la filiale tedesca a Biberach: la OZ Deutschland, e l'anno seguente l'azienda d\u00e0 vita al proprio centro stile. Un'altra importante tappa raggiunta dall'azienda italiana \u00e8 il conseguimento della Certificazione ISO 9001, rilasciata dalla KBA nel 1998, permettendo alla OZ di vantarsi di essere la prima azienda italiana ad aver ricevuto tale certificazione per l'intero ciclo di produzione.\nNel 1999 OZ Racing coopera con la casa italiana di motocicli Aprilia per la realizzazione di una nuova ruota in alluminio forgiato per moto che sar\u00e0 successivamente utilizzata dalla RSV Mille R.. Nel 2003 l'azienda firma un importante accordo con il designer italo-svizzero Franco Sbarro e con la Espera per la realizzazione di alcuni prototipi.\nOZ oggi.\nNel 2007 OZ ha lanciato una nuova serie di prodotti ad alta tecnologia, ovvero la HLT: High Light Technology.\nOggi l'azienda occupa una superficie totale di 100.000\u00a0m2 (di cui 75.000 coperti), offre una gamma di 35 varianti di cerchi in lega, divisa in 6 categorie, che si differenziano prevalentemente per le tipologia o settori dei veicoli ai quali si rivolgono, inoltre OZ \u00e8 impegnata nel settore della Formula 1 con la produzione di cerchi in lega specifici per ciascun team (fornisce cerchi in lega OZ alle scuderie Mercedes AMG F1, Scuderia Ferrari e Red Bull Racing) e dispone di una vasta gamma per le auto da rally (fornisce la quasi totalit\u00e0 dei team del WRC).\nTutte le ruote OZ sono certificate ed omologate dal T\u00dcV. Le ruote dal 2015 sono omologate NAD secondo la normativa Italiana DM 20.\nLa sede centrale \u00e8 a San Martino di Lupari, le filiali commerciali nel mondo sono 5 e numerosi i distributori mondiali (oltre 60).\nIn occasione del 35\u00ba anniversario nel 2006 \u00e8 stato inaugurato il \"Museo della ruota\" che raccoglie tutta la produzione dei cerchi in lega OZ dal 1971 ad oggi.\nDal 1971 ad oggi tutta la fabbricazione aziendale \u00e8 interamente prodotta in Italia, mantenendo alto nel mondo il valore del made in Italy.\nPartnership.\nNel dicembre 2006 la OZ insieme alla Italdesign di Giugiaro presentata al salone dell'auto di Los Angeles la Mustang Concept montante 4 cerchi da 20 pollici con pneumatici ribassati (anteriori: 275/40 e posteriori: 315/35). Nel 2017 OZ collabora ancora con Italdeisgn per il modello Zerouno.\nMolto importante per l'azienda italiana \u00e8 stata la partecipazione allo sviluppo della Caparo T1, bolide ultraleggero (470\u00a0kg per 583\u00a0CV) in grado di arrivare da 0 a 100\u00a0km/h in 2,5 secondi sviluppato dalla Caparo Group.\nPer la realizzazione della Antas, la F&amp;M si \u00e8 rivolta alla OZ per la realizzazione di cerchi scomponibili da 19\". La Antas \u00e8 equipaggiata con il modello \"Botticelli\".\nIl 5 settembre 2008 durante l'EuroBike di Friedrichshafen viene presentato in anteprima mondiale OZ499, un cerchio in carbonio per bici da corsa realizzato in collaborazione con Carlesso Telai, disponibile in edizione limitata di soli 500 pezzi.\nOZ collabora alla progettazione della SVS Codatronca TS e la equipaggia con cerchi OZ alla presentazione del Top Marques di Monaco 2008\nCompetizioni e vittorie.\nOZ collabora con numerosi team in diversi campionati e competizioni. Alcuni esempi: \nDal 1985 ad oggi, i titoli mondiali vinti dai team equipaggiati da OZ sono oltre 150."}
{"id": "1594469", "revid": "173469", "url": "https://it.wikipedia.org/wiki?curid=1594469", "title": "Federico Antonio Ulrico di Waldeck e Pyrmont", "text": "Biografia.\nEra figlio del conte Cristiano Ludovico di Waldeck-Wildungen, e di Anna Elisabetta, dei signori di Rappoltstein. Dal 1706 al 1712 fu conte di Waldeck e Pyrmont. Il 6 gennaio 1712 l'imperatore Carlo VI elev\u00f2 la contea a principato, rendendolo \"de facto\" il primo principe di Waldeck e Pyrmont.\nSotto il suo governo vennero costruiti il castello barocco di Pyrmont (1706), il castello di Friedrichstein a Wildungen (1707-1714), e il castello di Arolsen (dal 1713 al 1729), il quale divenne residenza ufficiale del principe dal 1719.\nMatrimonio ed eredi.\nIl 18 ottobre 1700 spos\u00f2 ad Hanau la contessa palatina Luisa del Palatinato-Zweibr\u00fccken-Birkenfeld (28 ottobre 1678 - 3 maggio 1753), figlia di Cristiano II del Palatinato-Zweibr\u00fccken-Birkenfeld. Da questo matrimonio nacquero 11 figli:"}
{"id": "1594475", "revid": "767487", "url": "https://it.wikipedia.org/wiki?curid=1594475", "title": "Kiki (film 1934)", "text": "Kiki \u00e8 un film del 1934 diretto da Raffaello Matarazzo. la seconda del regista romano. Si tratta di una pellicola considerata definitivamente perduta.\nTrama.\nKiki \u00e8 una intraprendente ragazza che accetta, per necessit\u00e0, il posto di guardarobiera in un teatro di variet\u00e0. Qui svolge con impegno il suo incarico e ben presto si innamora del direttore. Entra cos\u00ec in competizione con la sua fidanzata, che \u00e8 anche la possessiva e vanitosa \"prima donna\u201d dello spettacolo. Si imbarca quindi in una serie di peripezie che, in un crescendo di episodi, la condurranno anche sul palcoscenico, dove diventer\u00e0 un'attrice di successo. Questo le permetter\u00e0 finalmente di prevalere sulla rivale e di sposare l'uomo di cui \u00e8 innamorata.\nRealizzazione del film.\nSoggetto e produzione. Per Matarazzo \"Kiki\" fu il secondo lungometraggio realizzato dopo l'insuccesso di \"Treno popolare\", sua opera d'esordio giudicata per quei tempi innovativa, ma che l'anno precedente era stata sonoramente fischiata dal pubblico in occasione della \"prima\" romana. Il cocente insuccesso induce Matarazzo \u00aba tentare la strada pi\u00f9 sicura per il rapporto col pubblico del cinema di genere: commedia e poi melodramma\u00bb, dirigendo \u00abuna storia divertente costruita sui canoni classici della commedia \"indiavolata\", dove una serie di disavventure conduce all'immancabile scioglimento dei nodi della vicenda\u00bb.\nIl film, che fu girato presso gli stabilimenti romani della \"Cines\" in via Vejo, riprendeva il soggetto di una commedia del 1918, che aveva gi\u00e0 dato origine a tre precedenti versioni cinematografiche, una francese, una tedesca ed una terza negli USA, con Mary Pickford. La lavorazione dur\u00f2 circa due mesi, essendo iniziata ad agosto 1934 per concludersi alla fine di ottobre dello stesso anno e la sua distribuzione nelle sale inizi\u00f2 a partire dal mese di dicembre.\nInterpreti. I principali interpreti del film, Nino Besozzi (soltanto omonimo del produttore del film Angelo Besozzi) e Lotte Menas costituivano, in quel periodo, una coppia molto richiesta per l'interpretazione di commedie brillanti dopo il successo che avevano colto con \"Frutto Acerbo\", pellicola di genere analogo. L'attrice, il cui vero nome era Liselotte von Greiffenstein, di origine viennese ed a quel tempo diciottenne, aveva acquistato una certa notoriet\u00e0 in Italia negli spettacoli di rivista prodotti dalla compagnia dei fratelli Schwartz, nei quali veniva presentata come \u00abuna delle donne pi\u00f9 belle del mondo\u00bb.\nTra gli attori vi era anche Arturo Falconi, fratello del pi\u00f9 noto Armando, che mor\u00ec a Torino nel novembre del '34 poco tempo dopo la fine delle riprese e prima che iniziasse la distribuzione della pellicola nelle sale. Nel cast tecnico del film esord\u00ec sul \"set\", in qualit\u00e0 di aiuto, il futuro regista Camillo Mastrocinque.\nAccoglienza.\nCritica.\nI commenti pubblicati all'uscita del film sono rimasti le uniche fonti disponibili riguardo ad esso. Al tempo la critica, che - al contrario del pubblico - aveva apprezzato l'esordio innovativo di Matarazzo, mise in luce, in qualche caso con accenti di forte contrariet\u00e0, il rientro del giovane regista in tematiche pi\u00f9 scontate e tradizionali, senza risparmiare anche richiami di tipo nazionalistico.\nParticolarmente negativa fu la recensione de \"La Tribuna\", che pure aveva pubblicato simpatiche anticipazioni quando il film era in lavorazione. In essa il secondo film di Matarazzo veniva definito \u00abl'ultimo rampollo di una stirpe infelice che trae origine dalla man\u00eca di voler rifare in italiano quelle \"pochades\" francesi di cui si constata il declino anche nei teatri di posa (\u2026) Pur riconoscendo al regista la capacit\u00e0 di realizzare cose buone, non possiamo affatto riconoscere al genere diritto d'asilo in Italia\u00bb. Stroncatura anche dalla \"Rivista del cinematografo\": \u00abMatarazzo ha il gravissimo torto di aver preso sotto la sua protezione una trama tanto insulsa e, per giunta, di marca assolutamente non italiana; non \u00e8 ammissibile che il buon gusto italiano abbia a mettere radici in un campo di rape, qual \u00e8 quello da cui \u00e8 uscita la stupidaggine di \"Kiki\"\u00bb.\nPi\u00f9 comprensiva l'opinione espressa sul \"Corriere della Sera\", che l'anno precedente era stato tra i pi\u00f9 convinti estimatori dell'esordio di Matarazzo secondo cui \u00abnei limiti del soggetto, agile, sicura e piena di impegno \u00e8 la regia di Raffaele [\"cos\u00ec nel testo dell'articolo -n.d.r.\"] Matarazzo. C'\u00e8 solo da deplorare che a questo impegno i produttori non abbiano saputo offrire una occasione migliore\u00bb, mentre negativo fu anche il giudizio della \"Illustrazione italiana\": \u00abho tanto stima per la viennesina [la Menas - n.d.r.] e per ci\u00f2 appunto mi rodo nel vedere la sua comicit\u00e0 andare sciupata in certe farserelle fuori corso; tutto allora appare posticcio e bugiardo allo stesso modo. Nel quartetto degli interpreti di \"Kiki\" il pi\u00f9 vivo appare il morto, il povero Arturo Falconi\u00bb.\nPur essendo un film brillante e senza impegno, \"Kiki\" raccolse anche critiche \"politiche\", quando sul \"Popolo d'Italia\" (l'organo ufficiale del PNF) ci si chiedeva \u00ab\u00e8 proprio il genere di \"Kiki\" quello che giover\u00e0 alla cura ricostituente della cinematografia italiana ?\u00bb.\nSuccessivamente, anche tra quanti presero in esame, in vario modo, la filmografia di Matarazzo, \"Kiki\" non \u00e8 mai stato oggetto di specifici commenti, sia per la natura dell'opera che per la sua irreperibilit\u00e0. La stessa Prudenzi, nella monografia dedicata al regista, limita a poche righe il commento di questo film, definendolo \u00abuna sciocchezza, che ebbe i suoi detrattori ed i suoi estimatori, anche se tutti furono pronti a riconoscere al film il merito di divertire\u00bb.\nEsito commerciale.\nCos\u00ec come per tutta la produzione italiana degli anni trenta, anche per \"Kiki\" non esistono dati ufficiali sui risultati economici del film, n\u00e9 le fonti forniscono elementi indiretti a tale proposito."}
{"id": "1594476", "revid": "173617", "url": "https://it.wikipedia.org/wiki?curid=1594476", "title": "Dialogo tra un prete e un moribondo", "text": "Dialogo tra un prete e un moribondo (titolo originale in francese: \"Dialogue entre un pr\u00eatre et un moribond\") \u00e8 un'opera non molto conosciuta dell'autore libertino francese Donatien Alphonse Fran\u00e7ois de Sade che venne completata nel 1782 quando l'autore era gi\u00e0 in prigione.\nTrama.\nLa storia, nata come opera teatrale, verte attorno al dialogo tra un libertino morente che aveva vissuto una vita in modo molto intenso ed un prete. De Sade riversa nell'opera il suo anticlericalismo, con lo scopo di abbattere i dogmi e tutte quelle che lui considerava menzogne della religione cattolica, che condannava gli eccessi e, sempre secondo l'autore, si faceva puntualmente nemica della diversit\u00e0 e della libert\u00e0 individuale.\n il dialogo vedr\u00e0 il libertino morente cercare di convincere il prete sull'insensatezza di una vita pia, giungendo a dire: \"\u201cL'id\u00e9e de Dieu est, je l'avoue, le seul tort que je ne puisse pardonner \u00e0 l'homme\u201d (\u201cL'idea di Dio, lo confesso, \u00e8 l'unico torto che non posso perdonare all'uomo\u201d)\" ribaltando la situazione e opponendo dunque il suo ruolo a quello del prete che avrebbe dovuto perdonarlo, in fin di vita, dei suoi peccati commessi dei quali per\u00f2 il libertino va orgoglioso."}
{"id": "1594477", "revid": "1428919", "url": "https://it.wikipedia.org/wiki?curid=1594477", "title": "Dorothy Christy", "text": "Biografia.\nRecit\u00f2 con Will Rogers, Buster Keaton e i fratelli Marx. Apparve accanto a Stan Laurel e Oliver Hardy nel film \"I figli del deserto\" (1933), nel ruolo della signora Laurel. Avrebbe dovuto recitare anche in due cortometraggi della coppia, nel ruolo della signora Hardy in \"Ecco mia moglie\" (1929), ruolo che and\u00f2 poi a Vivien Oakland, e in quello della signora Laurel in \"La sbornia\" (1930), parte poi data ad Anita Garvin.\nGir\u00f2 oltre un centinaio di film dal 1929 al 1953, anno in cui concluse la sua carriera cinematografica. Fu sposata due volte: con Harold Christy e poi con Rollin Rucker, dal quale ebbe una figlia nel 1940.\nMor\u00ec nel 1977, per cause naturali, all'et\u00e0 di 71 anni. Cremata, le sue ceneri sono conservate nel Chapel of the Pines Crematory a Los Angeles."}
{"id": "1594478", "revid": "1305772", "url": "https://it.wikipedia.org/wiki?curid=1594478", "title": "Myself ; Yourself", "text": " \u00e8 una visual novel Giapponese sviluppata da Yeti e pubblicata da Regista il 20 dicembre 2007 per PlayStation 2. \"Myself ; Yourself\" \u00e8 il secondo gioco originale sviluppato da Regista, il primo fu \"I/O\". Prima della pubblicazione della visual novel \u00e8 stata effettuata anche una light novel basata sulla trama del gioco, che \u00e8 stata serializzata dal magazine bish\u014djo Giapponese \"Dengeki G's Magazine\" fra marzo e novembre 2007. \u00c8 stato successivamente effettuato un anime in tredici episodi, andato in onda in Giappone dal 3 ottobre 2007 sul network televisivo TV Kanagawa.\nTrama.\n\"Myself ; Yourself\" \u00e8 ambientato nel 2007 nella citt\u00e0 di , della prefettura W. Quest'ultima sembra essere modellata a immagine della prefettura Giapponese di Wakayama. La citt\u00e0 \u00e8 in una pacifica zona rurale situata alla punta inferiore della prefettura, confinante con l'Oceano Pacifico.\nSakuranomori \u00e8 la citt\u00e0 natale di Sana Hidaka, un ragazzo sedicenne delle superiori, dove \u00e8 cresciuto insieme ai suoi amici di infanzia Nanaka Yatsushiro, sua cugina Aoi Oribe, il suo miglior amico Syuske Wakatsuki, e la sua sorella gemella Syuri Wakatsuki. Sana lasci\u00f2 Sakuranomori quando era undicenne, ma torn\u00f2 dopo cinque anni per vivere per conto suo presso il complesso di appartamenti che veniva gestito dalla famiglia di Aoi. Sana si accorge in fretta che tante cose sono rimaste le stesse, al contempo tante cose sono cambiate. Dopo poco tempo incontra un'altra ragazza della sua et\u00e0, Asami Hoshino, con cui diventa amico velocemente, ci\u00f2 nonostante questo crea in Nanaka una forte gelosia tutte le volte che vede Sana assieme ad Asami. Sana viene contemporaneamente a conoscenza della strana usanza della sua insegnante venticinquenne Yuzuki Fujimura di dare caramelle ai suoi studenti come ricompensa. Allo stesso tempo, Syusuke aiuta una ragazzina di dieci anni, Hinako Mochida, che veniva maltrattata da dei suoi coetanei; la ragazzina si innamora immediatamente del ragazzo e cerca di agire pi\u00f9 da adulta cos\u00ec che lui possa contraccambiarla.\nMedia.\nLight novel.\nUna light novel composta da sei capitoli e intitolata \u00e8 stata serializzata dal 30 marzo al 30 novembre 2007 sulla rivista \"Dengeki G's Magazine\" edita da MediaWorks. Il romanzo che funge da prologo al videogioco ed \u00e8 stato scritto da Takumi Nakazawa, il quale aveva gi\u00e0 provveduto alla sceneggiatura di \"\" e \"Memories Off\", mentre le illustrazioni sono state curate da Wadapen. Ogni capitolo mette in primo piano ognuna delle sei eroine del gioco, seguendo il preciso ordine: Nanaka, Aoi, Shuri, Yuzuki, Hinako e Asami.\nAnime.\nUn adattamento anime \u00e8 stato trasmesso dal 3 ottobre al 26 dicembre 2007 su TV Kanagawa per un totale di tredici episodi. La sceneggiatura \u00e8 stata curata da G\u014d Zappa, la regia \u00e8 stata affidata a Yasuhiro Kuroda mentre lo studio d'animazione che si \u00e8 occupato di produrla \u00e8 Doga Kobo, la prima produzione televisiva dell'azienda. La colonna sonora \u00e8 stata composta da Happinet, Marvelous Entertainment, 5pb. e Pony Canyon."}
{"id": "1594480", "revid": "35692", "url": "https://it.wikipedia.org/wiki?curid=1594480", "title": "Myself;Yourself", "text": ""}
{"id": "1594481", "revid": "35692", "url": "https://it.wikipedia.org/wiki?curid=1594481", "title": "Myself; Yourself", "text": ""}
{"id": "1594485", "revid": "2018934", "url": "https://it.wikipedia.org/wiki?curid=1594485", "title": "Antenore (scultore)", "text": "Biografia.\nLa figura di Antenor \u00e8 una delle poche dell'epoca arcaica ad emergere con una certa chiarezza, attestata da fonti letterarie ed epigrafiche. Il padre, come si legge sulla base della sua opera pi\u00f9 nota ovvero la kore \"Acropolis 681\", sembra essere stato il pittore Eumares, ricordato da Plinio il Vecchio di cui ci resta una dedica per un'offerta fatta sull'acropoli di Atene datata circa 520 a.C. Resta anche parte del nome del fratello di Antenore, anch'egli scultore.\nOpere.\nPrimo monumento ai Tirannicidi.\nPausania (Paus. 1.8.5) ricorda Antenor come autore del perduto gruppo bronzeo dei Tirannicidi Armodio e Aristogitone, che uccisero Ipparco, nel 514 a.C. L'opera venne posta nell'agor\u00e0 ateniese e divenne il simbolo della libert\u00e0. Questo gruppo fu trafugato dai Persiani durante l'occupazione di Atene nel 480 a.C. (vedi Guerre Persiane) e restituito agli ateniesi da Alessandro Magno (secondo lo storico Arriano) o da Seleuco I Nicatore (secondo lo scrittore romano Valerio Massimo).\nLa datazione dell'opera \u00e8 posta generalmente intorno al 510 a.C., ma alcuni studiosi, tra i quali il Raubitschek, hanno avanzato l'ipotesi che possa essere datata ad un'epoca immediatamente posteriore alla battaglia di Maratona.\nKore dell'acropoli di Atene.\nL'unica sua opera rimasta in buono stato di conservazione \u00e8 la maestosa kore, conservata nel Museo dell'Acropoli ad Atene. Scolpita da Antenore per il vasaio Nearchos che la dedic\u00f2 ad Atena \u00e8 la pi\u00f9 grande delle korai a noi giunte; il confronto con le figure femminili del frontone orientale del Tempio di Apollo a Delfi sembra supportare l'attribuzione che \u00e8 stata da alcuni studiosi posta in dubbio. L'imponenza della figura e il trattamento a spigolo delle pieghe del panneggio sembrano elementi stilistici tipici di un bronzista quale era l'autore del \"monumento ai Tirannicidi\". La kore \u00e8 datata tra il 530 e il 520 a.C., anteriormente al frontone di Delfi.\nAltre attribuzioni.\nSono stati attribuiti alla bottega di Antenor, come gi\u00e0 accennato, i frontoni del tempio di Apollo a Delfi, costruito dopo la morte di Ipparco (Herodoto 5.62) e finanziato dalla famiglia degli Alcmeonidi in esilio. Il Karouzos, in un lavoro del 1961 sul \"kouros di Aristodikos\" avvicina quest'opera ad Antenor insieme alla \"kore di Euthydikos\" e alla kore \"Acropolis 673\"."}
{"id": "1594486", "revid": "256896", "url": "https://it.wikipedia.org/wiki?curid=1594486", "title": "Moenkhausia pittieri", "text": "Moenkhausia pittieri, conosciuto comunemente come tetra diamante, \u00e8 un piccolo pesce d'acqua dolce appartenente alla famiglia Characidae.\nDistribuzione e habitat.\nQuesta specie \u00e8 endemica del lago Valencia in Venezuela.\nDescrizione.\nIl corpo ha forma romboidale, molto compresso ai fianchi, con ventre pronunciato. La pinna dorsale \u00e8 alta, quella anale lunga e sviluppata, trapezoidale. La coda \u00e8 bilobata. La livrea \u00e8 grigio azzurra con riflessi argentati. Le pinne sono grigio fumo, a volte orlate leggermente di bianco. La parte superiore dell'iride \u00e8 rosso vivo. Raggiunge una lunghezza di 6\u00a0cm.\nRiproduzione.\nLa riproduzione \u00e8 esterna, le uova sono deposte tra le piante acquatiche.\nAlimentazione.\nSi nutre di insetti, vermi e crostacei.\nAcquariofilia.\nCome molte altre specie dei Caracidi \u00e8 diffuso e commerciato in tutto il mondo."}
{"id": "1594491", "revid": "1376866", "url": "https://it.wikipedia.org/wiki?curid=1594491", "title": "Kaukana", "text": "Kaukana (o Caucana) \u00e8 una localit\u00e0 marinara del comune di Santa Croce Camerina in provincia di Ragusa, sulla costa meridionale della Sicilia, sorta nei pressi di Kaucana (\u039a\u03b1\u03c5\u03ba\u03ac\u03bd\u03b1 in greco antico), un'antica citt\u00e0 portuale del periodo della colonizzazione greca in Sicilia.\nStoria.\nLa citt\u00e0 antica, nota per i suoi scavi archeologici, si trova a poche centinaia di metri da Punta Secca, a pochi chilometri da Marina di Ragusa, balzata alla notoriet\u00e0 come sito della casa del \"commissario Montalbano\" grazie a una fortunata serie televisiva. \nIl territorio fertile e ricco d'acqua, nel periodo greco, divenne presto sede di piccoli insediamenti abitativi che presero insieme il nome di \"Kaucanae\".\nL\u2019area archeologica di Kaukana comprende un insediamento di epoca tardo antica costituito da poco meno di trenta edifici. Essi sono dislocati lungo un basso crinale costiero che si estende per circa 700 m in senso est-ovest, separando la spiaggia dall\u2019entroterra, nel tratto immediatamente ad Est dell\u2019attuale Punta Secca. Il nucleo principale dell\u2019area archeologica \u00e8 incluso nel parco, mentre altri edifici si trovano isolati tra le abitazioni di villeggiatura o compresi tra il lungomare e la spiaggia. \nIl nome tradizionale della contrada \u00e8 \u201cAnticaglie\u201d, significativo riferimento alla consapevolezza, sin dai tempi pi\u00f9 remoti, della presenza di resti archeologici nell\u2019area. Le prime notizie del sito risalgono alla met\u00e0 del XVI sec., quando il frate domenicano Tommaso Fazello, considerato il padre della storia e dell\u2019archeologia siciliana, lo cit\u00f2 nella sua opera pi\u00f9 importante, il \"De rebus siculis\", pubblicato nel 1558. Gi\u00e0 in questa prima citazione, il Fazello propose di identificare il sito con l\u2019antico porto di Kaukana citato dalle fonti antiche. Tra gli illustri visitatori del sito, vi furono anche il principe Ignazio Patern\u00f2 Castello nel \u2018700 e il famoso archeologo A. Evans alla fine dell\u2019800. L\u2019identificazione con Caucana fu successivamente accettata da altri illustri studiosi come Julius Schubring, nella seconda met\u00e0 dell\u2019Ottocento, ed inoltre Paolo Orsi e Biagio Pace. Paolo Orsi, in particolare, da Soprintendente alle antichit\u00e0 di Siracusa, effettu\u00f2 diversi sopralluoghi nell\u2019area tra la fine dell\u2019800 e gli inizi del \u2018900 e la sottopose a vincolo di legge, senza tuttavia mai intraprendere scavi archeologici. \nDopo Orsi sul sito di Kaukana cal\u00f2 un silenzio ininterrotto fino alla fine degli anni \u201950. Agli inizi degli anni \u201960, con l\u2019inizio della lottizzazione per la realizzazione di case di villeggiatura, si pose il problema di salvare gli edifici antichi dall\u2019attivit\u00e0 edilizia circostante. Si effettuarono pertanto degli scavi per mettere alla luce i resti antichi ed evitare cos\u00ec che fossero coperti o distrutti dalle nuove costruzioni. Il primo ad effettuare saggi di estensione limitata, tra il 1959 e il 1963, fu l\u2019ingegnere Cesare Zipelli, ispettore onorario della soprintendenza e villeggiante nell\u2019area. In seguito, tra il 1964 e il 1972 l\u2019archeologa P. Pelagatti effettu\u00f2 ulteriori scavi di estensione pi\u00f9 ampia che hanno consentito di portare alla luce la gran parte degli altri edifici oggi noti. Le ricerche furono molto impegnative, perch\u00e9 condotte lentamente a causa della difficolt\u00e0 di individuare i materiali minuti e di distinguere i livelli stratigrafici nel deposito sabbioso.\nUlteriori ricerche, in particolare nella chiesa, sono state effettuate in anni pi\u00f9 recenti da Giovanni Di Stefano. A partire dagli inizi degli anni \u201970, inoltre, si \u00e8 proceduto alla progettazione e all\u2019allestimento del parco, che oggi si estende per circa 3 ettari e comprende 11 edifici che costituiscono il nucleo pi\u00f9 importante dell\u2019insediamento. Del parco \u00e8 al momento visitabile solo la parte orientale.\nIl Contesto Storico e Geografico.\nUna delle ragioni di maggior interesse del sito di Kaukana/Anticaglie \u00e8 il fatto che esso costituisce uno degli esempi meglio conservati di insediamento tardo-antico della Sicilia. Lo stato di conservazione delle strutture di Anticaglie, che sono spesso conservate per oltre due metri di altezza e fino al livello del secondo piano si deve sia alle particolari condizioni ambientali, visto che le strutture sono rimaste per secoli coperte da dune sabbiose, che hanno preservato gli edifici, sia al fatto che l\u2019area non \u00e8 stata pi\u00f9 occupata dall\u2019uomo fino alla met\u00e0 del XX sec. \nPer periodo tardo-antico, o tardo-romano, si intende l\u2019ultima fase dell\u2019antichit\u00e0, ovvero i secoli IV e V d.C., in particolare l\u2019arco di tempo compreso tra l\u2019editto di Costantino (conversione dell\u2019impero romano al Cristianesimo 313 d.C.) e la caduta dell\u2019impero romano d\u2019occidente nel 476. Fu un periodo caratterizzato da un lato dalla diffusione del cristianesimo, con la fioritura dell\u2019arte cosiddetta \u201cpaleocristiana\u201d, dall\u2019altro dalla fine del mondo antico, con il dilagare delle invasioni barbariche che determinarono la scomparsa dell\u2019impero romano d\u2019occidente e il sopravvivere dell\u2019impero d\u2019oriente, d\u2019ora innanzi chiamato \u201cbizantino\u201d. \nIn particolare nel IV secolo, si osserva in Sicilia una grande fioritura di siti archeologici, sia nelle citt\u00e0 che nella campagna, in particolare sotto forma di grandi ville signorili (come quella di Piazza Armerina) e di ipogei sotterranei (le cosiddette catacombe, molto diffuse nell\u2019area iblea). Questa fioritura demografica fu conseguenza della ricchezza economica derivante dai nuovi traffici commerciali che, passando per la Sicilia, collegavano l\u2019Italia e Roma con il Nord-Africa, dopo che gli alimenti prodotti in Egitto, in particolare il grano, erano stati dirottati da Costantino verso la nuova capitale Costantinopoli. \nIl V secolo fu probabilmente pi\u00f9 movimentato. La Sicilia fu oggetto di razzie da parte dei Vandali, che nel 440 dopo essersi impadroniti del Nord-Africa, conquistarono l\u2019isola. Essa fu poi venduta nel 476 a Odoacre re degli Eruli, lo stesso anno in cui il medesimo Odoacre depose l\u2019ultimo imperatore d\u2019occidente, Romolo Augusto. Nel 493, infine, pass\u00f2 sotto il controllo degli Ostrogoti di Teodorico e fu infine riconquistata dai Bizantini nel 535, per impulso dell\u2019imperatore Giustiniano e sotto la guida del generale Belisario. \nLa fioritura di insediamenti \u00e8 molto evidente nell\u2019area iblea. In particolare, la regione a sud di Santa Croce Camerina e ad oriente del vallone Fontana (Paradiso) fino al mare, ad ovest e ad est di Punta secca, \u00e8 particolarmente ricca di resti tardo antichi: \n- gli abitati pi\u00f9 o meno conservati lungo la costa di Anticaglie, Torre di Pietro e S. Nicola;\n- le numerose necropoli di Mirio vicino S. Croce, Pirrera, Mulino Vecchio, Cannitello e la necropoli annessa alla chiesetta cimiteriale di contrada Anticaglia, \n- quattro edifici a carattere sacro: i due edifici stauromorfi dl Mezzagnone (o Bagno di Mare) e di Vigna a Mare e le due basiliche della Pirrera e dell\u2019abitato di contrada Anticaglia. \nQuesti ruderi dell\u2019interno e gli altri lungo la costa di contrada Anticaglia e Torre di Pietro (S. Nicola) hanno fatto da sempre discutere sull\u2019ubicazione in questa zona di una citt\u00e0 antica. A partire dal Fazello, nel \u2018500, essi furono identificati, come abbiamo gi\u00e0 detto, con la Kaukana citata dalle fonti antiche. \nLa notizia pi\u00f9 antica \u00e8 data dal geografo Tolomeo, che nel II sec. d.C. la defin\u00ec \u201cl\u00ecmen\u201d (porto). \nPoi la citano Procopio e gli autori che narrano la spedizione condotta dal generale Belisario nel 533 contro i Vandali che occupavano il nord-africa, come ultimo scalo della flotta diretta a Malta. Procopio definisce il sito con il termine \u201cchori\u00f2n\u201d ovvero villaggio. Un\u2019altra spedizione sempre per Malta, part\u00ec da Rosacambri (l\u2019odierna Punta Scalambri, presso Punta Secca) guidata da Ruggero I nel 1091, a conclusione della conquista normanna della Sicilia. \nQuesta specifica funzione portuale \u00e8 stata uno degli argomenti principali, assieme all\u2019indicazione di Tolomeo, per sostenere l\u2019identificazione di Kaukana con il sito di Anticaglie. Di recente tale identificazione \u00e8 stata messa in discussione da Wilson, soprattutto per la difficolt\u00e0 di individuare un porto in prossimit\u00e0 dell\u2019insediamento. In realt\u00e0 bisogna ricordare che i porti antichi erano molto diversi da quelli moderni: il porto di Kaukana era probabilmente un approdo dai bassi fondali, non per questo inadatto all\u2019arrivo di grandi imbarcazioni. Inoltre, \u00e8 possibile che l\u2019antico pantano di Cannitello, che si trovava proprio a ridosso di Punta Secca e che fu fatto prosciugare nell\u2019800 dal barone Guglielmo Vitale, fosse nell\u2019antichit\u00e0 usato come riparo per le imbarcazioni. \nNon sappiamo esattamente quando il sito di Kaukana cominci\u00f2 a essere occupato. Nonostante la fonte pi\u00f9 antica (Tolomeo) risalga al II sec. d.C., le pi\u00f9 antiche testimonianze archeologiche nel sito non sono anteriori al IV sec. d.C. L\u2019insediamento fior\u00ec soprattutto per la posizione in relazione alle rotte marittime che collegavano questa parte della Sicilia a Malta e al nord-africa. Nel corso della sua storia sub\u00ec probabilmente pi\u00f9 distruzioni, come documentato prima di tutto da strati archeologici del V sec. d.C., probabilmente in connessione con le razzie dei barbari, in particolare dei Vandali, ed inoltre da interventi architettonici con obliterazione di soglie, come visibile per esempio nell\u2019edificio n. 19. L\u2019insediamento, tuttavia, continu\u00f2 probabilmente a vivere fino al VII sec., quando iniziarono le razzie piratesche degli Arabi, pi\u00f9 frequenti e pericolose delle precedenti, e che portarono alla definitiva cacciata dei Bizantini nel IX sec. I reperti rinvenuti durante gli scavi, tra cui in particolare lucerne di bronzo e terracotta, bicchieri in vetro, ceramiche da mensa e da cucina e anfore da trasporto, sono oggi esposti al Museo Archeologico di Ragusa.\nL'insediamento.\nUna delle caratteristiche pi\u00f9 singolari dell\u2019insediamento di Kaukana \u00e8 la disposizione disordinata degli edifici, l\u2019assenza di un sistema di fortificazioni e la mancanza di aree di necropoli. Queste ultime potrebbero essere ancora da scoprire, mentre i primi due elementi si devono ritenere senz\u2019altro assenti gi\u00e0 in antico. I vari quartieri sembrano essersi formati separatamente e progressivamente. Vi \u00e8 tuttavia una maggiore concentrazione di edifici intorno alla chiesa (n.18). Ci\u00f2 si spiega con l\u2019uso tipico dei piccoli insediamenti tardo-antichi dell\u2019area iblea, come quello recentemente identificato in contrada Pianicella, nei pressi di Ragusa, che presenta un\u2019organizzazione analoga. La mancanza di fortificazioni a Kaukana \u00e8 tanto pi\u00f9 sorprendente se si considera la disposizione costiera dell\u2019insediamento ed il periodo particolarmente instabile dal punto di vista militare nel quale fior\u00ec.\nNonostante l\u2019impianto disorganico, si pu\u00f2 tuttavia riconoscere un nucleo principale dell\u2019area occupata, costituito dallo spazio antistante l\u2019edificio pi\u00f9 importante del villaggio, ovvero la basilica n. 18. Dinnanzi ad essa si apre un ampio spazio attorno al quale si dispongono due degli edifici pi\u00f9 grandi dell\u2019insediamento, ovvero il n. 19 e il n. 17.\nIn generale possiamo distinguere gli edifici che ricorrono nell\u2019insediamento di Kaukana in tre categorie principali: la basilica, un gruppo di edifici pi\u00f9 grandi e a pianta complessa ed un secondo con edifici pi\u00f9 piccoli e a pianta pi\u00f9 semplice.\nLa tecnica edilizia \u00e8 in genere la stessa per tutti gli edifici. Si osservano due tecniche murarie principali: \n1) il doppio paramento, che si basa sull'accostare pietrame irregolare, ponendo i blocchi pi\u00f9 grandi all'esterno e legando il tutto con malta; \n2) la tecnica a ort\u00f2stati, utilizzata per le strutture pi\u00f9 importanti (porte e finestre), utilizzando grandi blocchi squadrati, legando il tutto con malta. \nIl risultato \u00e8 poi spesso una tecnica mista. I paramenti murari sono intonacati con gesso sia all'interno che all'esterno.\nLa chiesa.\nLa basilica fu scoperta nel 1961 al centro del quartiere di Anticaglia. Ha tutte le caratteristiche della basilica tardo-antica ed \u00e8 l'edificio sacro dove si raccoglieva la comunit\u00e0. \nIl complesso \u00e8 costituito da un'aula basilicale a tre navate, con abside verso est e presenta un endonartece (luogo dove si riuniscono coloro che non possono accedere alle funzioni perch\u00e9 non ancora battezzati) prima dell'ingresso. Esso ha ingresso ad Est e presenta una struttura particolare poich\u00e9 ha dapprima una discesa e dopo un breve corridoio un'ascesa tramite degli scalini di pietra monolitici; \u00e8 possibile che il nartece fosse utilizzato anche in sostituzione del battistero per svolgere le abluzioni che servivano ai fedeli per diventare neofiti (colui che accede al cristianesimo da adulto tramite il battesimo). Nel nartece e nella navata di sinistra si sono riscontrate delle sepolture, nove fosse e due sarcofagi. Le sepolture del nartece presentano un\u2019iscrizione e un disegno con fiori e croci a bracci patenti, entrambi realizzati con tessere di mosaico. Probabilmente questa sepolture appartenevano a personaggi dell\u2019entourage religioso. \nL'aula centrale \u00e8 di forma rettangolare. La suddivisione tra la navata centrale e le corrispondenti laterali \u00e8 realizzata con un sistema di due arconi compresi tra pilastri di pietra che si allungano, rispettivamente, dalla fine dell'abside e dai lati dell'ingresso. \nGrazie a recenti scavi, \u00e8 ora venuto alla luce integralmente un mosaico pavimentale vivacemente colorato con motivi animali. La gamma di colori adoperati \u00e8 bianco, rosso, nero, rosso mattone e grigio verde. Il tappeto musivo \u00e8 stato gravemente danneggiato da atti vandalici ed \u00e8 oggi appena leggibile. Era caratterizzato da riquadri ottagonali racchiusi da una cornice a treccia semplice su un fondo bianco. Nei campi interni di alcuni di questi riquadri vi erano figure di quadrupedi accompagnati da un paesaggio botanico di arbusti con fiori. L\u2019animale raffigurato nei due ripiani inferiori era una capretta, il cui corpo si stagliava sul fondo bianco con una decisa linea nera di contorno. Nei due riquadri superiori, invece, l\u2019animale raffigurato era un\u2019antilope il cui corpo si stagliava sul fondo bianco per la decisa e doppia linea nera e rossa che lo delimitava. I due riquadri alti contenevano una raffigurazione antropomorfa di pieno prospetto. Fra le figure dei quadrupedi, infine, erano aggiunte figure di volatili rese con efficacia e naturalezza. Tutte queste figure avevano significato simbolico richiamando probabilmente al giardino dell\u2019Eden popolato di animali selvatici. I tappeti musivi sono stati probabilmente realizzati da artisti e artigiani provenienti dal Nord Africa. Sulla base dello stile e della dimensione delle tessere, \u00e8 possibile che essi risalgano alla fine del IV, inizio V secolo. \u00c8 probabile che la zona occupata dal mosaico davanti all'abside fosse quella destinata alla mensa dell'altare. \nFuori dalla chiesetta, dietro l\u2019abside, sono dislocate altre tombe, sei del tipo a cupola sono disposte a raggiera intorno all\u2019abside, sei sarcofagi sono addossati alla testata della navata sinistra. \nNon abbiamo dati certi sul momento della costruzione della chiesetta. Sulla base delle caratteristiche architettoniche e dello stile dei mosaici pu\u00f2 risalire senz\u2019altro al IV sec. Nello stato di distruzione, inoltre, \u00e8 stata trovata una moneta dell\u2019imperatore bizantino Eraclio che consente di datare la fine dell\u2019edificio a non prima del VI sec.\nGli altri edifici.\nPer quanto riguarda gli altri edifici, possiamo suddividerli, come gi\u00e0 detto, in due gruppi: a pianta semplice e a pianta complessa. Alla prima categoria appartengono gli edifici numero 10, 12, 13 e 24, con uno o due soli ambienti; alla seconda, invece, i numeri 2, 6, 7, 8, 9, 17, 19 e 20, con un numero maggiore di ambienti, alcuni anche molto estesi, con funzione residenziale e commerciale, i cui magazzini sono separati in maniera netta dalla residenza. \nGli edifici a pianta semplice presentano quasi sempre un perimetro rettangolare, mentre spesso non troviamo un cortile. Al contrario, negli edifici a pianta complessa, il cortile, aperto a sud, \u00e8 sempre presente, chiuso da un muro, e contiene alcuni servizi come le cucine. Questi edifici sono anche caratterizzati da un piano superiore. La maggior parte degli ambienti, in genere, \u00e8 situata sul lato settentrionale del cortile. \nL'edificio pi\u00f9 complesso \u00e8 il numero 17: \u00e8 diviso in due parti, est ed ovest, accostate ad un cortile che presenta un\u2019abside e ad un altro invece allungato, di forma rettangolare, su cui sito affacciano grandi ambienti. Aveva una scala esterna che dal cortile conduceva direttamente al piano superiore. \nA nessun edificio dell'abitato di kaukana, eccetto il numero 18, \u00e8 stato possibile attribuire un'ipotesi di utilizzo certa, date le strutture murarie semplici ed elementari. \nEdificio 19: nemmeno questo edificio era un'abitazione, ma per la posizione all'interno del villaggio potrebbe rientrare tra le costruzioni pubbliche. Si ipotizza l\u2019identificazione con un bazar. \nEdificio 22 (lungo la spiaggia dietro il chiosco): non \u00e8 un edificio adibito ad abitazione, ma probabilmente un palazzo di campagna o convento, data la posizione isolata e le caratteristiche della planimetria, caratterizzato da terrazze e da una struttura basilicale utilizzata probabilmente come aula di ricevimento. \nEdificio 6 (nell\u2019area attualmente non visitabile):nel 2008 un\u00b4\u00e9quipe della University of British Columbia, di Vancouver, in Canada, diretta da Roger J.A. Wilson, lavorando in stretta collaborazione con la Soprintendenza per i Beni culturali di Ragusa, ha deciso di esaminare nel dettaglio una costruzione fino ad allora inesplorata. Nell\u00b4angolo a nord-ovest dell\u00b4Area 5 \u00e8 stata scoperta una tomba di tipo \"monumentale\", non interrata, ma posta sul pavimento, in altre parole una tomba d\u00b4\u00e9lite. All\u00b4interno c\u00b4erano i corpi di una donna di circa 25 anni, e, come sepoltura secondaria, un bambino di 4 anni. Le analisi del DNA hanno dimostrato che si tratta dei resti di una bambina e che tra le due vi \u00e8 un legame di parentela. Ma nell\u00b4ambiente non c\u00b4era solo la tomba. Lo spazio intorno era dotato di una panca per consumare i pasti e un tavolo basso per le offerte.\nVisita al Sito.\nA seguito di una convenzione sottoscritta nel mese di giugno 2016 fra la Soprintendenza di Ragusa e il Comitato dei residenti della zona denominato \"Kaukana Zona Archeologica\" (che svolge a titolo volontario il servizio di custodia e piccola manutenzione, il sito oggi \u00e8 ritornato ad essere aperto e fruibile. Per gli orari di apertura si rimanda al seguente link.\nAl parco si accede dal Lungomare delle Anticaglie.\nDurante il periodo estivo le visite sono accompagnate dagli studenti di alcuni istituti di istruzione superiore della provincia di Ragusa impegnati nell'ambito dei progetti di alternanza \"scuola lavoro\".\nCaucana oggi.\nIl Comitato \"Kaukana Zona Archeologica\" ha attivato un sito internet dove sono reperibili tutte le informazioni utili inerenti la zona.\nIn epoca recente \u00e8 stata oggetto di notevoli insediamenti turistico-balneari, occupati principalmente nel periodo estivo. Nei pressi i centri balneari di Punta Secca, Punta Braccetto, Casuzze. Le due grandi spiagge di Caucana sono caratterizzate da sabbia fine e un mare meraviglioso (anch'esso a fondo sabbioso). Soffia solitamente una leggera brezza da ponente o scirocco dall'Africa.\nIl \"Circolo Velico Kaucana\" \u00e8 un punto d'incontro ben noto ai velisti e ogni anno accoglie importanti manifestazioni sportive come i campionati siciliani di classe 470."}
{"id": "1594498", "revid": "287204", "url": "https://it.wikipedia.org/wiki?curid=1594498", "title": "Scizor", "text": ""}
{"id": "1594499", "revid": "76963", "url": "https://it.wikipedia.org/wiki?curid=1594499", "title": "David Shore", "text": "Biografia.\nDa bambino, David Shore desiderava fare l'avvocato, ma all'universit\u00e0 per sfogare le sue attitudini comiche muta il giornalino della facolt\u00e0 di legge, in cui studia, in un giornale satirico; a 31 anni lascia lo studio legale, e diventa uno sceneggiatore di sitcom. \nShore diventa sceneggiatore ma scopre di essere pi\u00f9 bravo nel genere drammatico che comico. Entra a far parte dello staff creativo di \"Due poliziotti a Chicago\" e, grazie all'esperienza di avvocato, si specializza in telefilm di genere legale-poliziesco: sceneggia \"New York Police Department\", \"The Practice\", \"In tribunale con Lynn\", \"Hack\" e \"Law &amp; Order\" (degli ultimi tre \u00e8 anche produttore esecutivo), per cui ottiene due nomination agli Emmy.\nNel 2004 concepisce un \"medical drama\" giallo, in cui l'investigatore \u00e8 un medico diagnosta e i colpevoli le malattie: \u00e8 \"Dr. House - Medical Division\", che riscuote un enorme successo.\nLa serie ottiene due nomination per gli Emmy come Best Drama e vince con l'episodio \"Il caso House\" scritto proprio da lui, oltre a conseguire tantissime altre nomination e premi (pi\u00f9 di cento).\nQuando il progetto viene accettato dal network, non ha ancora un personaggio centrale. David Shore sa che, a differenza dei delinquenti, le malattie non hanno moventi e pensa che sia necessario conferire rilevanza alla sua serie.\nInventa cos\u00ec Gregory House, un medico geniale, misantropo e fuori dagli schemi, diverso da tutti gli altri personaggi di ogni altra serie: egli diventa uno dei personaggi pi\u00f9 popolari della televisione grazie al quale David raggiunge la fama internazionale e moltissimi riconoscimenti.\nTra i suoi lavori pi\u00f9 rinomati vi sono la produzione di \"In tribunale con Lynn\", \"Due poliziotti a Chicago\" e \"New York Police Department\".\nIl successo di \"Dr. House - Medical Division\" non si \u00e8 replicato con \"Battle Creek\", serie co-creata con Vince Gilligan e cancellata al termine della prima stagione.\nNel 2015 crea insieme a Bryan Cranston la serie \"Sneaky Pete\", ma abbandona il progetto dopo l'episodio pilota."}
{"id": "1594501", "revid": "124123", "url": "https://it.wikipedia.org/wiki?curid=1594501", "title": "Aurel Popovici", "text": "Nato nella regione multietnica del Banato, parte dell'Impero austro-ungarico, frequent\u00f2 le scuole a Bra\u0219ov e a Beiu\u0219, per poi studiare medicina a Vienna e a Graz.\nAssieme agli altri intellettuali romeni del Partito Nazionale Romeno firm\u00f2 il \"memorandum della Transilvania\" (1892), un documento che chiedeva pari diritti per le popolazioni di lingua romena della regione rispetto alla prevaricante minoranza ungherese e la fine dei tentativi di magiarizzazione dell'area.\nNel 1906 propose la federalizzazione della monarchia austro-ungarica, presentando il progetto degli Stati Uniti della Grande Austria.\n\u00c8 stato sepolto nel cimitero accanto alla chiesa di San Nicola di Bra\u0219ov."}
{"id": "1594506", "revid": "1372005", "url": "https://it.wikipedia.org/wiki?curid=1594506", "title": "Ordine di San Giovanni del baliaggio di Brandeburgo", "text": "L'Ordine di San Giovanni in Germania \u00e8 conosciuto con il nome di \"der Johanniterorden\", ed \u00e8 ufficialmente noto come Baliaggio del Brandeburgo dell'Ordine dei cavalieri di San Giovanni dell'Ospedale di Gerusalemme (Balley Brandenburg des Ritterlichen Ordens Sankt Johannis vom Spital zu Jerusalem), un ramo protestante dei cavalieri ospitalieri tedeschi.\nEsso appartiene, con gli altri rami dell'Ordine di San Giovanni oggi esistenti, all'Alleanza degli Ordini di San Giovanni di Gerusalemme.\nFunzione.\nL'Ordine \u00e8 attualmente uno dei maggiori provveditori alla salute pubblica in Germania attraverso un sistema di ambulanza, simile ai corpi d'ambulanza promossi dall'Ordine di Malta.\nStoria.\nLa controriforma.\nA seguito della riforma protestante, gran parte della commenda tedesca dei cavalieri ospitalieri si trov\u00f2 sotto la guida del baliaggio del Brandeburgo, accettando la teologia luterana di Gioacchino II di Brandeburgo, ma rimase subordinato alla chiesa di Roma, agli ordini di un gran maestro. I membri dell'Ordine vennero sollevati cos\u00ec anche dal voto di povert\u00e0 e di castit\u00e0.\nQuando i tempi della controriforma si fecero pi\u00f9 aspri, ed in particolare dopo la conclusione del Concilio di Trento, le tensioni tra il baliaggio di Brandeburgo e l'originale Ordine di San Giovanni di Gerusalemme con sede a Malta si fecero sempre pi\u00f9 frequenti, a tal punto che il Gran Maestro maltese Jean de la Cassiere giunse a separare definitivamente le due istituzioni dal momento che le tendenze religiose non coincidevano pi\u00f9 al medesimo scopo.\nDopo la pace di Vestfalia, ad ogni modo, anche il baliaggio brandeburghese perse gran parte dei propri possedimenti territoriali che passarono a diversi principi tedeschi e come tale la sua economia minacci\u00f2 di crollare rovinosamente. All'epoca del magistero di Giovanni Maurizio di Nassau-Siegen le casse dell'istituzione contavano meno di 324 fiorini d'oro annui come entrate e l'Ordine era indebitato di 7.452 fiorini per cause belliche che non aveva potuto saldare nei trent'anni precedenti.\nUn tentativo di riunione.\nLa situazione economica rimase problematica sino alla met\u00e0 del Settecento quando venne fatto un intervento che avrebbe potuto risanare le casse dell'Ordine e risolvere i problemi interni e di contrasto. Re Federico II di Prussia, infatti, prese personalmente a cuore la situazione dell'Ordine di San Giovanni nelle sue terre e prese contatti con Manuel Pinto de Fonseca, Gran Maestro dell`Ordine di Malta, proponendogli una riunione del Baliaggio del Brandeburgo con l'originale Ordine di San Giovanni di Gerusalemme a Malta. In cambio il re prussiano avrebbe offerto la propria protezione ad entrambi gli Ordini.\nDe Fonseca sembr\u00f2 piuttosto propenso ad aderire a questa riunificazione, soprattutto in vista dell'accrescimento militare della Prussia e nel suo ruolo politico in Europa, ma maggiore fu l'opposizione di papa Clemente XIII che intim\u00f2 a de Fonseca di non accettare la proposta del sovrano prussiano, in quanto il Baliaggio di Brandeburgo era da reputarsi come organizzazione eretica che avrebbe potuto corrompere anche l'Ordine di Malta.\nAd ogni modo i rapporti tra i due ordini furono sempre ottimi ed ancora oggi l'Ordine di San Giovanni del Baliaggio di Brandeburgo dispone di una compagnia di osservatori presso il Capitolo generale dell'Ordine di Malta.\nLa secolarizzazione dell'Ordine.\nLa pace di Tilsit nell'ambito delle guerre napoleoniche aveva impegnato la Prussia in pesanti pagamenti da tributare alla Francia.\nCome tale, si rese necessario secolarizzare molte delle istituzioni che godevano di beni immobili diffusi e cos\u00ec, il 23 maggio 1812, il Baliaggio di Brandeburgo venne abolito da re Federico Guglielmo III di Prussia. Agli aderenti all'Ordine che ora si trovavano senza pi\u00f9 l'originaria istituzione, venne concesso l'Ordine Pour le M\u00e9rite come segno di riconoscimenti di merito civile .\nLa rinascita nel 1852.\nPer merito di re Federico Guglielmo IV di Prussia, l'Ordine di San Giovanni del Baliaggio di Brandeburgo venne restaurato nel 1852, nel tentativo di recuperare le antiche tradizioni che formavano la coscienza sociale del popolo tedesco. Questo fu possibile grazie anche al fatto che molti dei cavalieri che erano presenti all'abolizione del 1812 erano ancora vivi nel 1852 ma, malgrado le pretese di alcuni di essi, non fu possibile del resto ricreare quel patrimonio di beni materiali e possedimenti terrieri che l'Ordine possedeva prima della soppressione d'inizio Ottocento.\nIl 17 maggio 1853 il principe Carlo di Prussia venne nominato quale primo nuovo Gran Maestro dell'Ordine, il quale provvide di fatto a notificare l'avvenuta rifondazione dell'Ordine a Malta nella speranza della ripresa di rapporti d'unione tra le due organizzazioni.\nLa prima riunione del capitolo dell'Ordine si tenne il 23 luglio 1853 ed elabor\u00f2 di fatto gli statuti che vennero approvati l'8 agosto successivo: questi ponevano il re di Prussia come protettore dell'Ordine ed, analogamente alle istituzioni statali, per ogni provincia prussiana venne stabilita una commenda (Prussia, Brandeburgo, Pomerania, Posania-Prussia occidentale, Slesia, Sassonia e Renania-Vestfalia). Di conseguenza le varie commende iniziarono ad operare autonomamente con la costruzione di ospedali ed opere pubbliche come ad esempio l'ospedale di San Giovanni di J\u00fcterbog del 1854 che ancora oggi si trova amministrato dall'Ordine.\nTra il 1864 ed il 1866, i cavalieri presero parte alla costituzione del servizio medico di guerra, nonch\u00e9 della Croce Rossa tedesca. Sotto il Gran Maestro principe Alberto di Prussia (1886-1906), l'ospedale di San Giovanni crebbe da 34 aziende ospedaliere con 1.400 posti letto, in 52 strutture con 2.937 posti letto.\nL'Ordine e il nazismo.\nL'ascesa del nazismo in Germania ebbe un atteggiamento ambivalente con la nobilt\u00e0. L'Ordine, infatti, ebbe riconosciuta la protezione del presidente della Repubblica tedesca Paul von Hindenburg e continu\u00f2, fin dopo la Repubblica di Weimar, ad avere una prerogativa di \u00e9lite. L'Ordine di San Giovanni, in quanto istituzione legata strettamente alla chiesa evangelica ed all'aristocrazia tradizionale tedesca, rappresentava comunque un legame con un passato che minacciava di minare le basi del governo nazista quando questo prese il potere dal 1933 in Germania. Malgrado questo, nei primi anni del Terzo Reich, molti ufficiali (che provenivano anche da antiche famiglie nobili tedesche) appartenevano a questo Ordine cavalleresco, il che port\u00f2 avanti una certa tolleranza verso l'onorificenza.\nIl 29 novembre 1935, per\u00f2, il ministro degli Interni della Prussia viet\u00f2 nel Reich l'assegnazione di ulteriori onorificenze ed a partire dal 2 luglio 1938 Rudolf Hess stabil\u00ec l'incompatibilit\u00e0 dei membri del NSDAP con l'Ordine, vietando cos\u00ec l'adesione simultanea all'organizzazione ed al partito nazista e scoraggiando molti a prendere parte al baliaggio del Brandeburgo. L'Ordine non venne sciolto per evitare disguidi diplomatici, ma non poteva semplicemente accettare nuovi membri ed era destinato ad una lenta ma inesorabile fine. Circa il 10% dei membri dell'Ordine decise, dopo la proclamazione degli editti del 1938, di abbandonare l'Ordine perch\u00e9 iscritti al partito nazista.\nTra i militari nazisti che dovettero abbandonare l'Ordine nel 1938, ma che erano membri dell'organizzazione in precedenza, citiamo:\nL'Ordine e la sua diffusione.\nQuesto Ordine ebbe diramazioni in Austria, Finlandia, Francia, Ungheria, nei Paesi Bassi, in Svizzera ed in Svezia, divenendo infine completamente indipendente dal Gran Maestro di Roma, e ponendosi sotto il patronato del re di Prussia e ponendo il proprio quartier generale al castello di Sonnenburg nella regione brandeburghese di Neumark, ad est del fiume Oder (oggi in Polonia). Dopo la Seconda guerra mondiale il quartier generale venne spostato nella Germania dell'Ovest. Attualmente esso ha sede a Potsdam/Berlino dopo la caduta del Muro di Berlino.\nL'attuale Gran Maestro dell'Ordine \u00e8 il principe Oscar di Prussia, discendente dell'imperatore tedesco Guglielmo II di Germania.\nElenco dei Gran Bal\u00ec e dei Gran Maestri.\nGran Bal\u00ec (1323-1526).\ndi fede cattolica\nGran Maestri (1527-1811).\ndalla Riforma protestante alla secolarizzazione\nDalla restaurazione dell'Ordine nel 1852"}
{"id": "1594508", "revid": "1745361", "url": "https://it.wikipedia.org/wiki?curid=1594508", "title": "Stati Uniti della Grande Austria", "text": "Gli Stati Uniti della Grande Austria (tedesco: \"Vereinigte Staaten von Gro\u00df-\u00d6sterreich\") furono un progetto mai realizzato di riforma radicale dell'Impero austro-ungarico proposto da un gruppo di studiosi vicini all'arciduca Francesco Ferdinando d'Asburgo-Este e a sua moglie Sophie Chotek von Chotkowa. La proposta fu concepita da Aurel Popovici nel 1906.\nUno dei maggiori problemi che della monarchia duale austro-ungarica era la composizione etnica dell'Impero, formato da dieci o undici diverse etnie nazionali, delle quali solo due, i tedeschi e gli ungheresi (che assieme costituivano il 44% della popolazione complessiva), detenevano tutto il potere politico. Gli altri nove raggruppamenti (cechi, polacchi, ruteni, romeni, croati, slovacchi, serbi, sloveni, italiani) non ne avevano quasi alcuno. Il sistema duale era stato istituzionalizzato da Francesco Giuseppe nel 1867 con l'\"Ausgleich\": l'unione dell'Impero d'Austria, a guida tedesca, e del Regno d'Ungheria, a guida magiara. In seguito per\u00f2 a diverse manifestazioni, rivolte ed atti di terrorismo, fu presto chiaro che l'idea del dominio di due nazioni sulle altre nove non poteva realisticamente durare in perpetuo.\nFrancesco Ferdinando aveva intenzione di ridisegnare radicalmente la mappa dell'Austria-Ungheria, creando una serie di stati semiautonomi su base etnico-linguistica, che sarebbero stati parte di una grande confederazione. Il progetto favoriva l'identit\u00e0 linguistica e culturale e riequilibrava in qualche modo i rapporti di potere tra le diverse etnie. Il piano era destinato a incontrare pesanti opposizioni da parte magiara, poich\u00e9 prevedeva un drastico ridimensionamento territoriale dell'Ungheria.\nFrancesco Ferdinando fu poi assassinato a Sarajevo (1914) nell'attentato che provoc\u00f2 lo scoppio della prima guerra mondiale. Al termine del conflitto l'Impero sconfitto si dissolse, e dalle sue ceneri sorsero nuovi stati, mentre altri territori asburgici passarono ai paesi confinanti.\nStati proposti da Aurel Popovici.\nI seguenti territori dovevano diventare stati federati secondo la proposta di riforma:\nInoltre una serie di enclavi, soprattutto di lingua tedesca, in Transilvania orientale e in altri territori avrebbero avuto diritto ad un'autonomia limitata."}
{"id": "1594509", "revid": "767487", "url": "https://it.wikipedia.org/wiki?curid=1594509", "title": "Agi Murad, il diavolo bianco", "text": "Agi Murad, il diavolo bianco \u00e8 un film del 1959 diretto da Riccardo Freda.\nTrama.\nIl film \u00e8 ispirato liberamente al racconto \"Chad\u017ei-Murat\" di Lev Tolstoj. Nel 1850 Nicola I \u00e8 zar di tutte le Russie. La situazione \u00e8 piuttosto critica in molte parti dell'impero, in particolare nel Caucaso.\nLo zar decide allora di mandare la sua figlioccia, la Principessa Maria Vorontsova, dal marito Sergei, dicendole di portargli una lettera riguardante un tentativo diplomatico di pacificare quell'area cos\u00ec instabile.\nLe accenna inoltre ad un uomo soprannominato \"Il diavolo bianco\", il pi\u00f9 giovane dei capotrib\u00f9 caucasici: riuscire a trattare con lui significherebbe mettere fine alla guerra.&lt;br&gt;\nLa principessa lascia dunque Pietroburgo per andare nel Caucaso.\nArriva dal marito e gli porta la lettera; intanto i capotrib\u00f9 caucasici si sono riuniti sotto la guida di Re Shamil.\nAgi Murad propone di attaccare un forte presidiato dai Russi; utilizzando la nitroglicerina riescono nel piano.\nIl \"diavolo bianco\" ritorna al villaggio vittorioso portando con s\u00e9 i prigionieri e tutti festeggiano. Rivede i suoi familiari, Sultanet, di cui \u00e8 innamorato, e anche il figlio Yusuf, avuto da una donna morta di parto. \nAgi Murad ha ordinato di non fare del male ai prigionieri, ma dei cospiratori li uccidono.\nIl Re Shamil non appoggia questa volta Agi Murad che si \u00e8 scagliato contro Ahmed Khan, sospettato di essere il capo dei traditori e cos\u00ec \"il diavolo bianco\" decide di andarsene, non prima di aver sposato Sultanet, desiderata anche da Ahmed Khan.\nBen presto viene catturato dai Russi e Ahmed Khan, d'accordo con Sergei, prende in ostaggio il figlio di Agi e Sultanet. \nAgi Murad viene invitato a scendere a patti con i Russi, ma non accetta di firmare nessun compromesso. \nLa situazione peggiora quando viene catturato un suo caro amico, Eldar.\nI Russi sfruttano questa occasione per ricattare Agi Murad; ma proprio quando sta per firmare, si getta contro Sergei e fugge aiutato da Eldar.\nAhmed intanto minaccia di uccidere il bambino e Sultanet, per salvare il figlio del suo amato Agi Murad, accetta di sposare Ahmed, divenuto, in seguito all'avvelenamento di Shamil, il nuovo Re delle trib\u00f9 caucasiche.\nProprio durante il matrimonio, Agi Murad, radunati molti uomini, fa irruzione nel villaggio e affronta in duello Ahmed.\nAlla fine vince \"il diavolo bianco\" che pu\u00f2 cos\u00ec sposarsi con Sultanet, per la gioia di tutto il popolo."}
{"id": "1594512", "revid": "709565", "url": "https://it.wikipedia.org/wiki?curid=1594512", "title": "Episodi di Una donna alla Casa Bianca", "text": "La prima stagione della serie televisiva Una donna alla Casa Bianca \u00e8 stata trasmessa in prima visione negli Stati Uniti d'America da ABC dal 27 settembre 2005 al 14 giugno 2006.\nIn Italia \u00e8 stata trasmessa in prima visione da Rai 1 dal 7 luglio al 28 agosto 2006."}
{"id": "1594513", "revid": "767487", "url": "https://it.wikipedia.org/wiki?curid=1594513", "title": "Benedetto Menni", "text": "Biografia.\nAngelo Ercole Menni nacque nel 1841 da una famiglia di piccoli commercianti: all'et\u00e0 di 19 anni lasci\u00f2 il suo lavoro in banca per soccorrere i feriti della battaglia di Magenta e decise di entrare tra i \"Fatebenefratelli\", assumendo il nome religioso di Benedetto (1\u00ba maggio 1860): prest\u00f2 servizio presso l'ospedale di Lodi ed il 14 ottobre 1866 venne ordinato sacerdote a Roma.\nNel 1867 venne inviato in Spagna, dove gli Ospedalieri di san Giovanni di Dio erano sorti, per restaurarvi il suo ordine, soppresso dalle leggi eversive del 1835-1836. Pur privo di mezzi, nel 1868 riusc\u00ec a fondare a Barcellona un asilo per bambini poveri e malati ed un ospedale psichiatrico a Ciempozuelos, presso Madrid: dalla Spagna il rinato ordine si estese presto anche in Portogallo (1893) e poi in Messico (1901), dove vennero aperti altri ospedali.\nAi fratelli dell'ospedale di Ciempozuelos affianc\u00f2 nel 1881 una comunit\u00e0 di religiose, dando cos\u00ec vita alla congregazione femminile delle Suore Ospedaliere del Sacro Cuore di Ges\u00f9. Menni fu padre provinciale di Spagna (1884), visitatore apostolico (1909-1911) e nel 1911 venne eletto Preposito Generale dell'ordine, ma dovette abbandonare l'incarico solo un anno dopo.\nIl culto.\nVenne proclamato beato il 23 giugno del 1985; papa Giovanni Paolo II lo ha canonizzato il 21 novembre del 1999, nella basilica di San Pietro in Vaticano. Il suo corpo riposa nella cappella dell'ospedale di Ciampozuelos.\nMemoria liturgica il 24 aprile."}
{"id": "1594514", "revid": "33277", "url": "https://it.wikipedia.org/wiki?curid=1594514", "title": "San Benedetto Menni", "text": ""}
{"id": "1594516", "revid": "339392", "url": "https://it.wikipedia.org/wiki?curid=1594516", "title": "Ghematriah", "text": ""}
{"id": "1594522", "revid": "122931688", "url": "https://it.wikipedia.org/wiki?curid=1594522", "title": "Irma Bandiera", "text": "Biografia.\nIrma Bandiera nasce nel 1915 in una benestante famiglia bolognese; il padre Angelo \u00e8 capomastro edile e si avvicina all'antifascismo durante la dittatura; la madre \u00e8 Argentina Manferrati, e ha una sorella, Nastia.\nIl fidanzato di Irma, militare, \u00e8 fatto prigioniero dai tedeschi a Creta dopo l'8 settembre 1943 e resta disperso dopo che la nave su cui era imbarcato per il trasferimento in Germania \u00e8 bombardata e affonda al porto del Pireo. Le sue ricerche restano infruttuose.\nIrma Bandiera inizia ad aiutare i soldati sbandati dopo l'armistizio e ad interessarsi di politica, aderendo al Partito Comunista. A Funo, dove andava a trovare i parenti, conosce uno studente di medicina, Dino Cipollani di Argelato, il partigiano \"Marco\". Irma entra quindi nella Resistenza, al tempo molto attiva nella bassa bolognese, con il nome di battaglia \"Mimma\" nella VII brigata GAP \"Gianni Garibaldi\" di Bologna.\nIl 5 agosto 1944 i partigiani uccidono un ufficiale tedesco e un comandante delle brigate nere, il che scatena il giorno successivo la rappresaglia a Funo. Tre partigiani vengono arrestati e portati alle scuole di San Giorgio di Piano.\nIl 7 agosto 1944 Irma Bandiera aveva trasportato delle armi alla base della sua formazione a Castel Maggiore. La sera del 7 agosto Irma Bandiera \u00e8 arrestata a casa dello zio, insieme ad altri due partigiani. Rinchiusa anch'ella alle scuole di San Giorgio, ma separata dai compagni, \u00e8 quindi tradotta a Bologna, dove i fascisti speravano di ottenere da lei altre informazioni sulla Resistenza.\nPer sei giorni e sei notti Irma fu ferocemente seviziata dai fascisti della Compagnia Autonoma Speciale, guidati dal Capitano Renato Tartarotti, che arrivarono ad accecarla con una baionetta, ma Irma resistette senza parlare, preservando cos\u00ec i suoi compagni partigiani. Secondo Renata Vigan\u00f2, \"la pi\u00f9 ignominiosa disfatta della loro sanguinante professione si chiamava Irma Bandiera\".\nI fascisti la fucilarono infine con alcuni colpi di pistola a bruciapelo al Meloncello di Bologna, nei pressi della casa dei suoi genitori, il 14 agosto.\nLa famiglia Bandiera la cerc\u00f2 alle Caserme Rosse di via Corticella, centro di smistamento per i deportati, e sperarono anche fosse fra i detenuti liberati dai gappisti nel carcere cittadino di San Giovanni in Monte, il 9 agosto. La madre continu\u00f2 a cercarla, insieme alla sorella, in Questura e al comando tedesco di via Santa Chiara 6/3.\nIl corpo di Irma venne ritrovato il 14 agosto sul selciato vicino allo stabilimento della ICO, fabbrica di materiale sanitario, dove i suoi aguzzini l'avevano lasciata in vista per una intera giornata, a monito. Fu quindi portata all'Istituto di Medicina Legale di via Irnerio dove un custode, amico della Resistenza, scatt\u00f2 le foto del viso devastato dalle torture. Irma infine sepolta nel Cimitero monumentale della Certosa di Bologna, accompagnata dai familiari e qualche amica.\nLa federazione bolognese del PCI il 4 settembre 1944 fece circolare un foglio clandestino in cui si ricordava il senso patriottico del sacrificio di Irma, incitando i bolognesi a intensificare la lotta partigiana per la liberazione dal nazi-fascismo.\nIn suo onore, nell'estate del 1944, una formazione di partigiani operanti a Bologna prese il nome \"Prima Brigata Garibaldi \"Irma Bandiera\"\". \nA lei fu inoltre intitolata una brigata SAP (Squadra di azione patriottica) che operava nella periferia nord di Bologna ed un GDD (Gruppo di Difesa della Donna).\nOnorificenze.\nAlla fine della guerra Irma Bandiera fu decorata postuma della Medaglia d'Oro al Valor Militare, insieme ad altre 18 partigiane.\nRiconoscimenti.\nIrma Bandiera \u00e8 ricordata nel Sacrario di Piazza Nettuno e nel Monumento alle Cadute partigiane a Villa Spada.\nI comuni di Bologna, Roma, Argelato,Castel Maggiore, Cattolica Copparo, Crevalcore, Granarolo dell'Emilia, Malalbergo, Molinella, Pieve di Cento, San Giorgio di Piano in Emilia-Romagna, Rovigo, Terni, Civitavecchia, Ribera (in provincia di Agrigento), Castelnovo di Sotto (Reggio Emilia), Gonnesa (Sud Sardegna), Sant'Arpino (in provincia di Caserta) e Valenza (in provincia di Alessandria), Sant'Ilario d'Enza (Reggio Emilia), Cortoghiana (Sud Sardegna), Montesilvano (Pescara) le hanno intitolato una strada.\nA Frattamaggiore (Napoli) le \u00e8 intitolato un grande condominio, ove \u00e8 affissa una targa in sua memoria.\nA Collecchio (Parma) le \u00e8 dedicata una piazza.\nA Bologna, la strada che le \u00e8 intitolata parte dall'Arco del Meloncello, nel luogo dove fu trucidata. L\u00ec \u00e8 presente una lapide alla sua memoria:\nIn occasione del 72\u00ba anniversario della Liberazione Bologna le ha reso omaggio proprio nel quartiere dov\u2019era nata e dov'era quindi stata uccisa. L\u2019associazione Cheap e il duo di street artist di Orticanoodles (pseudonimo di duo di artisti italiani composto da Wally (nato a Carrara) e Alita (nato a Milano)), hanno scelto per questo la facciata del Bombicci, la scuola che tra l\u2019altro rivendica una \"vocazione democratica e anti-fascista\" di proposito, anche per esprimere come Irma Bandiera sia stata un\u2019eroina nazionale e anche figlia del quartiere stesso. \u00c8 stato realizzato, con la tecnica dello spolvero, un grande murale che riproduce il suo volto sorridente, come fu immortalato in una delle sue pi\u00f9 celebri fotografie."}
{"id": "1594523", "revid": "28592", "url": "https://it.wikipedia.org/wiki?curid=1594523", "title": "Inno nazionale danese", "text": ""}
{"id": "1594528", "revid": "729019", "url": "https://it.wikipedia.org/wiki?curid=1594528", "title": "Battaglia di Nicea", "text": "La battaglia di Nicea fu combattuta nel corso della guerra civile del 193-197, che vide affrontarsi due pretendenti al trono dell'Impero romano, Pescennio Nigro, legato della Siria, e Lucio Settimio Severo, legato della Pannonia, gi\u00e0 proclamato imperatore dal Senato. Fu combattuta nel dicembre 193 e vinta, dopo essere stata a lungo incerta, da Tiberio Claudio Candido, comandante dei severiani, contro Nigro.\nAntefatto.\nCandido era riuscito a sbarcare in Asia Minore, malgrado l'opposizione di Asellio Emiliano, che sconfisse nella battaglia di Cizico e mise a morte. Mentre Nigro si trovava sotto assedio a Bisanzio, i resti del suo esercito si mossero verso la Bitinia: la citt\u00e0 di Nicea rimase leale a Nigro, che vi pot\u00e9 entrare ricongiungendosi alle proprie forze; Nicomedia, rivale storica di Nicea, si schier\u00f2 con Severo, aprendo le porte all'avanguardia di Candido e permettendogli cos\u00ec di sopravanzare il nemico sul fianco.\nBattaglia.\nCandido si mosse su Nicea da nord, lungo una strada che portava a Cio passando a fianco del lago Ascanio; qui dispose i propri uomini in un luogo elevato e diede battaglia al nemico, che aveva alcuni arcieri messi su barche nel lago, da dove tempestavano le truppe di Candido. L'apparizione sul campo di Nigro rinvigor\u00ec i suoi uomini e scosse le linee di Candido, che, per\u00f2, convinse i porta-insegne del proprio esercito a tornare a combattere, trascinando con s\u00e9 gli uomini che stavano abbandonando il campo. Le forze di Candido vinsero la battaglia e solo l'oscurit\u00e0 salv\u00f2 Nigro dalla disfatta totale.\nConseguenze.\nUna parte dell'esercito di Nigro si ritir\u00f2 in Armenia, mentre l'usurpatore, con il rimanente, abbandon\u00f2 al nemico l'Asia Minore ed indietreggi\u00f2 sino al Tauro."}
{"id": "1594531", "revid": "15756", "url": "https://it.wikipedia.org/wiki?curid=1594531", "title": "PalaSind", "text": "Il PalaUbroker (ex PalaDolfin, PalaBassano, PalaInfoplus, PalaSind) \u00e8 il principale palazzo dello sport di Bassano del Grappa.\nHa una capienza di 3850 persone ed ospita le partite interne dell'Hockey Bassano 1954. Fino a prima della costruzione del PalaBruel ospitava anche le partite interne del Bassano Volley, ed ha ospitato le partite interne del Basket Bassano nel suo primo periodo di militanza in B2.\nQuesto palazzetto \u00e8 una risorsa molto importante per la citt\u00e0 di Bassano del Grappa: oltre a manifestazioni sportive, la struttura \u00e8 utilizzata anche per rappresentazioni teatrali e liriche Operaestate Festival Veneto nonch\u00e9 per eventi musicali.\nL'impianto \u00e8 stato utilizzato, tra il 2009 e il 2018, da Luparense e Marca Futsal per le partite casalinghe dei play-off Scudetto di calcio a 5, e nell'autunno 2009 per la Supercoppa Italiana.\nIl palazzetto \u00e8 stato utilizzato anche dalla squadra di hockey in-line degli Asiago Vipers fino alla stagione 2009-2010.\nTuttavia, alla fine del 2009, \u00e8 stato costruito, proprio vicino al PalaBassano, un nuovo palazzetto dello Sport, il PalaBruel.\nDal 1992 ospita la sede della Bassano Rally Racing, storica scuderia rallistica organizzatrice del Rally Internazionale Citt\u00e0 di Bassano."}
{"id": "1594535", "revid": "1543377", "url": "https://it.wikipedia.org/wiki?curid=1594535", "title": "Alrai Ab", "text": "Tadmor, noto anche come Alrai b e , \u00e8 un pianeta extrasolare che orbita attorno alla stella subgigante arancione Alrai A ogni due anni.\nDenominazione.\nI pianeti extrasolari vengono solitamente designati estendendo con una lettera latina minuscola la denominazione della stella cui orbitano attorno. Al primo pianeta scoperto viene assegnata la lettera \"b\". Tadmor in quanto primo, e al 2020 unico, pianeta scoperto attorno alla primaria del sistema di Alrai, \u00e8 designato ufficialmente come Alrai b o Errai b. Adottando la nomenclatura di Bayer per la stella, il pianeta viene indicato come ; utilizzando invece per la stella la desegnazione con la quale essa \u00e8 presente nel catalogo Henry Draper, il pianeta viene indicato come HD 222404 b.\nCon l'intenzione di avvicinare gli appassionati di astronomia allo studio dei pianeti extrasolare, l'Unione Astronomica Internazionale ha indetto nel luglio del 2014 il concorso pubblico NameExoWorlds per assegnare dei nomi propri ad alcuni esopianeti ed alle loro stelle. La procedura ha previsto che partecipanti appartenenti ad associazioni astronomiche potessero proporre delle denominazioni, che successivamente sono state sottoposte a votazione aperta a chiunque volesse partecipare. Esito di tale processo \u00e8 stata l'assegnazione del nome Tadmor al pianeta in orbita attorno ad Arrai. Tadmor \u00e8 l'antico nome in lingua semitica, mantenuto in arabo, della citt\u00e0 di Palmira. La proposta \u00e8 stata avanzata dall'associazione astronomica siriana.\nScoperta.\nNel 1988 fu identificato da un team Canadese, costituito da Bruce Campbell, Gordon Walker e Stephenson Yang, un pianeta in orbita attorno ad Alrai A e la sua scoperta fu annunciata l'anno seguente da Anthony Lawton e P. Wright. Tale scoperta fu la prima, confermata, di un pianeta al di fuori del Sistema solare e fu dedotta a partire dalle misurazioni sulla velocit\u00e0 radiale della stella, tecnica utilizzata in seguito con molto successo. La qualit\u00e0 delle misurazioni non fu tuttavia abbastanza buona da costituire una base solida per la scoperta; di conseguenza essa fu ritrattata nel 1992. Il 24 settembre 2002 le misurazioni furono per\u00f2 nuovamente ripetute e stavolta i dati confermarono solidamente l'esistenza dell'esopianeta; un team, composto da vari astronomi (tra cui William D. Cochran, Artie P. Hatzes et al.) del \"Planetary Systems and their Formation Workshop\", annunci\u00f2 la conferma preliminare dell'esistenza di un pianeta a lungo periodo.\nOrbita e massa.\nIl pianeta, con una massa minima di 1,59 volte quella di Giove, orbita attorno alla stella secondo una traiettoria molto eccentrica. La sua distanza dalla stella madre varia tra 1,81 e 2,28 UA (di media 2,044 UA), una distanza paragonabile all'orbita di Marte nel Sistema solare. Essa viene compiuta in 2,47 anni terrestri.\nStudi effettuati con i dati di Hipparcos del 2006 fissano il limite superiore della massa dell'oggetto pari a 16,9 MJ, con un'attendibilit\u00e0 del 99,73%; se fosse vicina a questo limite massimo la sua natura sarebbe pi\u00f9 simile a quella di una nana bruna piuttosto che a quella di un pianeta."}
{"id": "1594536", "revid": "121837", "url": "https://it.wikipedia.org/wiki?curid=1594536", "title": "Gamma Cephei Ab", "text": ""}
{"id": "1594541", "revid": "399", "url": "https://it.wikipedia.org/wiki?curid=1594541", "title": "Arteria", "text": "Le arterie (dal greco \"\u1f00\u03c1\u03c4\u03b7\u03c1\u03af\u03b1\", canale anatomico respiratorio o sanguifero) sono vasi sanguigni (3 tipi in totale: arterie, arteriole e capillari arteriosi) che nascono dai ventricoli: solitamente esse portano il sangue ricco di ossigeno lontano dal cuore (fatta eccezione per le arterie polmonari e per le arterie ombelicali).\nIl sistema circolatorio \u00e8 estremamente importante per la vita di un individuo. La sua funzione primaria \u00e8 quella di portare ossigeno e nutrienti a tutte le cellule del corpo, rimuovere l'anidride carbonica e i prodotti di rifiuto, mantenere il pH ottimo e mantenere in movimento tutte le componenti come proteine e cellule del sistema immunitario. Le arterie del circolo sistemico hanno il ruolo di portare il sangue ricco di ossigeno e nutrienti, partendo dal cuore e raggiungendo la \"periferia\" del corpo; l'arteria polmonare invece trasporta sangue venoso dal ventricolo destro ai polmoni.\nNei paesi sviluppati, le due principali cause di morte sono l'infarto del miocardio e il colpo apoplettico, le quali possono derivare entrambe da un sistema arterioso deteriorato in maniera lenta e progressiva con il passare degli anni. (Vedi Aterosclerosi).\nStoria.\nWilliam Harvey descrisse e divulg\u00f2, nel XVII secolo, il concetto moderno di sistema circolatorio e il ruolo di vene e arterie. Theodor Kocher riport\u00f2 che la arteriosclerosi si sviluppava frequentemente nei pazienti sottoposti a tiroidectomie, e sugger\u00ec che l'ipotiroidismo potesse favorire la aterosclerosi, che infatti era, autopticamente, pi\u00f9 frequente nel XX secolo in Austria, il cui regime alimentare era carente di iodio, rispetto alla Islanda. Turner riport\u00f2 l'efficacia degli ioduri e degli estratti essiccati di tiroide nella prevenzione della arteriosclerosi nei conigli di laboratorio.\nAlexis Carrel, all'inizio del XX secolo, descrisse per primo la tecnica per la sutura vascolare e l'anastomosi, inoltre trapiant\u00f2 con successo molti organi in animali. Di fatto egli apr\u00ec la strada alla chirurgia vascolare moderna, che fino ad allora si limitava alla legatura permanente del vasi.\nIl sistema arterioso.\nIl sistema arterioso \u00e8 la parte del sistema circolatorio ad alta pressione. La pressione arteriosa varia, il picco massimo si ha quando il cuore si contrae e si chiama pressione sistolica, mentre il minimo, o pressione diastolica, si ha fra le contrazioni, quando il cuore si espande e si riempie di nuovo di sangue. Questa variazione di pressione all'interno delle arterie produce la classica pulsazione osservabile in qualsiasi vaso arterioso e riflette l'attivit\u00e0 cardiaca. Le arterie inoltre aiutano il cuore a pompare il sangue. Fatta eccezione per le arterie polmonari, che portano il sangue ai polmoni per ossigenarlo, tutte le arterie portano il sangue ricco di ossigeno lontano dal cuore, a tutti i tessuti del corpo.\nInoltre le arterie vanno rimpicciolendosi in condotti sempre pi\u00f9 piccoli, fino ad arrivare ai capillari arteriosi dove avverr\u00e0 lo scambio con l'anidride carbonica, che scorre nei capillari venosi.\nAnatomia.\nL'anatomia di qualsiasi organo o tessuto si pu\u00f2 dividere in anatomia macroscopica e anatomia microscopica, a seconda del livello di ingrandimento visivo a cui si ricorre.\nAnatomia macroscopica.\nIl sistema arterioso del corpo umano si pu\u00f2 suddividere in arterie sistemiche, che portano il sangue dal cuore a tutto il corpo, e arterie polmonari, che portano il sangue dal cuore ai polmoni.\nArterie sistemiche.\nLe arterie sistemiche sono le arterie che appartengono alla circolazione sistemica, che \u00e8 parte del sistema cardiovascolare, il quale porta sangue ricco di ossigeno dal cuore a tutto il corpo, per poi tornare al cuore privo di ossigeno e carico di prodotti di scarto delle cellule e anidride carbonica (il ritorno del sangue deossigenato e ricco di sostanze di rifiuto al cuore avviene tramite le vene).\nL'Aorta.\nL'Aorta \u00e8 l'arteria principale del sistema arterioso. Essa riceve il sangue direttamente dal ventricolo sinistro attraverso la valvola aortica. L'Aorta si ramifica in arterie, le quali a loro volta si ramificano diminuendo via via il loro diametro fino a formare le arteriole. Le arteriole formano i capillari, dai quali escono le venule. Le prime diramazioni in assoluto dell'Aorta sono le arterie coronarie che riforniscono di sangue il miocardio. Queste sono seguite poi dall'arco aortico, ovvero il tronco arterioso brachiocefalico, la carotide comune sinistra e l'arteria succlavia sinistra.\nArterie polmonari.\nLe arterie polmonari sono quelle arterie che appartengono alla circolazione polmonare, cio\u00e8 la parte del sistema cardiovascolare che porta il sangue povero di ossigeno dal cuore ai polmoni e ritorna al cuore ossigenato.\nAnatomia microscopica.\nLo strato pi\u00f9 esterno dell'arteria \u00e8 conosciuto come \"tonaca o tunica esterna\", formalmente detto \"tunica avventizia\" ed \u00e8 composto da fibre collagene ed elastiche orientate secondo l'asse del vaso. Immediatamente sotto si trova la \"tonaca o tunica media\", pi\u00f9 spessa, con un orientamento circolare, \u00e8 composta da muscolatura liscia e tessuto elastico. Lo strato pi\u00f9 interno, che \u00e8 a diretto contatto con il flusso sanguigno, \u00e8 detto \"tonaca o tunica intima\", comunemente detta \"intima\". Questo strato \u00e8 composto principalmente da cellule endoteliali ed \u00e8 separata dalla tunica media dalla membrana elastica interna. La cavit\u00e0 interna dell'arteria, nella quale scorre il flusso sanguigno, \u00e8 detta lume.\nLa componente muscolare \u00e8 prevalente nelle arterie di piccolo calibro. Nelle arterie maggiori prevale invece la componente elastica, che ha capacit\u00e0 di dilatarsi ad ogni nuova pompata di sangue da parte del cuore.\nLe arterie sistemiche possono essere suddivise in due tipi - muscolari ed elastiche - in base alla dimensione e alla composizione della tunica intima ed esterna, e alla componente elastica o muscolare della tunica media. Le arterie pi\u00f9 grandi infatti (diametro superiore ai 10mm) sono generalmente elastiche, mentre le pi\u00f9 piccole (da 0.1 a 10mm) tendono ad avere maggior componente muscolare liscia.\nFunzione delle arterie.\nArterie polmonari.\nLe arterie polmonari portano il sangue deossigenato appena tornato da tutto il corpo, tramite le vene cave, dal cuore ai polmoni per scambiare l'anidride carbonica con l'ossigeno.\nArterie sistemiche.\nLe arterie sistemiche portano il sangue alle arteriole, e infine ai capillari, dove i gas e i nutrienti vengono scambiati.\nLe arteriole.\nLe arteriole, ovvero le arterie pi\u00f9 piccole, aiutano la regolazione della pressione sanguigna tramite la contrazione della muscolatura liscia presente sulle loro pareti e portano il sangue ai capillari.\nLe arteriole hanno una grandissima influenza sia sul flusso sanguigno locale che sulla pressione sanguigna globale. Esse sono i \"regolatori\" primari del sistema vascolare, che permettono di controllare le pi\u00f9 grosse cadute di pressione. La combinazione della gittata cardiaca e della resistenza del sistema vascolare, che si riferisce alla resistenza totale di tutte le arteriole del corpo umano, sono le componenti principali che determinano la pressione arteriosa in ogni momento.\nCapillari.\nI capillari sono il sito di scambio del sistema circolatorio. I capillari hanno il diametro dello spessore di una sola cellula per permettere la diffusione di gas, zuccheri, e altri nutrienti, in maniera pi\u00f9 semplice e rapida ai tessuti adiacenti.\nI capillari non hanno tessuto muscolare liscio nelle loro pareti e hanno un diametro inferiore a quello degli eritrociti; un globulo rosso, mediamente, ha un diametro esterno di 7\u00a0\u00b5m, mentre i capillari hanno un diametro interno di 5\u00a0\u00b5m. Per passare nei capillari, gli eritrociti si deformano.\nIl diametro molto ridotto dei capillari permette una superficie di scambio dei nutrienti e dei gas relativamente grande.\nPatologie delle arterie.\nEsistono molte patologie che possono riguardare le arterie.\nPressione sanguigna.\nLe pressioni del sistema arterioso sono generate dalle potenti contrazioni del ventricolo sinistro del cuore. (Vedi pressione sanguigna)\nNormalmente la pressione arteriosa \u00e8 relativamente bassa, ovvero essa \u00e8 di solito inferiore ai 100\u00a0mmHg, circa 1.8\u00a0lbf/in\u00b2, con una pressione atmosferica circostante pari a 760\u00a0mmHg, o 14.7\u00a0lbf/in\u00b2.\nPer resistere ed adattarsi alla pressione interna, la parete delle arterie \u00e8 composta da pi\u00f9 strati di muscolatura liscia, formata da tessuto connettivo elastico e non elastico.\nLa differenza fra la pressione sistolica e diastolica \u00e8 determinata principalmente dalla gittata cardiaca rispetto al volume e all'elasticit\u00e0 delle arterie principali.\nCol passare del tempo, la glicemia (vedi Diabete Mellito) e la pressione alte, il colesterolo, il fumo e altri fattori possono provocare danni sia all'endotelio che alla parete delle arterie; il risultato \u00e8 l'Aterosclerosi.\nLe arterie inoltre sono soggette ad un naturale processo di invecchiamento caratterizzato da un aumento del connettivo. Per questo motivo perdono progressivamente elasticit\u00e0, ci\u00f2 determina un aumento dei valori pressori normalmente osservati nelle persone anziane. Le lesioni dell'endotelio predispongono alla formazione di trombi per agglutinazione su di esse delle piastrine. Le rotture traumatiche delle arterie possono interessare tutta le circonferenza o una parte solamente di essa. Sono meno pericolose, contrariamente alle apparenze, le rotture complete, perch\u00e9 l'emorragia pu\u00f2 essere contenuta quasi completamente dallo spasmo vascolare. Lo spasmo vascolare limita temporaneamente il flusso sanguigno ai tessuti irrorati da quel vaso, bloccando in questo modo una possibile emorragia.\nAteroma.\nUn ateroma o placca nelle pareti delle arterie \u00e8 costituito da depositi vari, che possono essere lipidi (colesterolo e acidi grassi), calcio e differenti quantit\u00e0 di tessuto connettivo fibroso."}
{"id": "1594542", "revid": "226458", "url": "https://it.wikipedia.org/wiki?curid=1594542", "title": "Episodi di Tutti odiano Chris (terza stagione)", "text": "La terza stagione della sit-com Tutti odiano Chris \u00e8 andata in onda negli Stati Uniti dal 1\u00ba ottobre 2007 al 18 maggio 2008 sul canale The CW. In Italia \u00e8 andata in onda, in anteprima, su Comedy Central, dall'11 novembre al 27 novembre 2008. In chiaro la stagione \u00e8 stata trasmessa dal 2 ottobre 2010 al 18 agosto 2012 su Rai 2 in orario mattutino, divisa in due parti: la prima (ep.1-10) \u00e8 stata trasmessa dal 2 al 31 ottobre 2010, mentre la seconda parte (ep.11-22) \u00e8 stata trasmessa dal 4 al 18 agosto 2012."}
{"id": "1594550", "revid": "1573940", "url": "https://it.wikipedia.org/wiki?curid=1594550", "title": "ZeroIn", "text": " \u00e8 un manga d'azione creato da Sora Inoue e pubblicato in Giappone dalla Kadokawa Shoten,La serie \u00e8 composta da 12 volumi. In Italia \u00e8 pubblicato dalla Flashbook a partire dal giugno 2008.\nTrama.\nLa protagonista \u00e8 Nazume Mikuru, una ragazza esperta nell'arte marziale denominata \"Commando Zero\", che conduce una doppia vita: normale studentessa ma anche paladina della giustizia. Mikuru infatti presta servizio come agente speciale presso un'agenzia di polizia privata detta CPC, acronimo di \"Corpo della Polizia Civile\" (\"minkei\" in giapponese). A sconvolgere la vita di Mikuru sar\u00e0 l'arrivo di Ko, suo compagno di classe imbelle e debole che decide di iscriversi al CPC per dare un cambio netto alla sua vita.\nCPC \"Corpo di polizia civile\".\nCPC \u00e8 acronimo di \"Corpo di polizia civile\".\nIl CPC \u00e8 una societ\u00e0 privata, cui fanno parte molti personaggi del manga, che si occupa di combattere, per conto della polizia, i crimini commessi con armi leggere.\nIl CPC, chiamato anche \"Corpo speciale di polizia di assalto civile\" o \"Corpo speciale di polizia antisommossa civile\", essendo in appoggio alla polizia deve ottenere un'autorizzazione da quest'ultima prima di poter procedere con le azioni e la neutralizzazione del nemico. Si tratta di una organizzazione necessaria alla polizia per via dell'incremento dei reati commessi con armi leggere e per la mancanza di personale della polizia stessa. Questa societ\u00e0 assolda i suoi dipendenti tra i civili e, se necessario, li forma nei suoi campi di addestramento."}
{"id": "1594552", "revid": "1543377", "url": "https://it.wikipedia.org/wiki?curid=1594552", "title": "Serie C 1967-1968 (pallacanestro maschile)", "text": "Il campionato di Serie C di pallacanestro maschile 1967-1968 \u00e8 stato il terzo organizzato in Italia dall'ultima riforma dei campionati.\nVerdetti.\n Promosse in Serie B \n Retrocesse in Serie D "}
{"id": "1594556", "revid": "287204", "url": "https://it.wikipedia.org/wiki?curid=1594556", "title": "Kama (gastronomia)", "text": "La kama (\"talkkuna\" in finlandese) \u00e8 una miscela di varie farine, e pu\u00f2 essere composta da orzo, segale, avena e piselli. Le farine vengono tostate prima di essere mescolate. Alla farina di avena pu\u00f2 essere sostituita farina di frumento.\nViene utilizzata per creare alcuni dessert. In genere viene usata nella prima colazione, mescolata con latte, kefir o yogurt. Spesso viene aggiunto dello zucchero, frutta secca o miele. A seconda della quantit\u00e0 di latte, kefir o yogurt aggiunti, la bevanda pu\u00f2 essere pi\u00f9 o meno liquida. Come dessert viene servita insieme ai frutti di bosco tipici di Estonia e Finlandia.\nIn Estonia sono in vendita nei supermercati anche le tavolette di cioccolato Kama. Durante gli anni settanta, il prezzo del cacao aument\u00f2 nell'Unione Sovietica, per cui il maggiore produttore di dolci estone Kalev rimpiazz\u00f2 il cacao con la kama. le tavolette di cioccolato Kama divennero molto popolari anche per il prezzo di vendita, notevolmente inferiore rispetto alle normali tavolette di cioccolato."}
{"id": "1594557", "revid": "453768", "url": "https://it.wikipedia.org/wiki?curid=1594557", "title": "Celadina", "text": "La Celadina (\"Geladina\" in dialetto bergamasco) \u00e8 un quartiere del comune di Bergamo, parte della circoscrizione 1.\nSi trova nella parte orientale di Bergamo, al confine con i comuni di Seriate e di Gorle.\nIl quartiere prende il nome dall'antica tenuta della Villa dei Tasso sui cui terreni si \u00e8 sviluppato a partire dal secondo dopoguerra. La Villa dei Tasso con l'Oratorio annesso sono il vanto del quartiere vi si organizzano eventi culturali e musicali le visite a questa storica dimora sono l'unico momento che ricorda la grande famiglia bergamasca che organizzando il servizio postale tra gli stati europei ha anticipato lo spirito dell'Europa.\nAlla Celadina si trovava il \"piazzale della fiera\", dove ogni anno durante il periodo della festa di Sant'Alessandro venivano installate le giostre. Nel quartiere si trova anche il carcere cittadino e il mercato ortofrutticolo. Nella fotografia si pu\u00f2 vedere il cosiddetto \"Portone del Diavolo\", antica entrata della Villa dei Tasso.\nLe principali attivit\u00e0 sportive praticate nel quartiere sono il calcio, maschile, con la prima squadra della Polisportiva Celadina militante in Seconda Categoria, dopo diversi anni passati in Terza Categoria, e una particolare attenzione ai pi\u00f9 piccoli delle diverse annate con la scuola calcio affiliata all'Inter; inoltre \u00e8 da anni fiore all'occhiello al femminile la Pallavolo Celadina."}
{"id": "1594559", "revid": "1865216", "url": "https://it.wikipedia.org/wiki?curid=1594559", "title": "Anne d'Arpajon", "text": " Fu chiamata \"Madame Etiquette\" da Maria Antonietta per la sua insistenza sul fatto che nessuna minuzia di etichetta di corte fosse mai modificata o ignorata.\nBiografia.\nFamiglia.\nAnne era la figlia di Louis de S\u00e9v\u00e9rac, marchese d'Arpajon-sur-C\u00e8re (1667-1736), che acquist\u00f2 il marchesato di Saint-Germain-l\u00e8s-Ch\u00e2tres nel 1720 e gli fu concesso il permesso da Filippo d'Orl\u00e9ans, reggente per Luigi XV, di rinominarlo Saint-Germain-l\u00e8s-Arpajon e la sua sede Arpajon. Sua madre Anne Charlotte Le Bas de Montargis (1695-1767) era dama di compagnia della duchessa di Berry. \nMatrimonio.\nSpos\u00f2, il 27 novembre 1741, Philippe de Noailles, duca de Mouchy (1715-1794), capitano dei Cacciatori.\nDalla coppia nacquero:\nVita a corte.\nNel 1763, fu nominata dame d'onore alla regina Maria Leszczy\u0144ska in successione a Marie Br\u00fblart. Ha servito fino alla morte della regina cinque anni dopo. Sua figlia Louise era stata nominata \"dame du palais\".\nAlla morte della regina nel 1768, mantenne la sua posizione in attesa di essere trasferita nella posizione equivalente nella famiglia della nuova delfina di Francia, accanto alla Dame d'atour, Amable-Gabrielle de Villars e al resto delle dame d'onore della defunta regina. Nella primavera del 1770, furono inviati al confine per accogliere la nuova delfina, Maria Antonietta d'Austria, al suo arrivo in Francia.\nCome dame d'onore, Anne era responsabile del comportamento di Maria Antonietta e delle sue donne di compagnia e aveva il compito di istruirla sull'etichetta della corte reale francese e assicurarsi che si comportasse di conseguenza. All'inizio ci\u00f2 caus\u00f2 discordia tra le due. A Nancy, durante il viaggio dal confine all'incontro con il re e il delfino nella foresta di Compi\u00e9gne, Anne rimprover\u00f2 Maria Antonietta di essere troppo amichevole con i suoi parenti della casa di Lorena affermando che, come delfina di Francia, Maria Antonietta non poteva considerare i sudditi del re come suoi pari.\nNegli anni seguenti, Maria Antonietta sciocc\u00f2 la contessa giocando con i figli di una delle sue donne di compagnia. Le fu anche impedito dalla contessa di partecipare troppo ai festeggiamenti a corte, e, quando recitava in maschera con i suoi cognati, fu costretta a nascondere i costumi e smettere di giocare quando la contessa entrava nella stanza. Secondo quanto riferito, Maria Antonietta prendeva in giro la contessa riferendosi a lei come \"Madame Etiquette\". In un'occasione, dopo essere caduta da un mulo nella foresta di Compi\u00e9gne, Maria Antonietta ridendo chiese al suo entourage di andare a chiamarla in modo che potesse chiederle istruzioni sull'etichetta corretta su come doveva comportarsi una delfina di Francia dopo essere caduta da un mulo.\nAnne de Noailles fu la prima a salutare Maria Antonietta come regina alla morte di Luigi XV il 10 maggio 1774. Quando la regina reintrodusse la vecchia carica di Surintendante de la Maison de la Reine e la sua preferita, la principessa di Lamballe, fu nominata per tale carica, Anne de Noailles si dimise.\nLe sue dimissioni sono state ben accolte dalla regina, la cui mancanza di rispetto per il protocollo della corte spinsero la contessa a far parte del circolo delle zie dei re, le Mesdames de France.\nRivoluzione francese.\nDurante la rivoluzione francese, due figli di Anne emigrarono e suo figlio maggiore fu ritenuto nemico dello stato e fu emesso un mandato per il suo arresto da parte del governo. Anne e suo marito Philippe si ritirarono nel loro castello Mouchy-le-Ch\u00e2tel, a Oise, con la figlia nel settembre 1792. Il 25 agosto 1793 furono messi agli arresti domiciliari nella loro propriet\u00e0 in conformit\u00e0 con il decreto contro potenziali nemici dello stato. La figlia fu trasferita a Beauvais e a Chantilly il 6 ottobre.\nIl 16 ottobre, Anne e Philippe de Noailles furono trasferiti nella prigione La Force, a Parigi. Nel mandato di arresto, Philippe de Noailles fu indicato come il padre di un nemico dello stato, mentre Anne fu semplicemente inclusa nell'arresto in quanto sua moglie.\nA La Force, tuttavia, la coppia era separata. In seguito furono trasferiti nella prigione di Luxemborg, dopo aver chiesto con successo di poter condividere una cella. Chiesero che la loro figlia fosse trasferita con loro, ma questo non gli fu concesso. Come altri prigionieri, gli fu permesso di avere dei servitori, una dei quali lasci\u00f2 delle testimonianze della loro prigionia. Vissero comodamente in prigione e socializzavano con gli altri prigionieri aristocratici, in particolare la duchessa di Orl\u00e9ans.\nMorte.\nLei e suo marito furono trasferiti al Concierge, dove furono processati davanti al tribunale. Philippe de Noailles fu condannato a morte dopo essere stato giudicato colpevole delle accuse di essere un agente nemico e di aver fornito fondi agli emigrati nemici e ai nemici dello stato. Sembra che Anne fosse semplicemente inclusa nella sentenza di suo marito.\nLei e suo marito Philippe furono ghigliottinati il 27 giugno 1794. Il 22 luglio 1794 furono ghigliottinati la vedova, la nuora e la nipote del fratello di Philippe, Louis, IV duca de Noailles. L'altra nipote di Louis, Adrienne, moglie del marchese de La Fayette, si salv\u00f2 per l'intervento del ministro americano in Francia, James Monroe. Loro e gli altri nobili morti alla ghigliottina sono sepolti nel cimitero di Picpus, anche l'ultima dimora del marchese e marchesa de Lafayette.\nSuo figlio Louis-Marie avrebbe potuto avere contribuito a sigillare il destino di sua moglie e dei suoi genitori con il lancio del \"orgia\" agli Estates-General, che abolivano tutti i privilegi, egli propose anche l'abolizione dei titoli e delle livree. Louis-Marie e Louis-Philippe-Marc-Antoine furono anche membri dell'Assemblea nazionale costituente."}
{"id": "1594576", "revid": "110157", "url": "https://it.wikipedia.org/wiki?curid=1594576", "title": "Antenore (nome)", "text": "Origine e diffusione.\nDeriva dal greco \u1f08\u03bd\u03c4\u03ae\u03bd\u03c9\u03c1 (\"Antenor\"); \u00e8 composto da \u1f00\u03bd\u03c4\u03af (\"anti\", \"contro\" o \"invece\") e \u1f00\u03bd\u03ae\u03c1 (\"aner\", \"uomo\", \"maschio\"), quindi pu\u00f2 essere interpretato come \"colui che combatte [contro l'uomo]\".\n\u00c8 presente nella mitologia greca, dove Antenore \u00e8 un consigliere di Priamo durante la guerra di Troia.\nOnomastico.\nL'onomastico si pu\u00f2 festeggiare il 1\u00ba novembre, giorno di Ognissanti, poich\u00e9 il nome non possiede santo patrono ed \u00e8 quindi adespota."}
{"id": "1594577", "revid": "767487", "url": "https://it.wikipedia.org/wiki?curid=1594577", "title": "Sassonia-Gotha", "text": "Sassonia-Gotha fu uno stato storico dell'attuale Turingia, in Germania. Esso venne creato nel 1640 per il Duca Ernesto I e termin\u00f2 la propria esistenza come stato indipendente nel 1680 quando le terre vennero divise tra i suoi figli, alla sua morte, nel 1675. L'area attorno alla citt\u00e0 di Gotha pass\u00f2 al maggiore dei figli sopravvissuti di Ernesto, Federico I di Sassonia-Gotha-Altenburg, il quale eredit\u00f2 inoltre Altenburg (che Ernesto aveva a sua volta ereditato dalla moglie, Elisabetta Sofia) e divenne Duca di Sassonia-Gotha-Altenburg.\nDuchi di Sassonia-Gotha.\nQuando le Casate di Sassonia-Gotha e Altenburg si estinsero nel 1825, il Sassonia-Gotha-Altenburg venne diviso nuovamente. Sassonia-Gotha pass\u00f2 a Duca di Sassonia-Coburgo-Saalfeld e Saalfeld pass\u00f2 ai Sassonia-Meiningen. Il Duca di Sassonia-Hildburghausen ricevette il Sassonia-Altenburg, e diede Hildburghausen ai Sassonia-Meiningen.\nAll'abolizione della monarchia tedesca al termine della Prima guerra mondiale, entr\u00f2 a far parte dello Stato della Turingia, nel 1920."}
{"id": "1594579", "revid": "149587", "url": "https://it.wikipedia.org/wiki?curid=1594579", "title": "Anne d'Arpajon, contessa de Noailles", "text": ""}
{"id": "1594583", "revid": "767487", "url": "https://it.wikipedia.org/wiki?curid=1594583", "title": "Cavalleria (film)", "text": "Cavalleria \u00e8 un film del 1936 diretto da Goffredo Alessandrini.\nIl film venne presentato in concorso alla 4\u00aa Mostra del Cinema di Venezia.\nTrama.\nTorino, 1901. Il conte di Frasseneto rischia la rovina economica a causa di alcuni investimenti andati male. La figlia Speranza rinuncia all'amore del sottotenente di cavalleria Umberto Solaro per sposare un barone austriaco e salvare cos\u00ec la famiglia: il matrimonio comporta per la ragazza il dolore aggiuntivo di dover lasciare Torino.\nL'ufficiale, che tenta inutilmente di dimenticare il suo amore, diventa campione di equitazione; ma dopo la morte del cavallo Mughetto avvenuta durante una gara, decide di passare alla nascente specialit\u00e0 dell'aviazione. Scoppia la prima guerra mondiale: Umberto Solaro \u00e8 ormai maggiore ed un asso dell'aeronautica. Trover\u00e0 la morte durante una difficile missione in cui il suo aereo viene abbattuto. Il grande dolore dei compagni di reggimento che lo hanno sempre ammirato si unisce al pianto di Speranza Frasseneto.\nDistribuzione.\nLa pellicola venne distribuita nel circuito cinematografico italiano il 23 ottobre del 1936."}
{"id": "1594586", "revid": "1904508", "url": "https://it.wikipedia.org/wiki?curid=1594586", "title": "Luisa Maria Amalia di Borbone-Napoli", "text": "Biografia.\nInfanzia.\nNacque nel Palazzo reale di Napoli. Era una dei diciotto figli, di cui solo sette raggiunsero l'et\u00e0 adulta, del futuro re Ferdinando I delle Due Sicilie e di sua moglie l'arciduchessa Maria Carolina d'Asburgo-Lorena; i nonni paterni erano Carlo III di Spagna e sua moglie, la principessa Maria Amalia di Sassonia, mentre quelli materni erano Francesco I di Lorena e Maria Teresa d'Austria.\nI suoi padrini erano Ferdinando I di Parma, Luigi XVI di Francia. Le sue madrine erano le sorelle della madre, Maria Antonietta d'Asburgo-Lorena e Maria Amalia d'Asburgo-Lorena.\nLuisa Maria non era bella, e quando Elisabeth Vig\u00e9e-Le Brun visit\u00f2 Napoli, realizz\u00f2 i ritratti della famiglia reale, e afferm\u00f2 pi\u00f9 tardi:\"La principessa Luisa Maria era estremamente brutta, e avrei volentieri fatto a meno di finire il suo ritratto, ma alla fine modificai alcuni tratti della principessa in modo da renderla almeno presentabile\".\nMatrimonio.\nIl 15 agosto 1790 spos\u00f2 a Vienna il suo due volte primo cugino, l'arciduca Ferdinando d'Asburgo-Lorena, granduca di Toscana; la madre di Luisa Maria Amalia era sorella del padre dello sposo, mentre il padre di lei era fratello della madre di Ferdinando.\nLeopoldo, in procinto di lasciare la Toscana per assumere lo scettro imperiale, desiderava che Ferdinando salisse al trono granducale ammogliato. Al riguardo decise di rivolgersi alla sorella Maria Carolina, regina di Napoli, che accord\u00f2 la mano della sua primogenita Maria Teresa. Sennonch\u00e9 la situazione mut\u00f2 rapidamente, a causa della prematura scomparsa di Elisabetta di W\u00fcrttemberg, prima moglie dell'arciduca Francesco, fratello maggiore di Ferdinando e destinato a succedere al padre sul soglio imperiale. Al fine di lenire il dolore del figlio, che aveva amato sinceramente la moglie, Leopoldo si rivolse nuovamente alla corte napoletana, affinch\u00e9 la secondogenita Luisa Maria Amalia venisse data in moglie al cugino vedovo. I Borbone di Napoli erano tuttavia inquieti a causa della scelta, venuta a cadere su Luisa che, a detta di tutti era \"un po' difettosa della persona, bench\u00e9 graziosissima come la sorella maggiore\". Maria Carolina nell'inviare, come dovuto, i ritratti in miniatura richiesti dalle corti dell'epoca per conoscere le sembianze delle future spose, fece in modo che a Francesco venisse consegnato il ritratto di Maria Teresa, ed a Ferdinando quello di Luisa Amalia. Nel compiere tal gesto, Maria Carolina afferm\u00f2 che \"la corona d'Imperatrice esige maggiori riguardi, mentre per una Granduchessa, anche se con qualche difetto era pi\u00f9 che sufficiente\". Luisa venne quindi destinata a sposare Ferdinando. \nLe coppia fece il suo ingresso a Firenze, capitale del Granducato di Toscana, che suo marito governava sin dal principio del 1790, l'8 aprile 1791, accolta da grandi feste.\nFerdinando III regn\u00f2 in Toscana fino al 1801, quando, con il trattato di Aranjuez, fu costretto da Napoleone a far posto al Regno di Etruria. Durante questo periodo Luisa Amalia fu dunque \"Granduchessa consorte\". A Palazzo Pitti ella suscit\u00f2 spiacevoli commenti, a causa della sua scarsa avvenenza, ma vi fu anche chi afferm\u00f2 che ella riusciva a far dimenticare tale sua pecca, grazie alla grande gentilezza che mostrava verso tutti.\nLa coppia and\u00f2 in esilio a Vienna, capitale dell'Impero austriaco, governato dal fratello maggiore di Ferdinando, Francesco II d'Asburgo-Lorena; in seguito Ferdinando fu compensato ricevendo delle terre dalla secolarizzazione dell'arcidiocesi di Salisburgo, divenendo \"Granduca di Salisburgo\".\nMorte.\nLuisa Maria Amalia mor\u00ec di parto l'anno successivo al palazzo imperiale di Vienna, la \"Hofburg\"; la Principessa venne sepolta nella Cripta imperiale dei Cappuccini con il figlio nato morto tra le braccia. Il marito le sopravvisse per ventitr\u00e9 anni; nel 1814 venne rinsediato nel suo titolo toscano, dopo che il titolo era stato detenuto da Elisa Bonaparte; inoltre, il 6 maggio 1821, contrasse nuove nozze, con Maria Ferdinanda di Sassonia, da cui non ebbe figli.\nDiscendenza.\nLuisa e Ferdinando ebbero sei figli:"}
{"id": "1594588", "revid": "1543377", "url": "https://it.wikipedia.org/wiki?curid=1594588", "title": "Swoogle", "text": "Swoogle \u00e8 un motore di ricerca per documenti sul web semantico, termini e dati contenuti sul web. Swoogle utilizza un sistema composto da svariati crawler per localizzare documenti in Resource Description Framework, e documenti in HTML che contengono parti in RDF. Swoogle \"ragiona\" su questi documenti e sulle loro parti costituenti, registrando ed indicizzando all'interno del suo database i metadata rilevanti per la ricerca.\nSwoogle \u00e8 utilizzabile mediante un'interfaccia web, ed \u00e8 accessibile dagli agenti software attraverso servizi forniti in rete. I risultati della ricerca sono ordinati mediante varie tecniche ispirate dall'algoritmo per il PageRank sviluppato da Google, ma adattato alla semantica ed alle strutture d'uso adatte ai documenti web semantici.\nSwoogle \u00e8 stato sviluppato dall'Universit\u00e0 del Maryland a Baltimora (UMBC), grazie a finanziamenti dal DARPA e dalla National Sciencen Foundation"}
{"id": "1594595", "revid": "1543377", "url": "https://it.wikipedia.org/wiki?curid=1594595", "title": "BMW 139", "text": "Il BMW 139 era un motore aeronautico radiale a 14 cilindri doppia stella, raffreddato ad aria realizzato dall'azienda tedesca BMW Flugmotorenbau GmbH nei tardi anni trenta e rimasto allo stadio di prototipo.\nStoria del progetto.\nDopo la fondazione ufficiale della Luftwaffe, l'aeronautica militare della Germania del periodo nazista, il Reichsluftfahrtministerium (RLM), ovvero il ministero che aveva il totale controllo dell'aviazione tedesca del periodo, eman\u00f2 una serie di specifiche atte a modernizzare con celerit\u00e0 la flotta aerea. Nell'ambito della ricerca tecnologica per fornire ai nuovi modelli prestazioni sempre superiori venne chiesto alle aziende motoristiche di sviluppare nuove unit\u00e0 che potessero sostituire il BMW 132, considerato oramai all'apice dello sviluppo, in grado esprimere potenze adeguate alle esigenze.\nLa direzione tecnica della BMW decise quindi di progettare un nuovo motore che sfruttasse al massimo le singole componenti del 132 e la soluzione pi\u00f9 semplice era di raddoppiare la fila dei cilindri e portando ciascuna stella dagli originali nove a sette cilindri l'una, posizionati sfalsati in modo da ottimizzare l'afflusso d'aria di raffreddamento.\nLe prime unit\u00e0 sperimentali, completate nel 1936, erano caratterizzate dagli ingombri ridotti, dote che avrebbe permesso una minore area frontale a vantaggio dell'aerodinamicit\u00e0 generale del velivolo, ed una volta provate al banco riuscirono ad erogare potenze sull'ordine dei 1 500\u00a0hp quindi in linea con le specifiche richieste.\nLe prove in volo vennero compiute nell'ambito dello sviluppo del nuovo aereo da caccia Focke-Wulf Fw 190 equipaggiando i prototipi Fw 190 V1 e V2 ma una serie di problemi tecnici giudicati in seguito irrisolvibili ne pregiudicarono lo sviluppo.\nOltre ai problemi di giovent\u00f9 legati all'affidabilit\u00e0 generale, anche a causa delle dimensioni compatte, la particolare soluzione della cappottatura motore, che provvedeva all'immissione di aria forzata per il raffreddamento ma che non riusciva ad essere sufficientemente efficiente, favoriva la propensione del motore a lavorare ad alte temperature.\nVista la difficile soluzione dei problemi venne deciso di annullarne lo sviluppo in favore del pi\u00f9 promettente 801 ed il progetto venne annullato senza che venisse mai avviato alla produzione in serie."}
{"id": "1594605", "revid": "1332049", "url": "https://it.wikipedia.org/wiki?curid=1594605", "title": "William G. Morgan", "text": ""}
{"id": "1594612", "revid": "1363832", "url": "https://it.wikipedia.org/wiki?curid=1594612", "title": "Charles Debbasch", "text": "Biografia.\nDebbasch nacque a Tunisi nel 1937. Studi\u00f2 a Tunisi presso il Liceo Carnot.\nSi trasfer\u00ec con la famiglia a Aix-en-Provence, quando la Tunisia dichiar\u00f2 la sua indipendenza nel 1956.\nA 24 anni si laure\u00f2 in Diritto e inizi\u00f2 ad insegnare Diritto Amministrativo e Istituzioni Politiche presso l'Universit\u00e0 di Aix-Marseille III, ove rest\u00f2 per quasi cinque anni.\nFu anche professore al Coll\u00e8ge d'Europe e in alcune facolt\u00e0 straniere.\nEgli \u00e8 l'autore di opere di Diritto Amministrativo e di Diritto Costituzionale.\nCharles Debbasch fu il creatore in Francia della specialit\u00e0 in Diritto dei Media.\nFu uno dei fondatori dell'Universit\u00e0 di Aix-Marseille III, di cui fu anche presidente.\nDebbasch \u00e8 stato relatore di parecchie tesi importanti, tra le quali quella di Guy Gay-Para dedicata al Diritto del Turismo e ai progetti pilota turistici.\nHa pure diretto un laboratorio del CNRS, di cui fu membro del direttorio e del consiglio di amministrazione.\nSi spos\u00f2 due volte e attualmente (2013), \u00e8 vedovo della sua seconda moglie.\nHa cinque figli, tra i quali vi \u00e8 il rettore dell'Acad\u00e9mie de Lyon Roland Debbasch.\nImpegno pubblico.\nDebbasch ha assunto diversi incarichi pubblici: era nel gabinetto di Edgar Faure come ministro dell'educazione nazionale (Ministre de l'\u00c9ducation Nationale) dopo il maggio 1968, ha inoltre fatto parte dell'\u00e9quipe del Presidente Valery Giscard d'Estaing, come consigliere per l'istruzione e la cultura.\n\u00c8 stato il principale sostenitore della creazione del museo Yves Brayer a Les Baux-de-Provence.\n\u00c8 stato vicepresidente di France 3, direttore generale e poi presidente del gruppo \"Le Dauphin\u00e9 lib\u00e9r\u00e9\".\nNelle regioni Rodano-Alpi e Provenza ha creato delle radio che sono state poi integrati nel network di Skyrock e Fun Radio.\nCharles Debbasch \u00e8 stato candidato alle municipali del 1983: capolista ad Aix-en-Provence, ha ottenuto il 5,77% dei voti."}
{"id": "1594615", "revid": "729019", "url": "https://it.wikipedia.org/wiki?curid=1594615", "title": "Rocca del Sasso di Monte Feltro", "text": "La Rocca del Sasso di Montefeltro fu costruita a Sassofeltrio da Francesco di Giorgio Martini per incarico del duca di Urbino.\nDescrizione.\n\u00c8 una delle opere pi\u00f9 caratteristiche del periodo di transito (XV secolo e XVI secolo) nella quale l'architetto senese si \u00e8 avvicinato assai pi\u00f9 che in altri suoi progetti o lavori alla forma bastionata.\nSi tratta di una Fortezza di pianta quadrata con una torre maestra di forma pentagonale, a cavaliere sul mezzo di uno dei lati del quadrato. Uno degli angoli della torre sporge verso la campagna come puntone. La fronte opposta, nella quale si trova l'ingresso, ha alle estremit\u00e0 i soliti torrioni rotondi, ma nel mezzo della fronte spicca una gola a cui si innesta un puntone provvisto di fianchi che presenta nell'insieme l'immagine di un baluardo con spalle molto robuste e con i fianchi ritirati.\nLa torre maestra ed il puntone centrale sono collegati per mezzo di due muri longitudinali che racchiudono una strada in parte coperta ed in parte scoperta.\nLe irregolarit\u00e0 del tracciato dipendono probabilmente dalla configurazione del terreno.\nLe muraglie sono grosse 4,73 m ed alte dal fondo del fosso fino ai merli 16,90 m. Il lato del pentagono, pianta della torre maestra, e di metri 15,21. Il diametro dei torrioni d'angolo, massicci, risulta 16,90 m. Probabilmente altrettanto lunghe sono le fasce del torrione o puntone centrale."}
{"id": "1594618", "revid": "547034", "url": "https://it.wikipedia.org/wiki?curid=1594618", "title": "Zuula", "text": "Zuula \u00e8 un meta motore, che offre ricerche su pagine web, per immagini, notizie, sui blog, ed anche ricerche di lavoro. I risultati sono attinti dai principali motori di ricerca, quali Google, Yahoo, Alexa e Live Search, oltre che da motori di ricerca minori, come Gigablast e Mojeek\nDifferentemente da molti motori di ricerca, Zuula non combina i risultati della ricerca in un'unica pagina. Piuttosto, \u00e8 un motore di ricerca \"a schede\" organizza i risultati ottenuti dai motori di ricerca in altrettante schede di navigazione. In questo modo, gli utenti possono confrontare i risultati forniti da ciascuno motore di ricerca, cambiare l'ordine delle schede ecc."}
{"id": "1594619", "revid": "181699", "url": "https://it.wikipedia.org/wiki?curid=1594619", "title": "Classici latini conservati", "text": "Per lista di classici latini conservati, si intendono tutte le antiche opere letterarie in lingua latina giunte fino a noi, per diverse vie. Comprende sia opere integre sia opere incomplete o lacunose, di cui per\u00f2 si conservi un numero rilevante di parti. Le opere sono ripartite in sezioni secondo un ordine cronologico; all'interno delle singole sezioni sono elencate in ordine alfabetico. I sub-periodi sono:"}
{"id": "1594620", "revid": "1793900", "url": "https://it.wikipedia.org/wiki?curid=1594620", "title": "Tera Wray", "text": "Biografia.\nInizi\u00f2 a lavorare come cameriera nel ristorante Hooters, prima di fare un provino con la casa produttrice pornografica \"Pleasure Productions\", con cui firm\u00f2 un contratto nell'estate 2006.\nLa sua prima scena di sesso \u00e8 con Lee Stone in \"Naughty Auditions\", che per\u00f2 fu il secondo suo film ad essere pubblicato, mentre il primo fu \"Sweet Smokin' Hotties\" uscito l'8 marzo 2007. La sua prima scena di sesso lesbico \u00e8 stata invece con Nicki Hunter.\nIl suo nome d'arte deriva dal suo vero nome, Tera, e il secondo nome della sua miglior amica, Wray.\nAppariva spesso in film del genere alt-porn, e nel film \"Tattooed &amp; Tight\" si \u00e8 esibita in una scena di sesso hardcore mentre il suo partner veniva tatuato.\nIl 10 gennaio 2008 si \u00e8 sposata con il leader della industrial metal band Static-X, Wayne Static, conosciuto durante la Ozzfest 2007. Ha anche condotto una trasmissione radiofonica a met\u00e0 tra il porno e la musica metal.\n\u00c8 morta suicida nel 2016 all'et\u00e0 di 33 anni."}
{"id": "1594623", "revid": "1444886", "url": "https://it.wikipedia.org/wiki?curid=1594623", "title": "Pietro Partecipazio", "text": "Era figlio del diciottesimo doge Orso II Participazio.\nPare che durante il suo dogado non sia avvenuto alcunch\u00e9 degno di nota; mor\u00ec tre anni dopo l'elezione e fu sepolto nella chiesa di San Felice di Ammiana, dov'era gi\u00e0 sepolto suo padre."}
{"id": "1594629", "revid": "116240496", "url": "https://it.wikipedia.org/wiki?curid=1594629", "title": "Giorgio Valla", "text": "Biografia.\nGiorgio Valla era figlio di Andrea Valla e di Cornelia Corvini. Dopo aver appreso i primi rudimenti a Piacenza, all'et\u00e0 di quindici anni si trasfer\u00ec a Milano, ove frequent\u00f2 le lezioni di lingua e filosofia greca tenute dall\u2019umanista neoplatonico Costantino Lascaris. Qui rimase fino alla partenza di Lascaris da Milano, nel 1465, ed ebbe intensi contatti con intellettuali del calibro di Gian Giacomo Trivulzio. Per qualche tempo assolve l'incarico di precettore dei figli di Francesco Sforza.\nL'approfondimento dello studio del greco si realizza a seguito del trasferimento da Milano a Pavia: qui, infatti, egli pot\u00e9 attendere alle lezioni di un altro greco, Andronico Callisto; intanto si avvicina anche allo studio della matematica sotto la guida di Giovanni Marliani. A questo periodo risale la conoscenza di Leonardo Da Vinci.\nA partire dalla fine degli anni Sessanta, Valla alterna le attivit\u00e0 di traduttore dai classici latini e greci e di insegnante delle due lingue. \u00c8 attivo come insegnante a Pavia dal 1466 fino al 1485, con alcune diversioni a Milano e a Genova. Dopo il 1485 si trasferisce a Venezia sulla cattedra lasciata vacante da Giorgio Merula, su auspicio di Ermolao Barbaro nel frattempo divenuto ambasciatore della Serenissima a Milano.\nLa permanenza a Venezia consent\u00ec a Valla anche di intensificare i rapporti scientifici e filologici con gli intellettuali di maggior spicco della societ\u00e0 europea e di intrattenere proficui rapporti sociali con i potenti veneziani, come i Loredan e i Mocenigo. A Venezia rimane fino alla morte, continuamente impegnato, oltre che in varie traduzioni, soprattutto nella composizione della sua opera principale, il \"De expetendis et fugiendis rebus\", che verr\u00e0 pubblicato solo postumo e a cura del figlio adottivo Giovanni Pietro da Cademosto. Quest'opera si giov\u00f2 soprattutto dell'intenso lavoro di traduzione sui testi di matematici greci, \"in primis\" di Archimede, del quale egli possedeva un manoscritto antico, del IX secolo, poi andato perduto: nel \"De expetendis\" si leggono anche traduzioni da Euclide e Tolomeo.\nNel 1496 fu arrestato per via dei suoi legami di amicizia con Trivulzio: in quell'anno, infatti, la Repubblica di Venezia aveva stretto un'alleanza con Ludovico il Moro per fronteggiare la discesa in Italia del re di Francia, Carlo VIII, a sua volta alleato appunto con Trivulzio. Valla rimase in carcere per ben otto mesi, alla fine dei quali fu per\u00f2 rilasciato per l'acclarata insussistenza dei sospetti che gli erano stati mossi.\nLa morte colse Giorgio Valla a Venezia nel 1500: fu sepolto nella Chiesa di Santa Maria della Carit\u00e0."}
{"id": "1594630", "revid": "287204", "url": "https://it.wikipedia.org/wiki?curid=1594630", "title": "Gina Borellini", "text": "Biografia.\nNasce a San Possidonio, in provincia di Modena, nel 1919 da una famiglia di agricoltori. Nel 1935 si sposa a soli 16 anni con Antichiano Martini, falegname ventiseienne. Il 28 giugno 1938 mor\u00ec all'et\u00e0 di appena due anni il primo figlio, mentre nel 1939 nacque il secondogenito Euro. Mentre il marito bersagliere \u00e8 costretto a partire per il fronte libico, Gina Borellini dovette sostenere tutta la famiglia lavorando nella monda del riso in Piemonte. Nel 1943 fu tra le organizzatrici di un grande sciopero delle mondine nella provincia di Novara.\nDopo l'8 settembre 1943, partecip\u00f2 attivamente, insieme con il marito (ritornato convalescente dal fronte), alla Resistenza come staffetta partigiana e soccorrendo militari sbandati. Il 22 febbraio 1944, insieme con il marito, venne catturata, arrestata e torturata dai fascisti. Dopo la fucilazione del marito, avvenuta il 19 marzo 1945 in Piazza d'Armi a Modena, Gina Borellini entra nella Brigata \"Remo\" con il nome di battaglia \"Kira\" e organizza i Gruppi di difesa della donna a Concordia sulla Secchia, con la funzione di ispettrice e il grado di capitano.\nIl 12 aprile 1945, a seguito di uno scontro a fuoco con i fascisti della Brigata Nera \"Pappalardo\" a San Possidonio, venne gravemente ferita, ma per non intralciare la lotta dei suoi compagni, rifiut\u00f2 i soccorsi e riusc\u00ec da sola a bloccare la grave emorragia e a raggiungere l'ospedale di Carpi, dove fu costretta a subire l'amputazione della gamba sinistra. Durante il ricovero in ospedale, fu scoperta dalla polizia fascista, che la sottopose ad estenuanti interrogatori. Gina Borellini sarebbe stata fucilata se non fosse sopravvenuta l'insurrezione.\nIl 17 marzo 1946 venne eletta al consiglio comunale di Concordia sulla Secchia nelle file del Partito Comunista Italiano. Nel 1947 fu tra le 19 donne a cui venne conferita la Medaglia d'oro al valor militare per la sua attivit\u00e0 durante la lotta di Liberazione. Nel 1948 divenne la prima deputata modenese eletta in Parlamento, dove rimase fino al 1963. Durante la I, II e III legislatura, fece parte della Commissione Difesa della Camera, battendosi per il miglioramento delle condizioni dei combattenti in guerra e per l'emancipazione delle donne.\nNel 1950, a seguito dell'eccidio delle Fonderie Riunite di Modena, l'on. Borellini espresse la sua indignazione alla Camera dei Deputati con un gesto plateale: con molta difficolt\u00e0 si alz\u00f2 dal suo scranno e scese ai banchi del Governo, dove lanci\u00f2 le foto degli operai morti in faccia al Presidente del Consiglio Alcide De Gasperi. Gina Borellini fece anche da tramite tra una delle famiglie vittime con Palmiro Togliatti e Nilde Iotti, che adottarono la piccola Marisa Malagoli. In seguito, venne eletta consigliere della Provincia di Modena (1951-1956) e del Comune di Sassuolo (1956-1960).\nNel 1945 fu tra le fondatrici dell'Unione donne italiane, di cui fu presidente provinciale nel 1953 e membro del Consiglio nazionale dal 1948 al 1975. Fu inoltre presidente della sezione di Modena dell'Associazione nazionale mutilati e invalidi di guerra dal 1952 al 1990. Nel 1981 venne nominata Presidente onoraria dell'Associazione Nazionale Partigiani d'Italia. Il 2 giugno 1993 ricevette il titolo di Commendatore dell'Ordine al merito della Repubblica Italiana. Il \"Fondo Gina Borellini\" \u00e8 conservato presso il \"Centro documentazione donna\" di Modena. Nell'aprile 2017 \u00e8 stata inaugurata una stele in sua memoria presso il parco della Resistenza di Modena."}
{"id": "1594632", "revid": "767487", "url": "https://it.wikipedia.org/wiki?curid=1594632", "title": "Apparenze", "text": "Apparenze \u00e8 il primo album in studio del gruppo musicale italiano Diva Scarlet, pubblicato nel 2004 dalla Mescal.\nIl disco.\nLa composizione delle 12 tracce inizia nel 2001, anno di formazione della band. All'inizio del 2002 Kaba Cavazzuti, percussionista dei Modena City Ramblers, accetta la produzione artistica dell'album e ne registra i primi provini, con cui presenta la band alla Mescal.\nL'album viene registrato nel corso del 2003 presso l'Esagono Recording Studio di Rubiera con la collaborazione di Graziano Cernoia. Esce il 9 luglio 2004 e viene presentato dalle Diva Scarlet nel corso del Tora! Tora! Festival di Castelnovo ne' monti.\nL'album contiene una traccia, \"Doppia Identit\u00e0\", che parla della prostituzione."}
{"id": "1594652", "revid": "287204", "url": "https://it.wikipedia.org/wiki?curid=1594652", "title": "Andre Frederic Cournand", "text": ""}
{"id": "1594655", "revid": "66934", "url": "https://it.wikipedia.org/wiki?curid=1594655", "title": "Peter Brian Medawar", "text": ""}
{"id": "1594658", "revid": "66934", "url": "https://it.wikipedia.org/wiki?curid=1594658", "title": "Gerald M. Edelman", "text": ""}
{"id": "1594660", "revid": "66934", "url": "https://it.wikipedia.org/wiki?curid=1594660", "title": "Torsten N. Wiesel", "text": ""}
{"id": "1594664", "revid": "767487", "url": "https://it.wikipedia.org/wiki?curid=1594664", "title": "Amazzoni bianche", "text": "Amazzoni bianche \u00e8 un film di Gennaro Righelli del 1936 girato negli stabilimenti Pisorno di Tirrenia\nTrama.\nCommedia degli equivoci di ambiente sportivo. In montagna, un circolo di sciatori organizza una gara per sole signorine con un vistoso premio di duecentomila lire per la prima classificata.\nUna donna sposata concorre presentando i documenti della sorella nubile, provocando le ire del marito. L'uomo \u00e8 oggetto delle attenzioni di un'altra delle concorrenti, ignara che sia gi\u00e0 sposato, e provoca delle scenate di gelosia da parte della moglie che, quando viene a sapere che se n'\u00e8 andato, abbandona la gara (che sta per vincere) per raggiungerlo, dimostrandogli il suo amore. Il premio lo vince l'altra ragazza."}
{"id": "1594665", "revid": "66934", "url": "https://it.wikipedia.org/wiki?curid=1594665", "title": "John Cowdery Kendrew", "text": ""}
{"id": "1594667", "revid": "51323", "url": "https://it.wikipedia.org/wiki?curid=1594667", "title": "William S. Knowles", "text": ""}
{"id": "1594668", "revid": "66934", "url": "https://it.wikipedia.org/wiki?curid=1594668", "title": "Brian D. Josephson", "text": ""}
{"id": "1594670", "revid": "122741234", "url": "https://it.wikipedia.org/wiki?curid=1594670", "title": "Papiano", "text": "Papiano \u00e8 una frazione del comune di Marsciano (PG).\nIl paese si trova a 210 , a 8\u00a0km dal capoluogo. \u00c8 popolato da 278 persone, questo dato \u00e8 in calo rispetto al censimento del 2001. Il paese \u00e8 diviso in tre parti: la pi\u00f9 antica si trova in collina e viene chiamata \"Sudentro\", mentre ai piedi di questa resta il \"Borgo\", dove si trovano abitazioni pi\u00f9 moderne ed i principali servizi. Da questa zona scorre verso il Tevere il fosso di Papiano. Pi\u00f9 isolata, a valle, si trova Papiano Stazione, un gruppo di abitazioni sviluppatesi attorno alla stazione della Ferrovia Centrale Umbra e a ridosso della statale che scorre in pianura verso Marsciano.\nStoria.\nSecondo Felice Ciatti (storico del XVII secolo), il nome potrebbe derivare dai \"Papii\", un cognomen degli \"Emilii\", oppure ai \"Papinii\", entrambe casate di epoca romana.\nNel diploma imperiale di Corrado II, del 1027, il paese viene nominato in riferimento alla chiesa di San Silvestro, che ricadeva nella sua pertinenza.\nLa fortificazione del borgo risale al 1277 quando, secondo lo storico perugino Pompeo Pellini (XVI secolo), fra Bevignate fu mandato dal Podest\u00e0 perugino per dirimere la diatriba su dove dovesse essere costruito il nuovo castello.\nSub\u00ec parecchi saccheggi: nel 1311 ad opera delle truppe imperiali e nel 1385 da parte del condottiero inglese \"Beltetto di Taddeo\" (Giovanni Beltoft); invece, nel 1416, fu occupato da Braccio da Montone.\nNel 1428 venne assegnato al contado della perugina Porta di San Pietro.\nDi Papiano era il tipografo medievale Francesco Cartolari, vissuto nel XVI secolo, ed il condottiero Simone da Papiano, che combatt\u00e9 anche nella battaglia di Lepanto (1571).\nFu annesso al Cantone di Marsciano durante l'esperienza della Repubblica Napoleonica e, con l'Unit\u00e0 d'Italia del 1860, rimase sotto la sua giurisdizione.\nEconomia e manifestazioni.\nIL borgo fa parte dell'\"associazione borghi autentici d'Italia\", e vi si \nsvolge la \"Sagra del mirtillo\", a fine agosto. Durante il fine settimana del 19 marzo, in occasione della festa di S. Giuseppe, si svolgono lanci di piccole mongolfiere.\nNell\u2019ultimo fine settimana di Settembre vi si svolge \u201cFrom Papiano With Rock\u201d, una festa organizzata da un gruppo di ragazzi del paese."}
{"id": "1594671", "revid": "3115", "url": "https://it.wikipedia.org/wiki?curid=1594671", "title": "Cometa Lexell", "text": "La Cometa Lexell, formalmente D/1770 L1, \u00e8 una cometa periodica del Sistema solare. Fu scoperta il 14 giugno 1770 da Charles Messier, ma \u00e8 denominata dal nome dell'astronomo che ne calcol\u00f2 per primo l'orbita, Anders Johan Lexell. \u00c8 una delle quattro comete la cui denominazione non riporta il nome o i nomi degli scopritori. Le altre tre sono: la Cometa di Halley, la Cometa di Encke e la Cometa Crommelin.\nAl momento della scoperta, la cometa si avvicinava al Sole ed alla Terra. Le osservazioni indicano che la chioma fu in espansione per i restanti giorni del mese di giugno. Il 20 giugno la cometa risultava visibile ad occhio nudo ed il 24 raggiunse la seconda magnitudine. Intorno al 12 luglio la cometa transit\u00f2 in prossimit\u00e0 del disco solare, la cui luminosit\u00e0 ne imped\u00ec l'osservazione. Fu recuperata il 3 agosto e rimase visibile fino al 2 ottobre; il giorno successivo non fu possibile invece rilevarne l'ormai debolissima luminosit\u00e0.\nIl 1\u00ba luglio 1770 la cometa transit\u00f2 a sole 0,0146 UA dalla Terra, in quello che \u00e8 passato alla storia come l'avvicinamento pi\u00f9 prossimo di una cometa al nostro pianeta. Sebbene ci siano asteroidi che sono passati pi\u00f9 vicini, la cometa Lexell \u00e8 il primo NEO conosciuto.\nLexell mostr\u00f2 che la cometa aveva avuto una distanza perielica maggiore fino ad un incontro ravvicinato con Giove avvenuto nel 1767, e predisse correttamente che un successivo passaggio ancora pi\u00f9 prossimo al gigante gassoso, che sarebbe avvenuto due rivoluzioni dopo, nel 1779, avrebbe espulso la cometa dal Sistema solare interno.\nDurante il transito del 1776, il perielio cometario si localizz\u00f2 nella parte opposta alla posizione della Terra rispetto al Sole e non fu osservabile.\nCirca settant'anni pi\u00f9 tardi del lavoro di Lexell sulla cometa, Urbain Le Verrier riesamin\u00f2 le osservazioni che erano state raccolte e fece un nuovo tentativo di calcolo dell'orbita. Si accorse tuttavia, dopo aver a lungo lavorato sui dati osservativi, che questi non erano sufficienti a determinare univocamente un'orbita per la cometa. Utilizzando una tecnica innovativa, quindi, ricav\u00f2 i sei elementi orbitali in funzione di un unico parametro, a cui associ\u00f2 l'incertezza. Infine trov\u00f2 sostanzialmente la realt\u00e0 fisica gi\u00e0 indicata da Lexell, cio\u00e8 che l'incontro della cometa con Giove ne aveva alterato l'orbita in modo da aumentare la sua distanza perielica e portarla al di fuori delle capacit\u00e0 degli strumenti osservativi del tempo, ma piuttosto che presentare con certezza le circostanze dell'incontro, forn\u00ec una mappa delle possibilit\u00e0, oggi comunemente nota come regione di confidenza.\nLe Verrier calcol\u00f2 una possibilit\u00e0 non nulla che la Cometa Lexell nel 1779 fosse passata a meno di 3,5 raggi gioviani dal centro del pianeta, ben all'interno, quindi, dell'orbita di Io. Lo spettro delle possibili orbite su cui l'azione gravitazionale di Giove avrebbe potuto spostare la cometa era piuttosto ampio e prevedeva l'opzione che la cometa avesse lasciato il sistema solare su un'orbita iperbolica.\nCalcoli eseguiti con i moderni calcolatori fanno supporre che la cometa non sia stata definitivamente espulsa dal Sistema solare, ma che l'incontro con Giove del 1779 l'abbia spostata su un'orbita con un periodo di 200-300 anni, con il perielio prossimo all'orbita gioviana, a 5\u00a0UA."}
{"id": "1594672", "revid": "84184", "url": "https://it.wikipedia.org/wiki?curid=1594672", "title": "Sergio Romiti", "text": "Non ha mai aderito a nessun gruppo. Incomincia a dipingere nel 1946. Dal 1947 partecipa attivamente alla vita artistica. Montale lo ha definito \u201criconoscibile fra mille\u201d.\nBiografia.\nGi\u00e0 nel 1946, si dedica alla pittura. Il suo ingresso nella vita artistica risale al 1947, mentre il suo definitivo battesimo artistico al 1948 quando espone alla Prima Mostra Nazionale d'Arte Contemporanea a Bologna. Mostra importante perch\u00e9 vi partecipano tutti gli artisti della generazione di mezzo (Birolli, Guttuso, Cassinari, Corpora, Afro, Santomaso, Vedova, Mirko, Fazzini, Minguzzi) e ancora di pi\u00f9 perch\u00e9 serve da pretesto a una clamorosa presa di posizione di Togliatti contro l'arte moderna quale tipo di arte che non corrisponde all'ideale di realismo socialista. Dopo tale stroncatura gli artisti si dividono: chi vuole salvare il salvabile -come Guttuso- e chi vuole arrogarsi il diritto - come il Gruppo Forma- di essere iscritti al partito ma di esprimersi in modo nuovo. Romiti non prende posizione, non avendo pretese n\u00e9 realiste n\u00e9 astrattiste, n\u00e9 essendo iscritto al partito. L'anno seguente espone alla Galleria del Secolo di Roma con Vacchi e Barnab\u00e8. Nel 1954 vince un \"premio acquisto\" alla seconda edizione del Premio Spoleto.\nRimane alla ribalta della scena artistica italiana e ottiene nel 1960 la sala personale alla Biennale di Venezia . Dopo gli anni '60 porter\u00e0 alle estreme conseguenze il suo percorso artistico. Senza essersi mai allontanato dalla sua citt\u00e0 natale se non brevemente e dopo aver condotto una vita appartata e solitaria, decide di porre termine alla sua vita il 12 marzo 2000.\nPoetica.\nPartito da un neo-picassismo personalissimo (primi anni cinquanta), Romiti risente del codice espressivo e poetico del suo concittadino Giorgio Morandi. Nel 1954 sulla rivista Paragone il critico d'arte Arcangeli include - impropriamente- il nostro fra gli Ultimi Naturalisti. Pittore di difficile interpretazione lo si pu\u00f2 situare a met\u00e0 fra Morandi e l'informale o - come lui amava ripetere - a met\u00e0 fra Morandi e Paco Rabanne. Infatti la sua arte utilizza la metafora dell'oggetto come pretesto: l'oggetto d'osservazione \u00e8 riproposto nelle opere filtrato da una dimensione mentale che ha la meglio su ci\u00f2 considerato punto di partenza. L'oggetto riproposto \u00e8 come distillato e presentato con un profumo acido, che rende sinesteticamente l'attacco dissolvente perpetrato all'oggetto. Attacco che si riveler\u00e0 sistematico a partire dal 1955. Precedente a tale data la scansione mentale e strutturale delle sue opere \u00e8 molto forte. In seguito, la struttura si perde, la distinzione oggetto- sfondo inizia a essere meno netta, la carcassa oggettuale va allargandosi e distillandosi. La sottrazione, oltre all'oggetto, inizia a riguardare anche i colori: dai rossi delle macellerie del 1948-1949, ai blu e verdoni delle cucine con mensole, dei tavoli e in seguito delle stirerie, si approda nel 1960 al bianco nero, scelta coerentemente portata avanti fino al 1965, anno in cui le pezze cromatiche, le campiture, sono praticamente nere e le rade brisures di luce - di un bigio sommesso - interrompono il percorso di un tunnel dentro cui \u00e8 irreversibilmente entrato l'artista. Ora l'oggetto \u00e8 riassorbito dallo sfondo, dall'oggetto si \u00e8 passati al vuoto, le morbide pennellate sono portatrici di un ph basso. \u00c8 il percorso che nel contempo stanno portando avanti in ambito letterario Ungaretti e Montale, scrittore, quest'ultimo, che definir\u00e0 la pittura di Romiti riconoscibile fra mille. \u00c8 ora che l'artista smetta di dipingere, forse perch\u00e9 considera di essersi avvicinato al grado zero del suo percorso poetico. Ma, incapace di rimanere lontano dalla pittura, vi si riaccosta in punta di piedi cercando di proseguire su binari gi\u00e0 apparentemente interrotti nel 1965. Del 1976 \u00e8 l'importante retrospettiva sul Nostro a Bologna curata da Maurizio Calvesi. Dopo tale data, frustrato dall'incomprensione verso i lavori dell'ultimo periodo di attivit\u00e0, \u00e8 colpito da una burrasca emotiva amara che si conclude intenzionalmente nel 2000 con la sua vita. Nel 2006 la Fondazione Cassa di Risparmio di Bologna organizza una retrospettiva su di lui, proponendo anche opere inedite. Nel 2008 ricorre l'80\u00ba anniversario dalla nascita dell'artista.\nUna lettura successiva.\nFin dagli anni '60, Sergio Romiti cerc\u00f2 di riprendersi nella pittura uno spazio che sentiva compromesso dal \"perdre pied\" (cos\u00ec definito dal critico Tapi\u00e9) dell'arte dominante del tempo: l'Informel. Egli approd\u00f2 a poco a poco a una \"gravitas\" pi\u00f9 impositiva, pur non trascurando mai nella forma quella \"leggerezza\" - e perfino quell'\"insicurezza\" - che gli erano congeniali. I dipinti dei primi anni '60 (si parla, ovviamente, del secolo scorso) esibiscono per lo pi\u00f9 un soffice colore grigio, con punte di nero o di rosso. La dichiarata opposizione all'arte informale gli cost\u00f2 comunque l'accusa, da parte di certi critici, di essere \"contro la modernit\u00e0\". Nel corso del decennio si rende pi\u00f9 evidente nella sua pittura (che aveva conservato, per cos\u00ec dire, un'\"umilt\u00e0 del fare\" anche nella fedelt\u00e0 agli strumenti tradizionali del dipingere, e addirittura nel piccolo, o medio, formato) una sorta di crudelt\u00e0 del tratto, che dimostra un impulso a \"limitare\" l'Informale senza per questo sposare il Figurativo, o una struttura compositiva dove la forma appaia quasi geometricamente sovrapposta alla stesura dei dipinti: la forma, in lui, resta intrinseca e necessaria al \"cuore\" delle composizioni stesse, dove si possono cogliere le \"frenate\" (e le \"accelerazioni\", e gli \"stridori\": il \"dinamismo\", insomma) cui l'artista aveva accennato a proposito di questi suoi quadri, che furono qualificati come \"neri\" per il colore in essi dominante. Le particolari stratificazioni e dissolvenze, le improvvise accensioni, o le oscurit\u00e0 di questa pittura potrebbero anche indicare i complessi movimenti della psiche, con la traduzione di quell'attivit\u00e0 interiore cui \u00e8 stato dato il nome di \"flusso di coscienza\". Ma, tenendo conto delle sue ammissioni in proposito, Romiti allora intese soprattutto fare violenza a quella \"cenere\" in cui la vita perde la sua peculiarit\u00e0 e rischia di farsi, appunto, solo polvere, o dissolvimento, o cenere, non compattata a sufficienza dall'intervento critico/formale dell'artista, prima di quel collasso finale che \u00e8 la morte, ossia prima dell'espletazione (il pi\u00f9 possibile portata a compimento) del talento avuto in sorte da ciascuno alla nascita. Eppure, il \"dinamismo\" dei suoi quadri appare sempre pi\u00f9 come \"l'altra faccia\" di un'attrazione che, come quella quasi opposta verso l'Informale, pu\u00f2 operare distruttivamente sulla vita: pu\u00f2 operare almeno come una diversa \"sperimentazione dissacratoria\". Infatti, se l'uno o l'altro impulso (quello, pi\u00f9 \"vitale\", del movimento, o quello \"statico\", della cenere) si fa eccessivo, \"fuori misura\", oppure se fa prevalere la sola voce, orfana, del presente, su ogni altra voce: ecco che il decadimento dell'attuale periodo storico, lamentato da molti studiosi, avr\u00e0 il sopravvento. In Romiti tuttavia sussiste il bisogno, dibattuto e vitale, di ritrovare gli oggetti della \"realt\u00e0\" (gi\u00e0 \"smarriti\" nelle forme pi\u00f9 consuete e riconoscibili) nuovamente \"sensibili al suo sguardo\". Ma in questi anni, solo l'ombra e la luce sembrano averne preso il posto. Durante tutto il decennio '70 tende a imporsi nei suoi oli un'\"assolutizzazione del presente\", con quanto di aggressivo questo pu\u00f2 comportare. Nell'ultimo ventennio siamo poi messi di fronte a una situazione angosciosa della sua esistenza, altalenante fra luce e buio, che i quadri rivelano, ugualmente rivelandosi, per\u00f2, meno attratti (com'era accaduto per il decennio precedente) da un'idea della vita, per cos\u00ec dire, univoca e pi\u00f9 radicalmente \"eversiva\". C'\u00e8 ancora l'\"odissea dell'oggetto\", e c'\u00e8 - talvolta esasperato - il \"movimento\" (con l'\"orgoglio di assumerlo\"!). C'\u00e8 tuttavia, accanto a qualche eccesso di emotivit\u00e0 o di minore \"lucidit\u00e0\", l'accentuato richiamo a un orizzonte \"altro\", metafisico. Infatti, con la riscoperta di una \"felicit\u00e0 del dipingere\", dove il presente - mai ineludibile - deve farsi laboratorio degli altri tempi del nostro vivere, \u00e8 diventata ora pi\u00f9 pregnante la dimensione dell'\"essere\" accanto a quella che, \"per opposizione\", potrebbe chiamarsi del \"divenire\". Tale dimensione si fa pi\u00f9 visibile negli ultimi acrilici, proprio in virt\u00f9 dell'anelito del pittore a riprendersi, nella maggiore interezza possibile, \"tutta la realt\u00e0\": underground - e fantasie pi\u00f9 \"umili\" e infantili, e credenze nel trascendente, e ancora \"movimento\" e immanenza - compresi.\nFonti: \nIl critico Giovanni Maria Accame ha presentato recentemente presso il Circolo Artistico di Bologna alcune opere di Sergio Romiti nel decennale della sua morte. Il testo della presentazione \u00e8 inserito in un cd presso la Galleria del Circolo.\nDal testo di G. M. Accame\n\u201cL'equilibrio minacciato\u201d: \n\u201cSergio Romiti e l'immagine del futuro\u201d, di G. G. R.\nSono, ancora oggi, in una fase per cos\u00ec dire aurorale e dilettantesca dell'uso della parola scritta. Per questo ho molto pudore a chiamarmi in causa come \u201cpoeta\u201d che si affiancherebbe con le sue parole ai dipinti del marito Sergio Romiti. Eppure sono indotta a farlo\u00a0\u2013 pur con pochi esempi di quanto ho scritto, ed esponendomi ad accuse di vanit\u00e0, o peggio\u00a0\u2013 specialmente per quella che si \u00e8 rivelata, nei nostri anni insieme, un'esperienza fondamentale e inconsueta di \"relazione\". N\u00e9 desisto dallo spingermi per questo scopo oltre l'arco senza dubbio centrale (anni \u201860/70) dei \u201cframmenti di pensiero\u201d presi in considerazione da Giovanni M. Accame (nonch\u00e9 da Gisella Vismara) con tanto acume e partecipazione, per avventurarmi fino agli ultimi anni dell'attivit\u00e0 di Romiti (anni \u201880/'90): anni e lavori pi\u00f9 improvvisati, si potrebbe dire, eppure permeati da una ricerca creativa esperita a fondo prima di essere apparentemente trascurata, e messi recentemente in luce in una mostra a cura di Michela Scolaro presso la Fondazione Del Monte di Bologna. \u00c8 in quegli anni infatti \u2013 \u00e8 nelle opere maturate in quel periodo \u2013 che ai miei occhi si precisa l'intuizione di Accame circa il \u201cmovimento\u201d che sembra animare le opere stesse. E che produce una fluttuazione, tra l'idea di \u201cdinamismo\u201d e quella di \u201cimmobilit\u00e0\u201d (o d'intemporalit\u00e0) dell'Essere, portando alla ribalta una \u201csintassi narrativa\u201d che non \u00e8 pi\u00f9 quella dell'arte classica (come d'altronde non c'era pi\u00f9 nelle opere precedenti): vi si \u00e8 infatti perduto \u201cil filo rosso del racconto\u201d e tutto \u00e8 diventato \u201cnon narrativo\u201d (cos\u00ec all'incirca si esprime a proposito di Proust Mario Lavagetto nel suo \u201cQuel Marcel!\u201d. Einaudi). Il \u201cmovimento\u201d e la \u201cdiscontinuit\u00e0\u201d in Romiti trovano una corrispondenza nelle infinite diramazioni e trasformazioni dell'Io in Proust\u00a0\u2013 per altro teso a costruire una non irrealistica \u201cpermanenza\u201d. \nMi permetto di attingere per la pittura di Romiti a un parametro critico simile a quello indicatomi cos\u00ec proficuamente da Lavagetto, come pure di ribadire che il suo ripiegamento su se stesso e sul proprio universo, da qualcuno rimproveratogli (non \u00e8 comunque indispensabile, soprattutto per un artista l'ascolto, e perfino l'amore, di s\u00e9?) avviene anche in lui per assumere pi\u00f9 profondamente l'altro e il mondo di tutti (\u201cje qui n'est pas moi\u201d viene citato da Lavagetto per Proust, come pure \u201cje est un autre\u201d, di Rimbaud, viene citato da M. Scolaro per Romiti).\nIl suo carattere (come pure, almeno in parte, il \u201cclima estetico del tempo\u201d) si conferma nelle riflessioni sporadiche e contingenti offerte ora al lettore (ad una sorta di \u201clinguaggio minore\u201d allude Accame) che si richiamano, insieme con le espressioni \u201cmaggiori\u201d della sua pittura, all'equilibrio minacciato del titolo. Ma\u2026 equilibrio minacciato, appunto; non perduto. Forse addirittura preservato per un pi\u00f9 coerente approccio alla realt\u00e0: Romiti, infatti, cos\u00ec convenientemente \u201coscillante\u201d rispetto all'attualit\u00e0 (e alla classicit\u00e0) ha trasmesso attraverso la sua arte una \u201cferma\u201d immagine di futuro, lasciandoci in eredit\u00e0 la concreta \"approvazione\" - pi\u00f9 scopertamente intuibile nei \"quadri neri\" - delle Avanguardie novecentesche, mai disgiunta tuttavia dal bisogno di salvaguardia di una memoria imperdibile, non centrata solo su di s\u00e9, della nostra arte nei secoli. Romiti non s'\u00e8 perduto che apparentemente nel percorso compiuto, non ha mai tradito la sua pi\u00f9 intima, ma spesso fraintesa, vocazione che richiama, anche per quella che ho definito \"relazione\" (e che \u00e8 stata per noi una sorta d'involontaria performance di coppia lunga una vita) un'irruzione del vissuto nei tempi dell'arte. E viceversa.\nNote.\nA queste opere vanno dunque aggiunte quelle che compaiono nei cataloghi delle due Fondazioni (Carisbo e Del Monte) e nel precedente e pi\u00f9 completo catalogo Silvana."}
{"id": "1594675", "revid": "56620", "url": "https://it.wikipedia.org/wiki?curid=1594675", "title": "Ernesto Schiaparelli", "text": "Biografia.\nIl padre Luigi fu professore di storia antica all'Universit\u00e0 di Torino.\nLaureatosi in lettere, perfezion\u00f2 poi i suoi studi sotto la guida del grande egittologo Gaston Maspero presso la \"\u00c9cole pratique des hautes \u00e9tudes\" della Sorbona di Parigi.\nFu direttore della Sezione Egizia del Museo archeologico nazionale di Firenze dal 1881 al 1893. Dal 1894 e fino alla morte diresse invece il Museo egizio di Torino.\nDal 1902 esercit\u00f2 l'attivit\u00e0 di libero docente. Nel 1903 inaugur\u00f2 l'attivit\u00e0 della missione archeologica italiana in Egitto, portando a termine una quindicina di fruttuose campagne di scavi, tra le quali spiccano per importanza e notoriet\u00e0 la scoperta nel 1904 della splendida tomba di Nefertari, grande sposa reale di Ramesse II e una delle regine pi\u00f9 influenti dell'Antico Egitto, considerata tra le tombe pi\u00f9 belle della Valle delle Regine; e la scoperta, fatta nel 1906 nella necropoli di Tebe (Egitto), della famosa tomba dell'architetto reale Kha, perfettamente intatta e con un ricco corredo funerario che fu trasferito al Museo Egizio di Torino e tuttora l\u00ec conservato.\nNel 1907 divenne Soprintendente alle Antichit\u00e0 del Piemonte, Valle d'Aosta e Liguria. Dal 1910 al 1927 fu professore di egittologia presso l'Universit\u00e0 di Torino.\n\u00c8 stato anche presidente della Commissione archeologica italiana in Egitto. Numerose accademie lo vollero socio, in particolare l'Accademia Nazionale dei Lincei e l'Accademia delle Scienze di Torino.\nI suoi interessi non si limitavano solo all'egittologia: fu il fondatore dell\"Associazione nazionale per la protezione dei missionari italiani\". Grazie al suo interesse per l'emigrazione furono create l'Opera Bonomelli per la protezione degli operai italiani emigrati nei paesi d'Europa e la Federazione dell\"Italica gens\" per la protezione degli operai italiani emigrati oltre oceano e nel Sol Levante. La sua inclinazione filantropica la dimostr\u00f2 anche quando, con contratto del 30 ottobre 1920, Ernesto Schiaparelli prese in affitto tutta la propriet\u00e0 del vecchio castello della sua citt\u00e0 natale, destinandola gratuitamente alla parrocchia: cinque anni dopo la parrocchia entr\u00f2 nella piena propriet\u00e0 dell'immobile.\n\u00c8 stato autore di numerose pubblicazioni e monografie, tra cui \"Migrazioni degli antichi popoli dell'Asia Minore\", \"Il significato simbolico delle piramidi egiziane\", \"La catena orientale dell'Egitto\", \"La tomba intatta dell'architetto Kha nella necropoli di Tebe\", \"Del sentimento religioso degli Egiziani\", \"Il Libro dei Funerali degli antichi Egiziani\".\nIl 18 settembre 1924 fu nominato senatore del Regno d'Italia, prestando giuramento il 2 dicembre dello stesso anno.\nSchiaparelli muore nel 1928 ed oggi riposa nel cimitero di Occhieppo Inferiore.\nMemoria.\nTorino gli ha intitolato un giardino nel marzo 2017."}
{"id": "1594676", "revid": "111325", "url": "https://it.wikipedia.org/wiki?curid=1594676", "title": "Animeban", "text": ""}
{"id": "1594679", "revid": "74801", "url": "https://it.wikipedia.org/wiki?curid=1594679", "title": "Agreste Paraibano", "text": "Agreste Paraibano \u00e8 una mesoregione dello Stato di Para\u00edba in Brasile.\nMicroregioni.\n\u00c8 suddivisa in 8 microregioni:"}
{"id": "1594681", "revid": "125864241", "url": "https://it.wikipedia.org/wiki?curid=1594681", "title": "Unione Italiana del Lavoro (1918-1925)", "text": "L'Unione italiana del lavoro (UIL o UIdL) fu un sindacato italiano attivo dal 1918 al 1925, di ispirazione nazionalsindacalista.\nDa non confondere con il sindacato omonimo, fondato nel 1950 ed esistente tutt'oggi, con il quale non vi \u00e8 alcun legame di continuit\u00e0 se non nel nome.\nStoria.\nLa UIL fu un sindacato di operai e di contadini nato in seguito all'espulsione subita nel settembre 1914 dai dirigenti interventisti che guidavano l'Unione Sindacale Italiana, d'ispirazione sindacalista rivoluzionaria. \nNacque ufficialmente il 9 luglio 1918 nella sede dell'Associazione industriale e commerciale di piazza San Sepolcro a Milano, nel convegno delle organizzazioni economiche aderenti al\" Comitato sindacale italiano\", diretto da Alceste De Ambris e da Luigi Ciardi. Vi ader\u00ec \nl'Unione sindacale milanese interventista che dopo la morte di Filippo Corridoni aveva come leader Edmondo Rossoni , con un programma di \"conservazione rivoluzionaria\", che inglobasse la lotta di classe entro la cornice della nazione\nLa UIL fu diretta dapprima da Edmondo Rossoni, che convoc\u00f2 il congresso di ottobre 1918, e poi, dal 1919, da Alceste De Ambris.\nL'Unione sindacale milanese ed i metalmeccanici che organizzava, la Camera del Lavoro di Parma ed i lavoratori agricoli che la componevano ne erano le roccaforti, ma ebbe influenza anche negli ambienti sindacali repubblicani romagnoli, fra gli operai di La Spezia, nonch\u00e9 fra gli impiegati, specialmente di Roma. Il sindacato si distinse per le sue posizioni patriottiche, anti-collettiviste, anti-socialiste e per il suo progetto di Parlamento corporativo legiferante (nell'ambito della riforma del Consiglio superiore del Lavoro), ma rimase un sindacato rivendicativo e, dopo l'uscita dei fascisti, ne sub\u00ec gli attacchi.\nAlcuni dirigenti passarono infatti al fascismo: caso emblematico fu quello di Rossoni, messo in minoranza, come anche Michele Bianchi e Sergio Panunzio. Ma l'ex legionario fiumano Alceste De Ambris, da cui pure Benito Mussolini attinse alcune idee programmatiche, rimase un accanito oppositore prima del movimento e poi del regime fascista. Il sindacato, in piena rotta, conflu\u00ec nel 1925 nella CGdL prima che i sindacati venissero raccolti nel sindacalismo fascista, con la strutturazione dello Stato corporativo.\nNon vi \u00e8 legame, come gi\u00e0 detto precedentemente, con la nascita, nel secondo dopoguerra, del sindacato omonimo."}
{"id": "1594682", "revid": "6923", "url": "https://it.wikipedia.org/wiki?curid=1594682", "title": "Arrigo Beccari", "text": "Biografia.\nArrigo Beccari nacque nel 1909. A 14 anni entr\u00f2 in seminario. Ordinato sacerdote nel 1933, divenne insegnante nel Seminario Minore di Nonantola, nonch\u00e9 suo economo. Dal 1939 al 1980 ricopr\u00ec anche l'ufficio di parroco nella chiesa di San Pietro a Rubbiara, una frazione di Nonantola.\nVilla Emma.\nDon Arrigo ebbe un ruolo principale nella vicenda storica di Villa Emma. Nel 1942 l'organizzazione ebraica di assistenza ai rifugiati DELASEM riusc\u00ec a ottenere il permesso perch\u00e9 un gruppo di una cinquantina di ragazze e ragazzi ebrei rifugiatisi in Slovenia potesse essere accolto in Italia e il delegato bolognese Mario Finzi prese in affitto la spaziosa Villa Emma, a Nonantola, per dare sistemazione al gruppo. Ad essi in seguito se ne aggiunsero altri, raggiungendo una novantina di ragazzi di varie et\u00e0 e varie provenienze. Presso la villa vissero, fecero scuola, svolsero attivit\u00e0 pratiche in condizioni di sostanziale tranquillit\u00e0. La situazione precipit\u00f2 dopo l'8 settembre, con l'occupazione nazista. In meno di 36 ore, don Arrigo Beccari e Giuseppe Moreali provvidero a nasconderli, affidandone una parte a una trentina di famiglie locali, collocandone molti altri nel Seminario Abbaziale vestiti da seminaristi, mentre alcune ragazze vennero affidate alle suore come finte novizie.\nTutti i ragazzi, provvisti di documenti falsi, poterono espatriare in Svizzera a piccoli gruppi tra il 6 e il 17 ottobre 1943. Uno soltanto tra i piccoli ospiti di Villa Emma, malato e ricoverato in ospedale, fu deportato e per\u00ec ad Auschwitz. Anche Goffredo Pacifici, il bidello di Villa Emma, fu arrestato e deportato una settimana dopo mentre portava in Svizzera altri ebrei. Dalla Svizzera i ragazzi nel dopoguerra per la maggior parte raggiunsero Israele.\nLa Resistenza.\nNel frattempo la parrocchia di Rubbiara divenne una centrale importante della Resistenza emiliana: si stampavano nel solaio documenti falsi e materiale di propaganda antifascista, e si dava rifugio a partigiani e ebrei perseguitati, ebrei ferraresi e modenesi che venivano sistemati nelle campagne circostanti, ma anche ebrei mandati da don Leto Casini e dalla curia fiorentina e prigionieri alleati fuggiti dal vicino campo di detenzione di Modena o sbandati.\nArrestato il 16 settembre 1944 per una delazione assieme a don Ennio Tardini, don Beccari fu interrogato ma non confess\u00f2 mai la sua attivit\u00e0. Rimase sette mesi nel carcere bolognese di San Giovanni in Monte fino alla Liberazione.\nLa scuola di Rubbiara.\nTerminata la guerra e avviate le istituzioni democratiche, le energie di don Arrigo si indirizzarono con decisione all'educazione. Nel 1947 inizi\u00f2 i suoi corsi la Scuola di avviamento professionale di Rubbiara da lui ideata, legalmente riconosciuta, con caratteri del tutto speciali. Una prima caratteristica era la volont\u00e0 specifica di contribuire a migliorare le condizioni generali di vita della popolazione, dedicandosi soprattutto ai ragazzi pi\u00f9 poveri e agli orfani di guerra, in linea con la sensibilit\u00e0 iniziata insieme a don Zeno Saltini ancora prima del conflitto mondiale. Una seconda caratteristica era il coinvolgimento delle famiglie nelle attivit\u00e0 della scuola, non solo per le necessit\u00e0 materiali, ma anche in aspetti della didattica e delle scelte educative. Infine, la scuola di Rubbiara anticip\u00f2 linee pedagogiche avanzate: tempo pieno, mensa scolastica, attivit\u00e0 complementari, abbinamento dell'insegnamento delle discipline teoriche con il dialogo di confronto e con attivit\u00e0 pratiche, quali laboratori di arte, teatro, pittura, ceramica, vetreria, canto, danza e teatro. Dopo avere introdotto a professioni qualificate centinaia di giovani, le attivit\u00e0 si chiusero quando anche il Comune di Nonantola, nel movimento di tendenza generale dei comuni rurali, si dot\u00f2 di una scuola media nei primi anni sessanta.\nDal 1980 al 1986 fu parroco di Nonantola, dove rimase fino alla morte, nel 2005."}
{"id": "1594689", "revid": "74801", "url": "https://it.wikipedia.org/wiki?curid=1594689", "title": "Sert\u00e3o Paraibano", "text": "Sert\u00e3o Paraibano \u00e8 una mesoregione dello Stato di Para\u00edba in Brasile.\nMicroregioni.\n\u00c8 suddivisa in 7 microregioni:"}
{"id": "1594690", "revid": "74801", "url": "https://it.wikipedia.org/wiki?curid=1594690", "title": "Zona da Mata Paraibana", "text": "Zona da Mata Paraibana \u00e8 una mesoregione dello Stato di Para\u00edba in Brasile.\nMicroregioni.\n\u00c8 suddivisa in 4 microregioni:"}
{"id": "1594692", "revid": "110157", "url": "https://it.wikipedia.org/wiki?curid=1594692", "title": "Mesoregione di Borborema", "text": "Borborema \u00e8 una mesoregione dello Stato di Para\u00edba in Brasile.\nMicroregioni.\n\u00c8 suddivisa in 4 microregioni:"}
{"id": "1594695", "revid": "278830", "url": "https://it.wikipedia.org/wiki?curid=1594695", "title": "Blacula", "text": "Blacula \u00e8 un film del 1972, diretto da William Crain.\nSi tratta di un horror appartenente al genere blaxploitation. Prima ed unica trasposizione di un Dracula nero nella storia del cinema, il film \u00e8 divenuto un cult movie, uno dei pi\u00f9 amati dai fan della blaxploitation. Il successo di \"Blacula\" ha ispirato una serie di film horror-blaxploitation, come \"Blackenstein\", \"Abby\" e \"Sugar Hill\", e ha anche avuto un sequel, \"Scream Blacula Scream\" (inedito in Italia), diretto nel 1973 da Bob Kelljan.\nTrama.\n1780: in Transilvania arriva il principe africano Mamuwalde, accompagnato dalla moglie Luva. Il principe deve incontrare il conte Dracula, per protestare contro la tratta degli schiavi africani. Dracula vampirizza il principe, dandogli il nome Blacula e condannandolo alla dannazione eterna, e ne uccide la moglie.\nNel 1972 due giovani omosessuali si recano in Transilvania per acquistare alcuni cimeli della villa del conte Dracula, e portano gli oggetti, tra cui anche la bara di Blacula, a Los Angeles. L\u00ec aprono la bara e liberano Blacula; questi li uccide, mordendoli al collo, e fugge. Intanto all'obitorio si reca il dottor Gordon Thomas, medico della polizia, insieme alla sua fidanzata Michelle e alla sorella di questa, Tina. Il dottore scopre i morsi al collo di uno dei due giovani gay e inizia ad indagare.\nTina lascia l'obitorio e viene inseguita da Blacula, che rivede in lei la sua amata Luva. Tina fugge impaurita e riesce a tornare a casa sua. La sera seguente Blacula si reca in un locale dove si trovano Tina, Michelle e il dottor Thomas, e inizia a colloquiare con Tina. Questa si innamora di lui e inizia a frequentarlo. Intanto Blacula semina di cadaveri le strade di Los Angeles, e il dottor Thomas continua ad indagare, insieme ad un collega.\nBlacula dichiara a Tina il suo essere vampiro e lei, seppur sconvolta, continua a frequentarlo. Le indagini del dottor Thomas intanto si dirigono sempre di pi\u00f9 verso Blacula, che viene braccato da vicino. La polizia scopre il covo dove Blacula, Tina e i vampiri si sono rifugiati, e riesce ad annientare con l'aiuto del fuoco alcuni vampiri. Blacula decide quindi di vampirizzare Tina, per poi affrontare i poliziotti.\nIl dottor Thomas e il suo collega riescono ad individuare la bara di Blacula. La aprono e colpiscono con un paletto il cuore di Tina. Blacula affronta i due, ma invece di ucciderli si fa annientare dalla luce del sole, sconvolto dalla morte dell'amata Tina.\nProduzione.\nMolti membri del cast e della troupe di \"Blacula\" avevano lavorato in televisione in precedenza. Il regista William Crain si era occupato di dirigere alcuni episodi di \"Mod Squad, i ragazzi di Greer\". Mamuwalde/Blacula interpretato da William H. Marshall fu il primo vampiro di colore ad apparire in un film. Marshall aveva precedentemente recitato a teatro ed in alcuni episodi di \"Organizzazione U.N.C.L.E.\", \"The Nurses\", \"Star Trek\" e \"Mannix\". Thalmus Rasulala, che interpreta il Dr. Gordon Thomas era apparso in puntate di \"Ai confini della realt\u00e0\", \"Perry Mason\", e \"Gli uomini della prateria\".\nLa lavorazione di \"Blacula\" ebbe luogo tra la fine di gennaio ed il marzo del 1972.\nMentre \"Blacula\" era ancora in fase di pre-produzione, William Marshall collabor\u00f2 con gli sceneggiatori per assicurasi che il suo personaggio possedesse una certa \"dignit\u00e0\". Il nome del personaggio venne modificato da Andrew Brown a Mamuwalde, e da l\u00ec nacque l'idea dell'orgoglioso principe africano vampirizzato. Le riprese di \"Blacula\" si svolsero a Los Angeles, con alcune scene girate a Watts, mentre la scena finale \u00e8 ambientata all'Hyperion Outfall Treatment Plant a Playa del Rey.\nLa colonna sonora di \"Blacula\" \u00e8 differente rispetto alla maggior parte dei film horror in generale, e ricorre al rhythm and blues in contrasto con la abituale musica scelta per questo genere di pellicole. Nella colonna sonora sono presenti brani di Gene Page e contributi da parte di The Hues Corporation e 21st Century Ltd.\nAccoglienza.\nAlla sua uscita nelle sale \"Blacula\" ricevette recensioni miste. \"Variety\" recens\u00ec positivamente il film, lodandone sceneggiatura, musica e prova attoriale di William Marshall. Il \"Chicago Reader\" lod\u00f2 la pellicola, dichiarando che avrebbe lasciato soddisfatti gli spettatori pi\u00f9 di qualsiasi altro tentativo \"post-Bela Lugosi\". La recensione del \"New York Times\" fu invece negativa, definendo la trama di \"Blacula\" \"totalmente insensata\". In \"Films &amp; Filming\", un recensore defin\u00ec il film \"totalmente improbabile ad ogni livello\". Il \"Monthly Film Bulletin\" descrisse il film \"un pessimo modello per quello che promette di essere un nuovo eccitante genere cinematografico, il black horror\", e a parte la scena iniziale, \"il film fallisce in ogni tentativo di approfondire temi potenzialmente interessanti inerenti la sfera politica o filosofica\". Ai Saturn Awards del 1973 \"Blacula\" si aggiudic\u00f2 il premio Saturn Award per il miglior film horror.\nIn recensioni pi\u00f9 recenti, Kim Newman di \"Empire\" diede al film due stellette su cinque, trovandolo troppo \"sciatto e pieno di buchi nella trama\". \"Time Out\" recensisce negativamente \"Blacula\", affermando che oggi si riduce \"alla solita storia dell'eroe contro i vampiri con l'aggiunta della musica soul e di un paio di buone gag\". Film4 assegna tre stelle e mezzo al film, definendolo \"una visione blaxploitation essenziale\". AllMovie d\u00e0 al film due stelle e mezzo su cinque, facendo notare come \"Blacula\" sia meglio \"di quanto il suo titolo camp possa lasciar intendere... \"."}
{"id": "1594702", "revid": "110157", "url": "https://it.wikipedia.org/wiki?curid=1594702", "title": "Microregione di Brejo Paraibano", "text": "Brejo Paraibano \u00e8 una microregione dello Stato di Para\u00edba in Brasile, appartenente alla mesoregione di Agreste Paraibano.\nComuni.\nComprende 8 comuni:"}
{"id": "1594706", "revid": "991694", "url": "https://it.wikipedia.org/wiki?curid=1594706", "title": "Kasimasi", "text": ""}
{"id": "1594707", "revid": "991694", "url": "https://it.wikipedia.org/wiki?curid=1594707", "title": "Kashimashi", "text": ""}
{"id": "1594708", "revid": "767487", "url": "https://it.wikipedia.org/wiki?curid=1594708", "title": "Cryptoprocta", "text": "Cryptoprocta \u00e8 un genere di mammiferi carnivori della famiglia degli Eupleridi, endemici del Madagascar.\nTassonomia.\nComprende due sole specie:"}
{"id": "1594709", "revid": "21880", "url": "https://it.wikipedia.org/wiki?curid=1594709", "title": "Eupleres", "text": ""}
{"id": "1594710", "revid": "21880", "url": "https://it.wikipedia.org/wiki?curid=1594710", "title": "Clara", "text": ""}
{"id": "1594711", "revid": "88740", "url": "https://it.wikipedia.org/wiki?curid=1594711", "title": "Lucena", "text": ""}
{"id": "1594712", "revid": "767487", "url": "https://it.wikipedia.org/wiki?curid=1594712", "title": "Euplerinae", "text": "Gli Euplerini (Euplerinae ) sono una sottofamiglia di mammiferi carnivori, endemici del Madagascar. Assieme ai Galidini formano la famiglia degli Eupleridi.\nTassonomia.\nQuesta sottofamiglia comprende tre generi monospecifici, in precedenza classificati tra i Viverridi:"}
{"id": "1594714", "revid": "287204", "url": "https://it.wikipedia.org/wiki?curid=1594714", "title": "Joseph Sifakis", "text": "Fu tra i primi a contribuire alla teoria del model checking. Sifakis (insieme con Edmund M. Clarke e E. Allen Emerson) ha ricevuto il Premio Turing nel 2007."}
{"id": "1594720", "revid": "287204", "url": "https://it.wikipedia.org/wiki?curid=1594720", "title": "Nicholas Corozzo", "text": "Biografia.\nNato in una famiglia italoamericana, Nicholas Corozzo, fratello di Joseph e zio di Joseph Jr., era conosciuto come la \u00abprimula rossa\u00bb di Cosa nostra.\nSoprannominato \u00abLittle Nick\u00bb, dal 1992 figur\u00f2 tra i baroni della Famiglia Gambino, a capo di un giro di bische elettroniche clandestine, con scommesse sul football e il baseball per un valore di almeno dieci milioni di dollari. Il sistema di bische elettroniche che gestiva nel Queens era ingegnoso, e ruotava intorno ad almeno quattro siti informatici, uno dei quali in Costa Rica. Si trattava di un sistema assai redditizio che permetteva di finanziare generosamente altre attivit\u00e0 malavitose.\nIn seguito all'arresto di Jackie D'Amico divenne capo reggente della Famiglia, e fu ricercato per oltre quattro mesi nell'ambito dell'Operazione Old Bridge, scattata nel febbraio 2008. Il novello padrino si diede immediatamente alla latitanza, nel bel mezzo di una retata portata avanti dalle autorit\u00e0 statunitensi in collaborazione con quelle italiane, nel cui corso finirono in carcere una sessantina di presunti mafiosi legati ai Gambino e a molti altri clan palermitani.\nIl successivo 29 maggio, per\u00f2, non riuscendo pi\u00f9 a reggere la pressione dell'Fbi, da cui era inserito nella Lista dei dieci criminali pi\u00f9 ricercati d'America, si consegn\u00f2 presso l'ufficio federale di New York, accompagnato dal suo avvocato.\nArrestato e detenuto senza possibilit\u00e0 di cauzione, il mafioso si dichiar\u00f2 non colpevole di associazione a delinquere, estorsione e omicidio, mentre il suo avvocato affermava di non sapere dove avesse trascorso la latitanza. Le autorit\u00e0 affermarono che alla sua consegna, Corozzo si era presentato sfinito, incapace ormai di sopportare il risalto che i mezzi di comunicazione davano alla sua irreperibilit\u00e0.\nDal giugno 2008 \u00e8 detenuto presso il Metropolitan Correctional Center di Manhattan, e deve scontare una condanna che lo tratterr\u00e0 fino al 2 marzo 2020."}
{"id": "1594721", "revid": "1782831", "url": "https://it.wikipedia.org/wiki?curid=1594721", "title": "Abraham Erskine", "text": "Dr. Abraham Erskine, noto anche con lo pseudonimo di Dr. Josef Reinstein, \u00e8 un personaggio dei fumetti creato da Joe Simon (testi) e Jack Kirby (disegni), pubblicato dalla Timely Comics (in seguito Marvel Comics). La sua prima apparizione avviene in \"Captain America Comics\" (vol. 1) n. 1 (marzo 1941).\nCreatore del siero del supersoldato, che ha conferito i suoi poteri a Capitan America, Erskine \u00e8 stato assassinato prima di poterne trascrivere la formula, il cui segreto \u00e8 dunque morto con lui difatti, nonostante negli anni numerose menti illustri abbiano tentato di riprodurre il lavoro di Erskine, nessuno ha mai avuto successo.\nBiografia del personaggio.\nOrigini.\nNato a Stoccarda, Germania, da una famiglia di discendenze ebraiche, Abraham Erskine \u00e8 costretto a fuggire dal suo paese verso la fine degli anni trenta per evitare le persecuzioni dovute alla politica razziale del periodo; grazie all'intervento di due agenti speciali statunitensi, Nick Fury e Red Hargrove, il geniale biochimico inscena la propria morte e si rifugia negli Stati Uniti con l'identit\u00e0 fittizia di Josef Reinstein. Poco dopo lo scoppio della seconda guerra mondiale lo scienziato sviluppa per conto del governo statunitense il siero del supersoldato, un composto chimico la cui somministrazione, combinata a una carica di Vita-Rays, amplifica le capacit\u00e0 umane portandole all'apice della perfezione cos\u00ec da formare un esercito di supersoldati da impiegare contro le Potenze dell'Asse.\nMorte.\nPer ragioni di sicurezza, Erskine non ha mai trascritto su carta la formula all'infuori di qualche appunto, imparandola a memoria cos\u00ec da non farla cadere in mani nemiche. Nonostante i superiori dello scienziato sperimentino a sua insaputa il siero, non ancora ultimato, sulla giovane recluta Clinton McIntyre provocandone la morte, il primo a beneficiare della formula completa \u00e8 Steve Rogers, un ragazzo scartato dall'esercito poich\u00e9 troppo gracile ma determinato a contribuire contro la minaccia nazista che, dopo la somministrazione del siero, si trasforma in un supersoldato fisicamente perfetto.\nAll'esperimento tuttavia assiste anche una spia nazista che, alla vista del miracoloso risultato, impugna una pistola e spara ad Erskine, il quale muore sul colpo tra le braccia di Rogers che, in seguito, diviene noto al mondo come Capitan America.\nEredit\u00e0.\nErskine porta con s\u00e9 nella tomba il segreto della formula miracolosa; difatti nessun altro \u00e8 mai riuscito a eguagliare il suo genio ricreando perfettamente il siero ed in tutti i successivi tentativi di replica sono stati riscontrati degli effetti collaterali, come nel caso di Isaiah Bradley, il Capitan America Nero e William Burnside, il Capitan America degli anni cinquanta; sebbene molti esperimenti volti a riprodurre il lavoro di Erskine abbiano dato anche risultati positivi portando alla creazione di Luke Cage, Sentry e il Programma Arma Plus.\nAlcuni discendenti di Erskine hanno inoltre perfezionato una sua formula volta all'ottenimento di un supersoldato per vie naturali tramite l'adesione sin dall'infanzia ad un rigido regime d'alimentazione, i risultati di tale processo si sono concretizzati nel pronipote dello scienziato, Michael van Patrick (MVP), dotato di capacit\u00e0 fisiche al vertice delle possibilit\u00e0 umane.\nAltre versioni.\nBullet Points.\nNella miniserie \"Bullet Points\", il dottor Erskine viene ucciso 24 ore prima di poter somministrare il siero del supersoldato a Steve Rogers, portando alla definitiva chiusura del progetto e spingendo il ragazzo ad assumere invece l'identit\u00e0 di \"Iron Man\".\nTerra X.\nNella miniserie \"Terra X\", il Teschio Rosso rivela a Capitan America che Abraham Erskine era in realt\u00e0 un membro sotto copertura del partito nazista i cui esperimenti avevano lo scopo di creare l'ariano perfetto coi fondi degli Alleati, motivo per il quale il siero \u00e8 testato su Rogers, un ragazzo biondo e con gli occhi azzurri che avrebbe poi dovuto venire assassinato da una spia tedesca a esperimento concluso, sebbene poi questa sbagli\u00f2 mira uccidendo invece lo scienziato. Non \u00e8 tuttavia chiaro se quanto detto dal Teschio sia vero.\nUltimate.\nNell'universo Ultimate, Abraham Erskine sviluppa il Siero del Super Soldato e si serve di Nick Fury come prima cavia per poi sperimentare la versione definitiva su Steve Rogers (Capitan America) e venire successivamente ucciso da una spia nazista.\nWhat If?\nIl personaggio \u00e8 stato reinventato in due scenari della serie fuori continuity \"What If?\":"}
{"id": "1594725", "revid": "223320", "url": "https://it.wikipedia.org/wiki?curid=1594725", "title": "Ordelafo Faliero", "text": ""}
{"id": "1594731", "revid": "43530", "url": "https://it.wikipedia.org/wiki?curid=1594731", "title": "Microrganismi patogeni", "text": ""}
{"id": "1594732", "revid": "43530", "url": "https://it.wikipedia.org/wiki?curid=1594732", "title": "Patogeno", "text": ""}
{"id": "1594733", "revid": "232551", "url": "https://it.wikipedia.org/wiki?curid=1594733", "title": "Frank Cal\u00ec", "text": "Biografia.\nSono stati rilevati contatti con Nicola Mandal\u00e0 e Nicola Notaro della Famiglia di Villabate, Giovanni Nicchi della Famiglia di Pagliarelli, Vincenzo Brusca della Famiglia di Torretta. Teneva rapporti anche con membri della 'ndrangheta di Siderno. Ufficialmente amministrava societ\u00e0 di import export di frutta. Cal\u00ec venne arrestato nel febbraio 2008 nell'Operazione Old Bridge insieme ad altri 62 presunti affiliati, con le accuse di racket, estorsione e associazione a delinquere. Tra l'altro prima del suo arresto, veniva considerato come un uomo misterioso in quanto non c'erano sue foto e lo si sentiva solo nominare al telefono in alcune intercettazioni.\nVenne condannato in data 4 giugno 2008 per associazione a delinquere finalizzata all'estorsione; venne scarcerato il 6 aprile 2009. Da agosto 2015 veniva considerato il boss della famiglia Gambino, succeduto a Domenico Cefal\u00f9. \u00c8 morto nel marzo 2019 all'et\u00e0 di 53 anni, ucciso a colpi di arma da fuoco sotto la sua abitazione di Staten Island, New York."}
{"id": "1594734", "revid": "124265921", "url": "https://it.wikipedia.org/wiki?curid=1594734", "title": "Telefonia Mobile Sammarinese", "text": "Telefonia Mobile Sammarinese SpA, nota anche come TMS, \u00e8 un'azienda di telecomunicazioni sammarinese che offre servizi di telefonia mobile. La societ\u00e0 \u00e8 stata costituita nel 1999 ed ha ottenuto nello stesso anno la concessione per espletare il servizio di radiomobile GSM sulle frequenze a 900 e 1800\u00a0MHz sul territorio sammarinese. Successivamente ha effettuato anche alcune installazioni UMTS.\nTMS utilizza la rete di TIM offrendo ai propri clienti un servizio in continuit\u00e0 e senza costi aggiuntivi anche in Italia. Il gestore infatti utilizza due precisi archi di numerazione italiana (\"+39.335.733/4\") per offrire un'offerta studiata \"ad hoc\" per il mercato della Repubblica di San Marino seppur basandosi sul prefisso internazionale \"+39\" dell'Italia. Unica azienda di telefonia mobile sammarinese per otto anni, dal 2007 divide il mercato con un nuovo concorrente, Prima, che per\u00f2 utilizza il prefisso nazionale \"+378\".\nTMS ha sede in Via XXVIII Luglio 212 a Borgo Maggiore nella Repubblica di San Marino."}
{"id": "1594738", "revid": "1546219", "url": "https://it.wikipedia.org/wiki?curid=1594738", "title": "F&amp;M Antas", "text": "Antas V8 (\"Antas\" vuol dire Aquila in Etrusco) \u00e8 un'automobile sviluppata dall'atelier italiano \"F&amp;M\" (Faralli &amp; Mazzanti), il sistema di produzione \u00e8 interamente artigianale. La carrozzeria, caratterizzata da linee sinuose e grintose, copre il motore V8 Maserati da 310 cv.\nIl bolide \u00e8 stato presentato per la prima volta al pubblico al \"Top Marques\" di Monaco nel 2006, molta notizia ha fatto la possibilit\u00e0 di modificare la vettura a piacimento del possibile acquirente, sia negli esterni che negli interni e perfino nella meccanica. Non sono noti ufficialmente i dati di produzione del modello.\nAntas e Speed Racer.\nLa Antas \u00e8 comparsa nel film dei fratelli Wachowski (registi di Matrix) \"Speed Racer\" uscito a marzo 2008."}
{"id": "1594740", "revid": "219110", "url": "https://it.wikipedia.org/wiki?curid=1594740", "title": "Delay spread", "text": "Il delay spread (in italiano \"ritardo di diffusione\") \u00e8 un tipo di distorsione di un segnale elettromagnetico che si verifica in condizioni di multipath fading, ovvero quando lo stesso segnale arriva a destinazione in pi\u00f9 repliche e a tempi diversi. Il segnale di solito arriva attraverso pi\u00f9 percorsi e con diversi angoli di arrivo.\nEsso \u00e8 definito come la differenza di tempo tra l'istante d'arrivo della prima componente del multipath (tipicamente la componente chiamata line of sight, cio\u00e8 la componente diretta col percorso pi\u00f9 breve) e l'istante d'arrivo dell'ultima."}
{"id": "1594741", "revid": "43530", "url": "https://it.wikipedia.org/wiki?curid=1594741", "title": "EGL Elektrizit\u00e4ts-Gesellschaft Laufenburg", "text": ""}
{"id": "1594746", "revid": "729019", "url": "https://it.wikipedia.org/wiki?curid=1594746", "title": "Falea", "text": "Falea \u00e8 una piccola isola dell'Oceano Pacifico, appartenente alle Isole Shepherd nella provincia di Shefa, Vanuatu.\nL'isola, situata 1,8\u00a0km a Nord-Ovest dell'isola di Tongariki, misura 1\u00a0km di lunghezza e 250\u00a0m di larghezza ed \u00e8 disabitata.\nLa massima elevazione \u00e8 di circa 100 m s.l.m."}
{"id": "1594750", "revid": "983767", "url": "https://it.wikipedia.org/wiki?curid=1594750", "title": "Luigi Schiaparelli", "text": "Biografia.\nNato a Cerrione nel 1871, si laure\u00f2 a Torino nel 1894 col conte Carlo Cipolla, del quale si profess\u00f2 alunno riconoscente per tutta la vita, e col quale condusse una lunga e fruttuosa collaborazione per decenni. In seguito si rec\u00f2 in Germania, all'universit\u00e0 di Monaco di Baviera per approfondire gli studi dove conobbe l'insigne paleografo Kehr, il quale lo coinvolse in un grandioso progetto di spoglio di documenti d'archivio fino allora pressoch\u00e9 inediti che lo port\u00f2 in quasi tutta Italia e che gli consent\u00ec di accumulare una straordinaria esperienza \"sul campo\"; nel contempo, d'accordo con Kehr, che gli assicurava la sopravvivenza con finanziamenti della Universit\u00e0 di Gottinga o con fondi del governo tedesco, proseguiva studi indipendenti sui diplomi dei re d'Italia, tratteggiava un \"Codice Diplomatico Longobardo\" mentre cercava invano di assicurarsi una posizione accademica o nell'ambito degli istituti archivistici italiani, dai quali fu spesso escluso \"per essere fuori dal giro\".\nNel 1901 ottenne la nomina ad alunno della Scuola storica di Roma, presso la Societ\u00e0 romana di storia patria. A Roma prosegu\u00ec i lavori gi\u00e0 intrapresi, cominci\u00f2 uno spoglio dell'Archivio capitolare di San Pietro in Vaticano e di altri archivi romani, stringendo cos\u00ec rapporti amichevoli coi principali responsabili degli archivi vaticani, soprattutto con padre Franz Ehrle, prefetto della Biblioteca Vaticana. Proprio dell'appoggio di questi e di Kehr si valse infine per ottenere tramite Pasquale Villari un posto di collaboratore ordinario (con uno stipendio di circa 3000 lire annue) presso l'Istituto storico italiano. La Giunta dell'Istituto lo nomin\u00f2 collaboratore ordinario dell'Istituto a partire dal gennaio 1902. Nel frattempo present\u00f2 senza troppe speranze una domanda per la libera docenza, che con sua grande sorpresa venne accolta all'unanimit\u00e0 dalla Facolt\u00e0 di Lettere e Filosofia del Regio Istituto di studi superiori di Firenze. D'accordo con Cipolla e con Villari, venne chiamato alla cattedra di paleografia e diplomatica, rimasta vacante dalla morte di Cesare Paoli. Egli rimase a Firenze per oltre un trentennio, nel quale gett\u00f2 le basi per il suo successivo lavoro di ricerca e di studi sul documento. Organizz\u00f2 il corso di studi in due anni, dandogli uno spessore non eguagliato in alcun ateneo europeo dell'epoca. Nel settembre successivo si fidanz\u00f2 con Maria Vitelli, figlia del collega e celebre papirologo Girolamo Vitelli. Nel 1906 ebbe la gioia di accogliere il carissimo maestro Cipolla come collega (professore di storia medioevale e moderna alla Facolt\u00e0 di Lettere e Filosofia e all'Istituto superiore di scienze sociali) all'universit\u00e0 di Firenze; la collaborazione divenne ancora pi\u00f9 intensa. I progetti di grande respiro (codice diplomatico longobardo, Edizione dei Diplomi dei Re d'Italia, numerosi spogli e regesti presero forma sempre pi\u00f9 definita.\nCencetti osserva che Schiaparelli si accost\u00f2 alla paleografia per la prima volta nel 1906 con studi sulla tachigrafia medioevale \u201cdeterminati dalla necessit\u00e0 di leggere le note tachigrafiche dei diplomi dei re d'Italia di cui curava l'edizione\u201d. Da allora la paleografia prese un posto sempre pi\u00f9 rilevante negli scritti di Schiaparelli, che sempre pi\u00f9 spesso egli am\u00f2 intitolare \"Note Paleografiche\".\nNel 1916 si spense l'amico Carlo Cipolla e fin\u00ec cos\u00ec uno dei pi\u00f9 fruttuosi sodalizi della storia degli studi storici italiani.\nSchiaparelli mor\u00ec a Firenze nel 1934. La facolt\u00e0 lo ricord\u00f2 con una solenne commemorazione per bocca del professor Piero Torelli nel febbraio 1935."}
{"id": "1594751", "revid": "729019", "url": "https://it.wikipedia.org/wiki?curid=1594751", "title": "Ewose", "text": "Ewose \u00e8 un'isola dell'Oceano Pacifico, appartenente alle Isole Shepherd nella provincia di Shefa, Vanuatu.\nL'isola \u00e8 situata 2,2\u00a0km a Sud-Est dell'isola di Tongoa, poco a nord di Falea. Misura 2,5\u00a0km di lunghezza e 500\u00a0m di larghezza ed \u00e8 disabitata.\nLa massima elevazione \u00e8 a circa 319 m s.l.m."}
{"id": "1594754", "revid": "729019", "url": "https://it.wikipedia.org/wiki?curid=1594754", "title": "Mataso", "text": "Mataso \u00e8 un'isola dell'Oceano Pacifico, appartenente alle Isole Shepherd nella provincia di Shefa, Vanuatu.\nL'isola \u00e8 situata 11\u00a0km a sud dell'isola di Makura. In passato era conosciuta col nome di \"Two Hills\", in virt\u00f9 della sua conformazione. L'isola \u00e8 composta, infatti, da due colline rocciose unite da un istmo sabbioso. L'altezza massima \u00e8 di circa 494 metri sul livello del mare (monte Tamati T\u00e9ou).\nMataso \u00e8 abitata da circa 100 persone che vivono nel villaggio di \"Na'asang\" (o \"Nasanga\")."}
{"id": "1594756", "revid": "547034", "url": "https://it.wikipedia.org/wiki?curid=1594756", "title": "National Board of Review Award al miglior film d'animazione", "text": "Il National Board of Review Award al miglior film d'animazione (\"National Board of Review Award for Best Animated Feature\") \u00e8 un premio assegnato annualmente dal 2000 dai membri del National Board of Review of Motion Pictures al miglior film d'animazione distribuito negli Stati Uniti nel corso dell'anno."}
{"id": "1594757", "revid": "92723", "url": "https://it.wikipedia.org/wiki?curid=1594757", "title": "Regola di selezione", "text": "In chimica e fisica, le regole di selezione sono condizioni che gli stati iniziale e finale di un sistema devono soddisfare affinch\u00e9 tra di essi possa verificarsi una transizione energetica. Possono pertanto essere anche chiamate \"regole di transizione\".\nLe regole di transizione variano in funzione della tecnica utilizzata per osservare la transizione, che pu\u00f2 essere di tipo elettronico, vibrazionale o rotazionale.\nEsse vengono ricavate da una trattazione quantistica del sistema e in particolare da relazioni matematiche che devono verificarsi per l'applicazione di operatori, specifici della spettroscopia considerata, sulle funzioni d'onda che descrivono gli stati del sistema. Particolarmente degno di nota \u00e8 il ruolo assunto dal vettore momento di dipolo di transizione.\nPer la spettroscopia elettronica, ad esempio, le regole di selezione sono:\n\u00c8 per\u00f2 da rimarcare il fatto che alcune transizioni teoricamente proibite possono verificarsi nella pratica comune, seppure talvolta con intensit\u00e0 davvero modesta, in seguito a variazioni flussionali di simmetria o ad accoppiamento vibronico.\nTrattazione generale.\nIn meccanica quantistica la base per una regola di selezione spettroscopica \u00e8 il valore dell'integrale del momento di transizione\ndove formula_5 e formula_6 sono le funzioni d'onda dei due stati coinvolti nella transizione e \u03bc \u00e8 l'operatore del momento di transizione. Se il valore di questo integrale \u00e8 zero, allora la transizione \u00e8 proibita. \nIn pratica non \u00e8 necessario calcolare l'integrale per determinare la regola di selezione; \u00e8 sufficiente determinare la simmetria della funzione del momento di transizione formula_7. \nSe la simmetria di questa funzione copre la rappresentazione totalsimmetrica del gruppo puntuale al quale appartiene la molecola o l'atomo, allora il suo valore in generale non sar\u00e0 nullo e la transizione \u00e8 permessa. Altrimenti la transizione \u00e8 proibita.\nL'integrale del momento di transizione \u00e8 uguale a zero se la funzione del momento di transizione, formula_7, \u00e8 antisimmetrica o dispari, cio\u00e8 vale \"y(x) = -y(-x)\". La simmetria della funzione momento di transizione \u00e8 il prodotto diretto delle parit\u00e0 dei suoi tre componenti. Le caratteristiche di simmetria di ciascun componente possono essere ottenute da una tabella dei caratteri che in genere contiene anche le regole per ottenere le simmetrie di un prodotto diretto.\nEsempi.\nSpettri elettronici.\nLa regola di Laporte \u00e8 una regola di selezione che formalmente stabilisce che \"in un ambiente centrosimmetrico, le transizioni tra orbitali atomici simili come \"s\"-\"s\",\"p\"-\"p\", \"d\"-\"d\", o \"f\"-\"f,\" sono proibite\". La regola di Laporte si applica alle transizioni di dipolo elettrico, per cui l'operatore ha simmetria \"u\" (dal tedesco \"ungerade\", dispari). Gli orbitali \"p\" hanno simmetria \"u\", per cui la simmetria della funzione momento di transizione \u00e8 data dal prodotto triplo \"u\"\u00d7\"u\"\u00d7\"u\", che ha simmetria \"u\". Le transizioni sono pertanto proibite. Parimenti, gli orbitali \"d\" hanno simmetria \"g\", per cui il prodotto triplo \"g\"\u00d7\"u\"\u00d7\"g\" ha ancora simmetria \"u\" e la transizione \u00e8 proibita.\nLa funzione d'onda di un singolo elettrone \u00e8 il prodotto spazio-dipendente della funzione d'onda e delle funzione di spin. Lo spin \u00e8 direzionale e ha parit\u00e0 dispari. Ne consegue che le transizioni in cui lo spin dovrebbe cambiare direzione sono proibite. In termini formali, solamente stati con lo stesso numero quantico di spin totale sono spin-permessi.\nNella teoria del campo cristallino, le transizioni \"d\"-\"d\" che sono spin-probite sono molto pi\u00f9 deboli di quelle spin-permesse. Entrambe possono essere osservate, nonostante la regola di Laporte, perch\u00e9 le transizioni sono accoppiate alle vibrazioni, che sono antisimmetriche e hanno la stessa simmetria dell'operatore momento di dipolo.\nSpettri vibrazionali.\nIn spettroscopia vibrazionale, le transizioni si osservano tra differenti stati vibrazionali. In una vibrazione fondamentale, la molecola viene eccitata dal suo stato fondamentale (\"v\" = 0) al primo stato eccitato (\"v\" = 1). La simmetria della funzione d'onda dello stato fondamentale \u00e8 la stessa di quella della molecola. \u00c8 perci\u00f2 la base per la rappresentazione totalsimmetrica nel gruppo puntuale della molecola. Ne consegue che, perch\u00e9 una transizione vibrazionale sia permessa, la simmetria della funzione d'onda dello stato eccitato deve essere la stessa della simmetria dell'operatore momento di transizione.\nNella spettroscopia infrarossa, l'operatore momento di transizione trasforma sia come \"x\" che come \"y\" e \"z\". Anche la funzione d'onda dello stato eccitato deve trasformare come almeno uno di questi vettori. Nella spettroscopia Raman, l'operatore trasforma come uno dei termini di secondo grado nella colonna pi\u00f9 a destra della sottostante tabella dei caratteri.\n \nLa molecola del metano, CH4, pu\u00f2 essere usata come esempio per illustrare l'applicazione di questi principi. La molecola \u00e8 tetraedrica e ha simmetria \"Td\". Le vibrazioni del metano coprono le rappresentazioni A1 + E + 2T2. L'esame della tabella dei caratteri mostra che tutte e quattro le vibrazioni sono Raman attive, ma solo le vibrazioni T2 sono visibili nello spettro infrarosso.\nNell'approssimazione dell'oscillatore armonico quantistico, gli ipertoni sono proibiti sia negli spettri infrarossi che Raman. Tuttavia se si tiene conto dell'anarmonicit\u00e0, le transizioni sono debolmente ammesse.\nSpettri rotazionali.\nLa regola di selezione per le transizioni rotazionali, derivate dalle simmetrie delle funzioni d'onda rotazionali in un rotatore rigido, \u00e8 \u0394\"J\" = \u00b11, dove \"J\" \u00e8 il numero quantico rotazionale.\nTransizioni accoppiate.\nCi sono molti tipi di transizioni accoppiate, come si pu\u00f2 osservare negli spettri roto-vibrazionali. La funzione d'onda dello stato eccitato \u00e8 il prodotto di due funzioni d'onda, ad esempio vibrazionale e rotazionale. Il principio generale \u00e8 che la simmetria dello stato eccitato si ottiene come prodotto diretto delle simmetrie delle funzioni d'onda componenti. Nelle transizioni rotovibrazionali, gli stati eccitati coinvolgono tre funzioni d'onda.\nLo spettro infrarosso dell'acido cloridrico gassoso mostra la struttura fine rotazionale sovraimposta allo spettro vibrazionale. Questo \u00e8 tipico degli spettri infrarossi delle molecole eteronucleari. Sono presenti i rami \"P\" e\"R\", mentre il ramo \"Q\", situato alla frequenza di vibrazione, \u00e8 assente. Questo ramo \u00e8 presente nelle molecole a simmetria sferica, come consegue dall'applicazione delle regole di selezione.\nLa spettroscopia Raman di risonanza coinvolge una sorta di accoppiamento rotovibrazionale. Ne risulta un'accresciuta intensit\u00e0 delle transizioni fondamentali e degli ipertoni, poich\u00e9 le vibrazioni sottraggono energia da una transizione elettronica permessa. Nonostante le apparenze, le regole di selezione sono le stesse della spettroscopia Raman.\nMomento angolare.\nIn generale una radiazione elettrica (carica) o magnetica (corrente, momento magnetico) pu\u00f2 essere classificata in multipoli E\u03bb (elettrico) o M\u03bb (magnetico) di ordine 2\u03bb, ad esempio E1 per il dipolo elettrico, E2 per il quadrupolo o E3 per l'ottupolo.\nNelle radiazioni in cui la variazione del momento angolare tra lo stato iniziale e quello finale rende possibili molte radiazioni di multipolo, di solito i multipoli di ordine pi\u00f9 basso sono predominantemente pi\u00f9 probabili e dominano la transizione.\nLa particella emessa porta con s\u00e9 un momento angolare \u03bb, che per il fotone deve essere almeno 1, dal momento che \u00e8 una particella vettore (cio\u00e8 possiede un numero quantico di momento angolare totale \"J\"\"P\" = 1\u2212). Non c'\u00e8 quindi n\u00e9 un monopolo elettrico E0 n\u00e9 un monopolo magnetico M0.\nPoich\u00e9 il momento angolare totale deve essere conservato durante la transizione, si ha che \ndove formula_10, la sua z-proiezione \u00e8 data da formula_11; formula_12 e formula_13 sono, rispettivamente, il momento angolare iniziale e finale dell'atomo. \nI corrispondenti numeri quantici \"\u03bb\" e \"\u03bc\" (momento angolare dell'asse z) devono soddisfare\ne\nLa parit\u00e0 \u00e8 conservata. Per le transizioni di multipolo elettrico\nmentre per i multipoli magnetici \nPertanto la parit\u00e0 non cambia per multipoli E-pari o M-dispari, mentre cambia per multipoli E-dispari o M-pari.\nQueste considerazioni generano differenti serie di regole di transizione che dipendono dal tipo e dall'ordine del multipolo. Quando si utilizza l'espressione linea proibita, non significa che queste transizioni non possano avvenire, ma che sono \"dipolo elettrico-proibite\". Sono pertanto possibili, ma con tassi poco elevati.\nSe la probabilit\u00e0 di una transizione E1 non \u00e8 nulla, la transizione \u00e8 permessa; se invece \u00e8 zero, allora le transizioni come M1, E2 possono produrre una radiazione, ma con tassi di transizione molto bassi per cui vengono definite frequenze proibite. Il tasso di transizione decresce di un fattore 1000 nel passare da un multipolo al successivo, cosicch\u00e9 le transizioni dei multipoli pi\u00f9 bassi sono le pi\u00f9 probabili.\nLe transizioni semi-proibite (che danno luogo alle cosiddette linee di intercombinazione) sono le transizioni di dipolo elettrico E1 per le quali viene violata la regola di transizione che richiede che lo spin non deve variare. Deriva dal fallimento dell'interazione spin-orbita.\nTabella riassuntiva.\nNella tabella viene utilizzata la seguente simbologia:\nLe transizioni ammesse sono quelle basate sull'atomo idrogenoide. Il simbolo formula_22 indica una transizione proibita.\nSuperficie.\nNella spettroscopia vibrazionale, si applica la \"regola di selezione di superficie\" per identificare i picchi osservati negli spettri vibrazionali. Quando una molecola viene adsorbita da un substrato, la molecole induce una carica immagine opposta nel substrato. Il momento di dipolo della molecola e la carica immagine perpendicolare alla superficie si rinforzano reciprocamente. Invece il momento di dipolo della molecola e la carica immagine parallela alla superficie si eliminano. Di conseguenza, solo i picchi molecolari vibrazionali che danno origine a un momento di dipolo dinamico perpendicolare alla superficie possono essere osservati nello spettro vibrazionale."}
{"id": "1594759", "revid": "1226", "url": "https://it.wikipedia.org/wiki?curid=1594759", "title": "National Board of Review Awards 1960", "text": "La 32\u00aa edizione dei National Board of Review Awards si \u00e8 tenuta il 22 dicembre 1960."}
{"id": "1594762", "revid": "72396", "url": "https://it.wikipedia.org/wiki?curid=1594762", "title": "MPEG-1 Layer II", "text": "L'MPEG-1 Part 3 Layer II, anche chiamato MPEG-1 Audio Layer II o MPEG-1 Audio Layer 2, comunemente abbreviato in MPEG-1 Layer II o MPEG-1 Layer 2, sigla MP2, in origine MUSICAM (acronimo dell'inglese \"Masking-pattern Universal Sub-band Integrated Coding And Multiplexing\"), \u00e8 uno standard di audio digitale del Moving Picture Experts Group, in particolare un codec audio con perdita.\nL'MPEG-1 Layer II \u00e8 un'estensione dell'MPEG-1 Layer I quindi un decoder MPEG-1 Layer II oltre che decodificare l'MPEG-1 Layer II \u00e8 in grado di decodificare anche l'MPEG-1 Layer I. Non \u00e8 per\u00f2 un'estensione retrocompatibile quindi un decoder MPEG-1 Layer I non \u00e8 in grado di decodificare l'MPEG-1 Layer II.\nAmbiti di utilizzo.\nL'MPEG-1 Layer II \u00e8 utilizzato in vari ambiti. Di seguito sono riportati gli ambiti di utilizzo e gli standard che ne fanno uso:\nEstensioni dello standard.\nLo standard MPEG-1 Layer II ha 3 estensioni, 1 retrocompatibile e 2 non retrocompatibili.\nEstensioni retrocompatibili.\nEstensione retrocompatibile dell'MPEG-1 Layer II \u00e8:\nUn decoder (quindi un qualsiasi lettore, hardware o software che sia) MPEG-2 Layer II \u00e8 quindi in grado di decodificare l'MPEG-1 Layer II, ma anche un decoder MPEG-1 Layer II \u00e8 in grado di decodificare l'MPEG-2 Layer II.\nEstensioni non retrocompatibili.\nEstensioni non retrocompatibili dell'MPEG-1 Layer II sono:\nUn decoder (quindi un qualsiasi lettore, hardware o software che sia) MPEG-1 Layer III o MPEG-2 Layer III \u00e8 quindi in grado di decodificare l'MPEG-1 Layer II, mentre invece un decoder MPEG-1 Layer II non \u00e8 in grado di decodificare l'MPEG-1 Layer III e l'MPEG-2 Layer III."}
{"id": "1594763", "revid": "13996766", "url": "https://it.wikipedia.org/wiki?curid=1594763", "title": "MPEG-1 Audio Layer II", "text": ""}
{"id": "1594764", "revid": "13996772", "url": "https://it.wikipedia.org/wiki?curid=1594764", "title": "Musicam", "text": ""}
{"id": "1594765", "revid": "13996780", "url": "https://it.wikipedia.org/wiki?curid=1594765", "title": "MPEG-1 Part 3 Layer II", "text": ""}
{"id": "1594766", "revid": "287204", "url": "https://it.wikipedia.org/wiki?curid=1594766", "title": "MP2", "text": ""}
{"id": "1594770", "revid": "869733", "url": "https://it.wikipedia.org/wiki?curid=1594770", "title": "Claudio Angelini", "text": "Biografia.\nNel 1978, il 15 giugno, effettu\u00f2 la ripresa dell'annuncio del Presidente della Repubblica Giovanni Leone con il quale rassegnava le dimissioni.\nAlla Rai \u00e8 stato direttore del Giornale Radio, vice direttore del TG1, responsabile per vent'anni (dal 1978 al 1997) dell'ufficio di corrispondenza dal Quirinale (in gergo, \u00abquirinalista\u00bb), conduttore del TG1 e curatore di numerose trasmissioni culturali e dell\"Almanacco del giorno dopo\". \u00c8 noto agli italiani d'America per aver condotto e curato per molti anni il settimanale televisivo \"Zoom\".\nFu data da lui, il 17 febbraio 1992, la notizia dell'arresto a Milano dell'ingegner Mario Chiesa, presidente del Pio Albergo Trivulzio, che apr\u00ec l'inchiesta di Mani pulite.\nNel 1997 si \u00e8 trasferito a New York, dove ha vissuto fino alla morte. \u00c8 stato capo della sede Rai locale e responsabile dell'ufficio di corrispondenza dei telegiornali Rai. \u00c8 stato anche presidente della Societ\u00e0 Dante Alighieri nella citt\u00e0 nordamericana, presidente emerito di Rai Corporation e notista politico dell'ufficio di corrispondenza Rai dagli Stati Uniti. Alla fine del 2007 ha concluso l'incarico quadriennale di direttore dell'Istituto Italiano di Cultura di New York.\n\u00c8 stato opinionista del quotidiano romano \u00abIl Messaggero\u00bb, ha diretto riviste letterarie, e svolto l'attivit\u00e0 di scrittore, pubblicando romanzi, saggi e raccolte di poesie, con Rusconi e Bompiani. \nAppassionato chitarrista, ha anche scritto e cantato delle ballate, raccolte nel 1982 in un disco dal titolo \"Ed eccomi qua... nel giardino delle delizie\".\nDurante la campagna elettorale per le elezioni politiche del 1994 Silvio Berlusconi gli propose la candidatura al Senato nelle liste di Forza Italia ed egli declin\u00f2 l'offerta, pur essendo un sostenitore della prima ora del \"Cavaliere\".\n\u00c8 stato candidato al Senato per il Polo per le Libert\u00e0 alle elezioni politiche del 1996 nel collegio Lanciano-Vasto, risultando non eletto, al secondo posto con il 43,48% dei voti.\n\u00c8 morto nel 2015 all'et\u00e0 di 72 anni.\nVita privata.\nClaudio Angelini ha avuto un figlio, Gianclaudio, che \u00e8 anch'egli giornalista."}
{"id": "1594771", "revid": "767487", "url": "https://it.wikipedia.org/wiki?curid=1594771", "title": "Giacomo Tosti", "text": "Ha iniziato la sua carriera come cantante incidendo alcuni 45 giri tra la fine degli anni '60 e l'inizio degli anni '70 con lo pseudonimo di Giano Ton, il pi\u00f9 venduto dei quali fu \"Amica mia\" (1969).\nCome produttore discografico si \u00e8 occupato di diversi gruppi ed artisti, tra cui i Middle of the Road, Scialpi, Ivano Fossati, Gilda Giuliani, Ricchi e Poveri, Patty Pravo, Ivan Graziani e Rino Gaetano."}
{"id": "1594772", "revid": "76509", "url": "https://it.wikipedia.org/wiki?curid=1594772", "title": "Giano Ton", "text": ""}
{"id": "1594773", "revid": "1718925", "url": "https://it.wikipedia.org/wiki?curid=1594773", "title": "Il piacere dell'onest\u00e0", "text": "Il piacere dell'onest\u00e0 \u00e8 una commedia in tre atti di Luigi Pirandello ispirata dalla sua novella \"Tirocinio\" (1905). \u00c8 stata composta nell'aprile-maggio 1917 ed \u00e8 stata rappresentata la prima volta nello stesso anno al Teatro Carignano di Torino con protagonisti Ruggero Ruggeri e Vera Vergani.\nTrama.\nAngelo Baldovino, uomo di poco conto, dalla moralit\u00e0 accomodante, un fallito, accetta per denaro di sposare Agata, l'amante incinta del marchese Fabio Colli, che non la pu\u00f2 sposare perch\u00e9 gi\u00e0 ammogliato. Naturalmente si tratter\u00e0 di un matrimonio di facciata: ognuno continuer\u00e0 tranquillamente a farsi i fatti propri.\nMa le cose non vanno come previsto. Angelo, che per la prima volta si sente investito da una grave responsabilit\u00e0, prende tutto molto sul serio. Aiuter\u00e0 la ragazza lasciata sola, dar\u00e0 il suo nome al nascituro e sar\u00e0 utile anche allo stesso marchese Fabio, vittima di una moglie che lo tradisce. Angelo si sente investito di una missione che lo riabiliter\u00e0 di fronte agli altri e ai suoi stessi occhi:\nEgli si batter\u00e0 rigorosamente per l'onest\u00e0 per riscattare la sua vita finalmente con un ideale da seguire che, dice, gli procura \u00abil piacere dei Santi negli affreschi delle chiese\u00bb. Ma cos\u00ec mander\u00e0 all'aria i progetti di Fabio, che ormai non trover\u00e0 pi\u00f9 accoglienza da parte di Agata, che ora pensa soltanto ad essere una buona madre per il figlio ormai nato.\nIl marchese disperato vuole sbarazzarsi del \"traditore\" ed organizza una societ\u00e0 nella quale fa entrare Angelo, sperando che questi si comporti disonestamente, venga cacciato e perda la sua fama di uomo onesto. Angelo, invece, non solo d\u00e0 prova di rettitudine, ma smaschera di fronte ad Agata la trappola che il marchese gli ha teso e, nonostante tutto, per il bene del bambino si dice disposto a farsi accusare di furto, purch\u00e9 a rubare realmente sia Fabio.\nSar\u00e0 la stessa Agata a pregare Angelo di restare accanto a lei, ormai conquistata dalla sua onest\u00e0.\nCommento.\nCome gi\u00e0 in \"Pensaci Giacomino\" e in \"Ma non \u00e8 una cosa seria\", Pirandello usa l'espediente del falso matrimonio su cui si confrontano personaggi, costretti a togliersi la \"maschera\" dietro la quale hanno ingannato se stessi e gli altri. Si rivela cos\u00ec il vero volto della varia umanit\u00e0 dei protagonisti. Chi finora era apparso al sommario giudizio degli altri un disonesto cui affidare un'azione infame si rivela invece una persona rispettabile e chi agli occhi dei buoni borghesi godeva di alta considerazione, un marchese di alto lignaggio, si manifesta per quello che \u00e8: un uomo infido e mediocre nelle azioni e nei sentimenti.\nLa sottesa critica alla borghesia benpensante valse alla commedia il giudizio positivo di Antonio Gramsci che, avendo assistito alla \"prima\", scriveva:\n\u00ab\"C'\u00e8 nelle sue commedie uno sforzo di pensiero astratto che tende a concretarsi sempre in rappresentazione, e quando riesce, d\u00e0 frutti insoliti nel teatro italiano di una plasticit\u00e0 e d'una evidenza fantastica mirabile. Cos\u00ec avviene nei tre atti del \"Piacere dell'onest\u00e0\"\"\u00bb"}
{"id": "1594776", "revid": "33689", "url": "https://it.wikipedia.org/wiki?curid=1594776", "title": "Decani (astronomia)", "text": ""}
{"id": "1594779", "revid": "767487", "url": "https://it.wikipedia.org/wiki?curid=1594779", "title": "Tunnel Kan'etsu", "text": "Il tunnel Kan'etsu \u00e8 una galleria stradale a due tubi della lunghezza di 11.055 m. Al momento dell'inaugurazione era la pi\u00f9 lunga galleria stradale del Giappone. Collega la prefettura di Gunma con quella di Niigata. Fa parte della Kan-Etsu Expressway (Kan'etsu Jid\u014dsha-d\u014d).\nIl primo tubo, in direzione nord, \u00e8 stato aperto al traffico nel 1985 ed \u00e8 lungo 10.926 m, mentre il secondo tubo, in direzione sud, \u00e8 stato inaugurato nell'agosto del 1991 ed ha una lunghezza di 11.055 m."}
{"id": "1594783", "revid": "400694", "url": "https://it.wikipedia.org/wiki?curid=1594783", "title": "Suore ospedaliere del Sacro Cuore di Ges\u00f9", "text": "Le Suore Ospedaliere del Sacro Cuore di Ges\u00f9 (in spagnolo \"Hermanas Hospitalarias del Sagrado Coraz\u00f3n de Jes\u00fas\") sono un istituto religioso femminile di diritto pontificio: i membri di questa congregazione pospongono al loro nome la sigla H.S.C.\nStoria.\nLa congregazione venne fondata il 31 maggio 1881 nell'ospedale psichiatrico di Ciempozuelos, presso Madrid, da padre Benedetto Menni (1841-1914), frate dell'Ordine di San Giovanni di Dio, che si avvalse della collaborazione di due religiose granatine (Mar\u00eda Josefa Recio e Mar\u00eda Angustias Gim\u00e9nez).\nL'istituto venne approvato dall'arcivescovo di Toledo il 27 settembre 1882; ricevette il pontificio decreto di lode il 25 luglio 1892 e l'approvazione definitiva dalla Santa Sede il 28 novembre 1901; le sue costituzioni vennero approvate definitivamente il 16 marzo 1908 da papa Pio X.\nIl fondatore \u00e8 stato canonizzato da papa Giovanni Paolo II nel 1999.\nAttivit\u00e0 e diffusione.\nLa congregazione \u00e8 essenzialmente ospedaliera ed \u00e8 dedita all'assistenza ai malati, disabili ed anziani, soprattutto a quelli con problemi psichici.\nSono presenti in numerose nazioni europee (Francia, Gran Bretagna, Italia, Portogallo e Spagna), africane (Camerun, Repubblica Democratica del Congo, Ghana, Liberia e Mozambico), asiatiche (Filippine, India e Vietnam) e dell'America Latina (Argentina, Bolivia, Brasile, Cile, Colombia, Ecuador, Messico, Per\u00f9 ed Uruguay): la sede generalizia \u00e8 a Roma.\nAl 31 dicembre 2005, la congregazione contava 1.194 religiose in 110 case."}
{"id": "1594789", "revid": "123880830", "url": "https://it.wikipedia.org/wiki?curid=1594789", "title": "Mario Perniola", "text": "\u00c8 stato inoltre un teorico dell'arte contemporanea. Ordinario di estetica all'Universit\u00e0 degli studi di Roma \"Tor Vergata\", ed ha diretto il Centro di Studio e di Documentazione \"Linguaggio e pensiero\" presso la stessa Universit\u00e0 e la rivista di studi culturali e di estetica Agalma.\nBiografia.\nSi forma filosoficamente sotto la guida di Luigi Pareyson presso l'Universit\u00e0 di Torino, dove incontra Gianni Vattimo e Umberto Eco. Dal 1966 al 1969 \u00e8 in stretto contatto col movimento d'avanguardia \"Internazionale Situazionista\", fondato dal francese Guy Debord con il quale ha intrattenuto un lungo legame di amicizia e di confronto teorico. Nel 1968 si trasferisce a Roma. Professore di estetica all'Universit\u00e0 di Salerno dal 1970 al 1983 e successivamente all'Universit\u00e0 di Roma \"Tor Vergata\". \u00c8 stato professore invitato in molte universit\u00e0 straniere e centri di ricerca, in Francia, Danimarca, Brasile, Canada, Giappone, USA e Australia. Le sue opere sono state tradotte in molte lingue, anche orientali. \u00c8 stato ideatore e direttore di \"Agaragar\" (1971-1973), espressione dell'avanguardia post-situazionista. Ha inoltre diretto \"Clinamen\" (1988-1992), \"Estetica news\" (1988-1995) e, ultimamente, ha ideato il progetto di \"\u00c1galma. Rivista di studi culturali e di estetica\" che ha iniziato le pubblicazioni nel 2000. Muore in seguito ad una malattia il 9 gennaio 2018.\nPensiero.\nFilosofia della letteratura.\nIl primo interesse della ricerca di Perniola \u00e8 stato la filosofia della letteratura. Ha esordito con un saggio su Samuel Beckett, pubblicato sulla rivista \"Tempo presente\" 4 (1961, n.9-10), diretta da Nicola Chiaromonte e Ignazio Silone. Successivamente ha pubblicato il volume \"Il Metaromanzo\" (1966), nel quale studia il fenomeno dell'autoreferenzialit\u00e0 in molti scrittori del Novecento (per esempio Henry James, Joseph Conrad, Andr\u00e9 Gide, Henry Miller e altri). Il libro fu molto apprezzato dal poeta Premio Nobel Eugenio Montale e sollev\u00f2 una polemica in cui intervennero Walter Pedull\u00e0, Lamberto Pignotti, Angelo Sabatini, Pietro Cimatti, Marina Mizzau e molti altri. La metaletteratura ha continuato ad essere anche negli anni successivi oggetto di interesse e di studio da parte di Perniola. Allo stesso periodo appartiene la frequentazione di Alberto Moravia, Enzo Siciliano, Pier Paolo Pasolini, il quale tuttavia scrisse alcuni versi contro Perniola. Ha collaborato con la rivista letteraria \"Nuovi Argomenti\".\nControcultura.\nA partire dal 1966 Perniola \u00e8 stato testimone e partecipe delle prime manifestazioni della contestazione studentesca in Europa. Assiste al Convegno \"Le Surr\u00e9alisme\" (Centre culturel international de Cerisy-la-Salle, 10-18 luglio 1966), diretto dal filosofo francese Ferdinand Alqui\u00e9. Con Ren\u00e9 Loureau e altri, intervenne polemicamente con un documento che critica il Surrealismo. \u00c8 stato testimone della prima contestazione studentesca radicale all'Universit\u00e0 di Strasburgo (novembre-dicembre 1966) in cui viene redatto il pamphlet \"Della miseria dell'ambiente studentesco\". Successivamente incontra il situazionismo, di cui scrive la storia in \"I situazionisti\" (1972, ripubblicato da Castelvecchi nel 2005). L'opera principale di questa fase del suo pensiero \u00e8 \"L'alienazione artistica\" (1971), che studia il rapporto tra arte ed economia nell'Antica Grecia e nel Rinascimento, individuando in questi momenti le origini dell'alienazione della creativit\u00e0 che caratterizza la societ\u00e0 borghese e capitalistica. La filosofia di Karl Marx da un lato, e la pratica delle avanguardie artistiche (Dadaismo, Surrealismo e il Costruttivismo russo) hanno gettato le basi di un superamento di questa condizione. Anche questo libro ha dato luogo ad una polemica in cui sono intervenuti Giuseppe Bonura, Franco Berardi, Mario Costa, Vittorio Saltini, e altri. Ampia e molto argomentata l'introduzione di Pierre Sansot all'edizione francese del libro (Paris, 1977). Dal 1975 al 1977 Perniola collabora alla rivista L'erba Voglio diretta dallo psicoanalista Elvio Fachinelli. Chiude questa fase il volume \"Bataille e il negativo\" (1977), in cui il negativo \u00e8 considerato il motore della storia e della letteratura.\nPost-strutturalismo.\nCon il volume \"La societ\u00e0 dei simulacri\" (1980), che raccoglie saggi scritti nei due anni precedenti, inizia un'altra fase del pensiero di Perniola, il quale usa il termine di \"simulacro\" in una accezione molto diversa da quella di Jean Baudrillard, a cui viene generalmente accostato. Rifacendosi a Friedrich Nietzsche e a Pierre Klossowski, con cui intrattiene un rapporto di affinit\u00e0 intellettuale che si trasformer\u00e0 successivamente in amicizia, Perniola intende il simulacro come ci\u00f2 che va al di l\u00e0 del vero e del falso, ed perci\u00f2 \u00e8 pi\u00f9 prossimo al gioco, all'arte e alla cultura, che alla meta\ufb01sica, all'etica e alle ideologie politiche: esso comporta \"un mimetismo che implica la scoperta della precariet\u00e0 dell'esistenza e la sospensione della soggettivit\u00e0 individuale\".. Egli \u00e8 perci\u00f2 estraneo e addirittura polemico nei confronti del postmodernismo, specie nell'uso che la parola assume in Italia, come sinonimo di falsit\u00e0 ed inganno. Ne \u00e8 prova la polemica che lo oppone a Gianni Vattimo e alla sua teoria nichilistica del \"pensiero debole\". Nel 1982 pubblica il volume \"Dopo Heidegger. Filosofia e organizzazione della cultura\", in cui svolge un discorso teorico attraverso categorie tratte dal pensiero di Martin Heidegger per quanto riguarda la filosofia e da Antonio Gramsci per quanto riguarda l'organizzazione della cultura. Con \"Transiti. Come si va dallo stesso allo stesso\" (1985), viene messa a fuoco la questione di come possa essere pensata l'innovazione: la nozione di transito \u00e8 gi\u00e0 stata pensata da Karl Marx come transizione, da Friedrich Nietzsche come oltrepassamento, da Sigmund Freud come traslazione, da Martin Heidegger come \"Verwindung\". Il punto di arrivo di questa problematica \u00e8 il rito senza mito. Perniola ne studia le manifestazioni con riferimento alla civilt\u00e0 dell'Antica Roma, ma ritiene che la nozione sia quanto mai pertinente per comprendere il mondo attuale, anche nei suoi aspetti erotico-sessuali. Queste tesi sono state discusse da Hayden White, Michele Perriera, Carlo Sini, Maurizio Ferraris, Roberto Esposito, Giovanna Borradori e altri.\nPost-umano.\nA partire dal 1990 Perniola estende la sua ricerca a nuovi campi del sapere. In \"Del sentire\" (1991), egli studia un nuovo modo di sentire che ha ben poco che fare con quelli studiati dall'estetica dal XVII al perci\u00f2 introduce il termine di sensologia per analogia all'ideologia. Non sono pi\u00f9 le idee ad influire sul modo di essere delle persone, ma un universo emozionale impersonale, caratterizzato da una esperienza anonima, nella quale ogni esperienza si presenta come qualcosa di gi\u00e0 sentito. La sola alternativa sembra il tornare indietro al mondo classico e in particolare all'antica Grecia. Nel volume \"Il sex appeal dell'inorganico\" (1994), collega la filosofia con la sessualit\u00e0. La sensibilit\u00e0 contemporanea ha trasformato le relazioni tra cose ed uomini. L'esperienza sessuale travalica l'atto sessuale e introduce in una nuova percezione del corpo. La sessualit\u00e0 organica \u00e8 rimpiazzata da una sessualit\u00e0 inorganica, neutra e artificiale indifferente alla bellezza, all'et\u00e0 e alla forma. L'opera di Perniola esplora il ruolo dell'eros, del desiderio e della sessualit\u00e0 in un contesto profondamente influenzato dalla tecnologia e dal cyberpunk. Perniola unisce una interpretazione rigorosa della tradizione filosofica con un esame dettagliato della perversione sessuale. \"L'Arte e la sua ombra\"(2000) \u00e8 una critica radicale delle istituzioni artistiche, che sono dominate da interessi mercantili: contro la mercificazione dell'arte si \u00e8 levata la protesta dell'anti-arte, la quale tuttavia misconosce il carattere complesso ed enigmatico dell'esperienza artistica e la sostituisce con una comunicazione ludica ed effimera. Nel volume sono oggetto di riflessione artisti (Andy Warhol, Joseph Kosuth), registi (Wim Wenders, Derek Jarman), cineasti (Guy Debord), psicoanalisti (Nicolas Abraham, Maria Torok). Anche questa parte del pensiero di Perniola ha dato luogo a controversie: sono intervenuti tra gli altri Tiziano Scarpa, Franco La Cecla. Inoltre \u00e8 stata oggetto di alcune tesi di laurea.\nEstetica.\nUna parte cospicua del lavoro di Perniola riguarda l'estetica e la storia dell'estetica. Nel 1990 pubblica \"Enigmi. Il momento egizio nella societ\u00e0 e nell'arte\", nel quale sottolinea il carattere enigmatico dell'arte e rivaluta l'arte simbolica e decorativa. Perniola, traendo spunto da Hegel, sostiene che la nostra societ\u00e0 attraversa un \"momento egizio\", caratterizzato da una reificazione dell'umano e da una umanizzazione del tecnologico. Questo discorso \u00e8 approfondito in \"Disgusti\" (1998), nel quale sono prese in considerazione varie forme della cultura alternativa contemporanea, tutte riconducinili alla categoria del disgusto. In \"Del sentire cattolico. La forma culturale di una religione universale\" (2001) focalizza la propria attenzione sulla dimensione estetica e culturale di questa religione, la quale pu\u00f2 essere davvero universale solo a condizione di lasciare da parte i dogmi e il moralismo. Le opere storiografiche sono due: \"Estetica contemporanea. Un panorama globale\" (2011), che attraverso l'individuazione di sei categorie (vita, forma, conoscenza, azione, sentire e cultura, espone le teorie dei principali pensatori del Novecento non solo occidentali, ma anche extraeuropei. L'altra opera \u00e8 invece esclusivamente centrata sull'estetica italiana e si intitola \"Strategie del bello. Quarant'anni di estetica italiana\" (1968-2008) (2009): in questo lavoro le posizioni dei principali estetici italiane vengono studiate nel loro rapporto con l'eredit\u00e0 storica italiana e con gli aspetti sociali, antropologici e politici di questo quarantennio. Nel complesso Perniola pensa che il sapere e la cultura estetica debbano continuare ad avere un posto privilegiato in Occidente, sfidando l'arroganza dell'establishment politico, la volgarit\u00e0 dei mass-media e la spudoratezza plutocratica. Su queste opere hanno scritto Gillo Dorfles, Franco Ferrarotti, Sergio Givone Paolo Mieli e altri.\nFilosofia dei media.\nL'attenzione ai mezzi di comunicazione di massa \u00e8 stato oggetto degli interessi di Perniola fin dal 1968. In \"Contro la comunicazione\" (2004) analizza i loro meccanismi e la dinamica che sta alla base del loro uso, sottolineandone gli aspetti degeneri. In \"Miracoli e traumi della comunicazione\" (2009) il problema \u00e8 affrontato da un punto di vista storico, individuando i quattro eventi-matrice di carattere globale, che hanno segnato gli ultimi decenni del XX secolo e l'avvento del nuovo millennio. Questi sono la rivolta degli studenti nel 1968, la rivoluzione iraniana del 1979, la caduta del Muro di Berlino nel 1989, e l'attacco alle Torri gemelle a New York l'11 settembre 2001. Ciascuno di questi eventi si \u00e8 presentato sotto il duplice aspetto, a seconda dei punti di vista, del miracolo e del trauma, perch\u00e9 inaspettati. Essi hanno offuscato la differenza tra reale e impossibile. A partire dal nuovo millennio siamo entrati nell'epoca delle valutazioni arbitrarie. Su questi libri sono intervenuti tra gli altri Aldo Grasso e Alfonso Berardinelli.\nNarrativa.\nPerniola \u00e8 autore del romanzo \"Tiresia\" (1968), ispirato al mito greco dell'indovino Tiresia, che fu trasformato da uomo in donna, e del libro di racconti \"Del terrorismo come una delle belle arti\" (2016). Il romanzo \"Tiresia\" \u00e8 uscito in spagnolo col titolo \"Tiresias. Devenir-mujer\" .\nInfluenze nei media.\nRiferimenti alla filosofia controculturale e post-umana di Perniola si possono trovare all'interno della serie cult animata giapponese Serial Experiments Lain.\nConvegni sul pensiero.\nMOBILE (Alabama), U.S.A, 9 maggio 1997\n21\u00ba Annual Conference of the International Association for Philosophy and Literature\u00a0\u2013 University of South Alabama \nInterventi di G. Borradori, Silvana Carotenuto, R. Burch, Anna Camaiti Hostert.\nCASTELROTTO (Sud Tirolo), Italia, 29 giugno\u00a0\u2013 8 luglio 2003 \n13\u00ba Annual International Philosophical Seminar\nInterventi di H: Silverman, E.Vogt, T.R.Flynn, M. De Kesel, W. S. W\u00fcrzer, S. Benso, G.E. Aylesworth, S, Trottein, B.O'Neill\nSYRACUSE (U.S.A.)- 22 maggio 2004\n28\u00ba Annual Conference of the International Association for Philosophy and Literature - \nInterventi di G.E. Aylesworth, R.Shane, M.De Kesel.\nMusica.\nIl compositore statunitense Joseph Di Ponio ha composto un quartetto per archi ispirato all'opera di Mario Perniola, \"Transiti\"."}
{"id": "1594793", "revid": "767487", "url": "https://it.wikipedia.org/wiki?curid=1594793", "title": "Le cinque vite di Hector", "text": "Le cinque vite di Hector (\"Being Human\") \u00e8 un film del 1994 con Robin Williams.\nIl film ritrae l'esperienza di un'anima umana (interpretata da Robin Williams) attraverso varie incarnazioni.\nIl film \u00e8 scritto e diretto da Bill Forsyth ed ha segnato l'esordio di Ewan McGregor.\nTrama.\nIl film \u00e8 suddiviso in vari episodi, il personaggio \u00e8 sempre alla ricerca di qualcosa in grado di renderlo felice. La storia di tante vite accomunate da una comune ricerca, della famiglia, della libert\u00e0, dell'amore, di casa, dei figli, un viaggio per Hector che va pian piano avanti nel tempo dalla preistoria ai giorni nostri.\nLa famiglia di un uomo preistorico scozzese gli preferisce gli invasori stranieri.\nUno schiavo romano che rifiuta di suicidarsi insieme al padrone.\nUn cavaliere medievale sogna di sposare una giovane vedova.\nUn uomo portoghese del XVI secolo fa naufragio sulle coste africane.\nUn uomo d'affari newyorkese ha un weekend di tempo per riappacificarsi con i figli avuti dalla prima moglie."}
{"id": "1594797", "revid": "1872303", "url": "https://it.wikipedia.org/wiki?curid=1594797", "title": "Tres Cruces", "text": "Il Nevado Tres Cruces \u00e8 un massiccio vulcanico delle Ande situato sul confine tra Argentina e Cile, vanta un'estensione tra gli otto ed i dodici chilometri quadrati e quattro cime principali:\nLa montagna fa parte della catena vulcanica che costeggia da sud il passo di San Francisco, oltre al Tres Cruces vi sono: il San Francisco, l'Incahuasi, l'El Fraile, l'El Muerto, l'Ojos del Salado ed il Cerro Solo, senza contare elevazioni minori.\nSi tratta della 7\u00aa cima andina in ordine di altitudine e fu scalata per la prima volta nel 1937 da una spedizione polacca.\nNon \u00e8 conosciuta la data dell'ultima eruzione."}
{"id": "1594799", "revid": "767487", "url": "https://it.wikipedia.org/wiki?curid=1594799", "title": "Riccardo Mascheroni", "text": "\u00c8 figlio di Oliviero, fratello di Norberto (Mascheroni I), Mauro (Mascheroni II) e zio di Oliviero Jr, tutti calciatori. Nelle cronache citato anche come Mascheroni III.\nCarriera.\nMascheroni inizi\u00f2 la sua carriera nel Novara all'et\u00e0 di 15 anni. Debutt\u00f2 in prima squadra a 17 anni \nNel Novara rimase per cinque anni contribuendo alla promozione della squadra piemontese dalla Serie C alla Serie B avvenuta nella stagione 1964-1965.\nNel 1967-1968 il Genoa se lo assicur\u00f2 promuovendolo stabilmente nell'undici titolare.\nNella stagione 1968-1969 and\u00f2 a segno in 10 occasioni. \nLa societ\u00e0 ligure, che concluse il campionato di Serie B all'ultimo posto, lo cedette a fine torneo al , in cui non pot\u00e9 giocare per tutto il campionato 1970-1971. \nRientrato in squadra dopo un anno di inattivit\u00e0, Mascheroni riusc\u00ec a esordire in Serie A il 24 ottobre 1971 in occasione del pareggio interno col Torino e a disputare il campionato da titolare (21 presenze, con una rete nella sconfitta interna contro il ); i lombardi conclusero il campionato con la retrocessione dopo l'ultimo posto. Confermato anche per la stagione successiva in Serie B, and\u00f2 a segno in 8 occasioni. In seguito il lo acquist\u00f2 nel 1973-1974. In Campania gioc\u00f2 5 partite, di cui solo una da titolare.\nDopo l'esperienza campana milita nel Varazze ed infine nel Galliate.\nIn carriera ha totalizzato complessivamente 26 presenze ed una rete in Serie A e 169 presenze e 32 reti in Serie B.\nIl Genoa lo ha inserito nella sua Hall of Fame."}
{"id": "1594803", "revid": "114044809", "url": "https://it.wikipedia.org/wiki?curid=1594803", "title": "Piede per libbra", "text": "Il piede per libbra o foot pound (ft\u00a0lbs o ft\u00b7lbs) \u00e8 l'unit\u00e0 di misura del momento meccanico del Sistema imperiale britannico di misura.\nCorrisponde al momento esercitato da una forza di una libbra applicata all'estremit\u00e0 lunga un piede e ad essa perpendicolare, incernierata nell'altra estremit\u00e0.\nIl piede per libbra viene utilizzato esclusivamente negli Stati Uniti e in Inghilterra, mentre nel resto del mondo si utilizza il newton per metro, che corrisponde a 0,7375621\u00a0ft\u00b7lbs, quindi 1\u00a0ft\u00b7lbs \u00e8 uguale a 1,35581795\u00a0N\u00b7m."}
{"id": "1594813", "revid": "1543377", "url": "https://it.wikipedia.org/wiki?curid=1594813", "title": "Pierre de Blois", "text": "Biografia.\nStudi\u00f2 legge all'Universit\u00e0 di Bologna e teologia alla Sorbona. Fu probabilmente durante gli anni di peregrinatio academica che compose una serie di sequenze alla maniera goliardica, alcune delle quali si sono conservate nella collezione di poesie goliardiche nel manoscritto dei \"Carmina Burana\".\nNel 1166, assieme a Stefano di Perche , Pierre de Blois si trasfer\u00ec nel regno normanno di Sicilia, dove, l'anno dopo, divenne tutore del re Guglielmo II di Sicilia. Intorno al 1173, ritorn\u00f2 in Inghilterra, dove fu segretario latino al servizio prima di Enrico II, poi dell'arcivescovo di Canterbury, Riccardo di Dover, e, in seguito, sempre come segretario latino, al servizio di Eleonora d'Aquitania, vedova di Enrico.\nSuo fratello era il meno famoso Guglielmo di Blois, religioso e letterato, autore della commedia elegiaca \"Alda\".\nPierre de Blois non va confuso con il contemporaneo omonimo religioso e letterato, anch'egli originario di Blois, ma di lui pi\u00f9 anziano, che fu canonico della cattedrale di Chartres.\nOpere.\nMolto del suo epistolario \u00e8 sopravvissuto.\nPierre de Blois viene erroneamente associato al \"Croyland Chronicle\" di Pseudo-Ingulf."}
{"id": "1594815", "revid": "13997764", "url": "https://it.wikipedia.org/wiki?curid=1594815", "title": "Goliardica", "text": ""}
{"id": "1594816", "revid": "287204", "url": "https://it.wikipedia.org/wiki?curid=1594816", "title": "Acecarbromale", "text": "L'acecarbromale, anche noto come acetiladalina e acetilcarbromale, \u00e8 stato un farmaco sedativo scoperto dalla Bayer nel 1917 e commercializzato in Europa e negli Stati Uniti come Abasina, Carbased, Paxarel, Sedacetyl e Sedanyl. \u00c8 un composto derivato dalla urea ed \u00e8 pertanto noto anche come bromodietildiacetilurea. Fu messo in commercio dalla IG Farben quando questa fu creata nel 1925.\nCaratteristiche chimiche.\n\u00c8 un composto solido dall'aspetto di polvere biancastra; se ricristallizzato forma cristalli incolori che fondono tra 108 e 109 \u00b0C. Il sapore lievemente amaro.\nClasse e sintesi.\nFarmacologicamente l'acecarbromale appartiene al gruppo dei derivati dell'urea a catena aperta, una delle classi in cui si suddividono gli ipnotici. Nello stesso gruppo sono compresi il bromural, sedormid, etilurea e l'adalina che ne \u00e8 il diretto precursore.\nSi prepara per acetilazione in presenza di anidride acetica della bromodietilacetilurea.\nUsi clinici.\nL'impiego dell'acecarbromale \u00e8 fortemente limitato perch\u00e9 come i derivati bromurati, se assunti per via orale, liberano bromo e possono causare bromismo.\nIn Europa \u00e8 stato utilizzato, in combinazione con l'estratto di \"Aspidosperma quebracho-blanco\" e la vitamina E nel trattamento della disfunzione erettile, sotto il nome commerciale di Afrodor."}
{"id": "1594817", "revid": "682087", "url": "https://it.wikipedia.org/wiki?curid=1594817", "title": "Bromodietildiacetilurea", "text": ""}
{"id": "1594819", "revid": "1305772", "url": "https://it.wikipedia.org/wiki?curid=1594819", "title": "Gianola", "text": ""}
{"id": "1594821", "revid": "110157", "url": "https://it.wikipedia.org/wiki?curid=1594821", "title": "Iguatemi", "text": "Iguatemi \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1594822", "revid": "13997856", "url": "https://it.wikipedia.org/wiki?curid=1594822", "title": "Pietro di Blois", "text": ""}
{"id": "1594825", "revid": "110157", "url": "https://it.wikipedia.org/wiki?curid=1594825", "title": "Inoc\u00eancia", "text": "Inoc\u00eancia \u00e8 un comune del Brasile nello Stato del Mato Grosso do Sul, parte della mesoregione del Leste de Mato Grosso do Sul e della microregione di Parana\u00edba."}
{"id": "1594827", "revid": "110157", "url": "https://it.wikipedia.org/wiki?curid=1594827", "title": "Itapor\u00e3", "text": "Itapor\u00e3 \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1594828", "revid": "110157", "url": "https://it.wikipedia.org/wiki?curid=1594828", "title": "Itaquira\u00ed", "text": "Itaquira\u00ed \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1594832", "revid": "110157", "url": "https://it.wikipedia.org/wiki?curid=1594832", "title": "Ivinhema", "text": "Ivinhema \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1594833", "revid": "110157", "url": "https://it.wikipedia.org/wiki?curid=1594833", "title": "Japor\u00e3", "text": "Japor\u00e3 \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1594834", "revid": "110157", "url": "https://it.wikipedia.org/wiki?curid=1594834", "title": "Jaraguari", "text": "Jaraguari \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione di Campo Grande."}
{"id": "1594835", "revid": "110157", "url": "https://it.wikipedia.org/wiki?curid=1594835", "title": "Jardim (Mato Grosso do Sul)", "text": "Jardim \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Bodoquena."}
{"id": "1594836", "revid": "110157", "url": "https://it.wikipedia.org/wiki?curid=1594836", "title": "Jate\u00ed", "text": "Jate\u00ed \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1594837", "revid": "287204", "url": "https://it.wikipedia.org/wiki?curid=1594837", "title": "Tenchi muy\u014d! GXP", "text": ", \u00e8 un anime giapponese, spinoff di \"Chi ha bisogno di Tenchi?\".\nTrasmesso in Giappone nel 2002, \"Tenchi muy\u014d! GXP\", riprende la storia originale dei primi OAV. Tuttavia i personaggi di questa serie televisiva di 26 episodi, differiscono da tutte le altre incarnazioni di \"Chi ha bisogno di Tenchi?\", ed il protagonista \u00e8 il giovane \"Seina Yamada\", giovane cadetto della polizia intergalattica, caratterialmente molto simile a Tenchi Masaki.\nRegista della serie \u00e8 Shinichi Watanabe, che in precedenza aveva lavorato a \"Excel Saga\".\nTrama.\nSeina Yamada \u00e8 un ragazzo terribilmente sfortunato. Al punto che mentre sta cercando il suo senpai Tenchi Masaki, si imbatte in un reclutatore, e per una serie di equivoci in men che non si dice Seina si trova arruolato nella polizia intergalattica. Tuttavia la sua fortuna sembra stia per cambiare. A bordo viene assegnato a quattro bellissime donne: Kanak, ex modella diventata ufficiale della polizia intergalattica, Kiriko, amica di infanzia di Seina, la misteriosa Ryoko, ex criminale che prende il suo nome dal quello di un leggendario pirata, e l'infantile Neiju, dotata di poteri sovrannaturali. Pi\u00f9 che concentrarsi sulla sua missione da agente intergalattico, Seina sar\u00e0 costretto a fare i conti con le personalit\u00e0 strebordanti delle quattro donne e con la loro straordinaria bellezza.\nColonna sonora.\nSigla di apertura\nSigla di chiusura\nRiferimenti ad altre opere.\n\"Tenchi muy\u014d GXP!\" contiene diversi riferimenti ai lavori precedenti di Masaki Kajishima:"}
{"id": "1594838", "revid": "110157", "url": "https://it.wikipedia.org/wiki?curid=1594838", "title": "Juti (Brasile)", "text": "Juti \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1594840", "revid": "1573940", "url": "https://it.wikipedia.org/wiki?curid=1594840", "title": "Tatepeira", "text": "Tatepeira \u00e8 un genere di ragni appartenente alla famiglia Araneidae.\nEtimologia.\nLa seconda parte del nome deriva dal nome dell'ex-genere \"Epeira\", a sua volta proveniente dal greco ', \"ep\u00ec\", cio\u00e8 \"sopra\" e ', \"\u00e8irein\", cio\u00e8 \"intrecciare\".\nDistribuzione.\nLe quattro specie oggi note di questo genere sono state rinvenute in America centrale (Honduras) e soprattutto in America meridionale (Colombia, Brasile e Bolivia).\nTassonomia.\nPer la determinazione delle caratteristiche di questo genere sono stati presi in considerazione gli esemplari denominati \"Wixia tatarendensis\" (Tullgren, 1905).\nDal 2002 non sono stati esaminati esemplari di questo genere.\nA giugno 2012, si compone di quattro specie:"}
{"id": "1594841", "revid": "729019", "url": "https://it.wikipedia.org/wiki?curid=1594841", "title": "Beechcraft Model 99", "text": "Il Beechcraft Model 99 \u00e8 un aereo civile prodotto dalla Beech Aircraft Corporation (precedentemente la Beechcraft Division della Raytheon Company ed ora una unit\u00e0 della Hawker Beechcraft). \u00c8 anche conosciuto come il Beech 99 Airliner e il Commuter 99. Il 99 \u00e8 un aereo bimotore turboelica a 17 posti (15 passeggeri), non pressurizzato derivato dal Beechcraft King Air e il Queen Air che utilizza le ali del Queen Air, i motori del King Air, i sottosistemi di entrambi ma ha una struttura del muso unica, usata solo nel 99.\nStoria del progetto.\nProgettato negli anni sessanta come sostituto del Beechcraft Model 18 il suo primo volo fu nel luglio del 1966. Ricevette la certificazione del modello il 2 maggio 1968, e 62 aerei furono consegnati entro la fine dell'anno.\nNel 1984 il Beechcraft 1900, un 19 posti pressurizzato, fu l'aereo successivo.\nLa produzione termin\u00f2 nel 1986. Quasi met\u00e0 dei Beech 99 in servizio nelle compagnie aeree tuttora vengono utilizzati come aerei trasporto dalla Ameriflight.\nUtilizzatori.\nCivili.\nNell'agosto del 2006 rimane in servizio un totale di 134 Beech B99. Le principali compagnie aeree sono:\nAltre 25 compagnie aeree utilizzano piccoli numeri di questo modello."}
{"id": "1594842", "revid": "235044", "url": "https://it.wikipedia.org/wiki?curid=1594842", "title": "Twaron", "text": ""}
{"id": "1594845", "revid": "638792", "url": "https://it.wikipedia.org/wiki?curid=1594845", "title": "Personaggi di Chi ha bisogno di Tenchi?", "text": "Il seguente \u00e8 un elenco dei personaggi pi\u00f9 importanti della serie di anime e manga \"Chi ha bisogno di Tenchi?\".\nPersonaggi principali.\nTenchi Masaki.\n \u00e8 nato il 24 aprile, ed \u00e8 figlio di Nobuyuki Masaki. Sua madre invece \u00e8 Kiyone Masaki, nella storia degli OAV, mentre Achika Masaki nella storia delle serie televisive \"Tenchi muy\u014d!\" e \"Shin Tenchi muy\u014d!\", ma in entrambi i casi \u00e8 morta prima dell'inizio della storia. Ha anche una sorella Tennyo Masaki, che compare solo nella terza saga degli OAV. Tenchi Masaki, \u00e8 suo malgrado l'eroe delle varie vicende dell'universo di \"Chi ha bisogno di Tenchi?\". Un tipico studente di circa 16-18 anni, la cui esistenza prende una piega imprevedibile quando nella sua vita entrano antichi demoni, principesse aliene e poliziotte intergalattiche, che vanno a vivere da lui quando per qualche ragione si trovano sulla Terra. Mentre l'intreccio della storia si fa pi\u00f9 complicato, Tenchi comincia a scoprire che egli stesso non solo non \u00e8 un ragazzo comune, ma non \u00e8 neppure del tutto umano. Infatti il ruolo di Tenchi nelle serie \u00e8 quello di personaggio chiave di molte delle storie, senza parlare del fatto che diventa anche l'interesse sentimentale delle sue coinquiline extraterrestri, nonch\u00e9 il mediatore fra le varie liti che si scatenano nella sua casa. Bench\u00e9 sembri non avere molto coraggio nell'esporre i propri sentimenti, ha un atteggiamento molto protettivo nei confronti della sua \"famiglia allargata\", ed \u00e8 anche molto fiero nei combattimenti che dovr\u00e0 affrontare. Bench\u00e9 Tenchi sia uno studente, \u00e8 molto raro vederlo davvero a scuola (fatta eccezione per la serie \"Shin Tenchi muy\u014d!\"). \u00c8 doppiato da Masami Kikuchi e Stefano Crescentini.\nRyoko.\n, a seconda della serie in cui appare, pu\u00f2 essere un demone millenario risvegliato da Tenchi o una piratessa spaziale inseguita dalla polizia intergalattica, arrivata sulla Terra, in seguito all'avaria della propria astronave. In tutte le versioni della storia comunque si installa in casa di Tenchi e si innamora del ragazzo, lottando con la sua eterna rivale Ayeka, per ottenere le attenzioni del ragazzo. Sotto il suo aspetto cinico e sguaiato, Ryoko \u00e8 in possesso di una forte sensibilit\u00e0 e di sentimenti veri nei confronti dei suoi amici. Nella serie OVA, Ryoko ha trascorso 700 anni intrappolata in una caverna dopo aver attaccato Jurai, ma la sua creazione risale a circa 4.300 anni prima, cio\u00e8 poco prima che Washu Hakubi venisse imprigionata da Kagato. Da ci\u00f2 si evince che la sua et\u00e0 cronologica dovrebbe essere di oltre 5.000 anni. Nella prima serie TV, la sua et\u00e0 cronologica \u00e8 la stessa di quella di Ayeka (dato che vengono mostrate entrambe bambine pi\u00f9 o meno della stessa et\u00e0). Nella serie OVA, viene spiegato che Washu cre\u00f2 Ryoko combinando le sue stesse cellule con quelle di alcune creature che viaggiavano nello spazio, chiamati \"Mass\". Nella serie TV fra Washu e Ryoko invece non vi \u00e8 alcun collegamento.\nRyoko \u00e8 in possesso di enormi poteri. \u00c8 in grado di volare, dematerializzarsi, attraversare la materia, invocare demoni ed usare come armi palle esplosive e spade di energia. Nel corso delle storie ha anche mostrato altri poteri, come la manipolazione della materia (per esempio la pietra gigantesca nel sesto OAV), la guarigione istantanea (nel primo episodio sostitu\u00ec la propria mano tranciata) e la creazione di cloni temporanei di se stessa. Comunque, nell'OAV il suo personaggio ha diversi limiti conosciuti; non \u00e8 in grado di provare alcune sensazioni degli umani, come il gusto ed ha bisogno di una incredibili quantit\u00e0 di alcol per potersi ubriacare. Nel primo film, viene menzionato che Ryoko pu\u00f2 teletrasportarsi solo in posti che conosce o in cui \u00e8 gi\u00e0 stata prima. \u00c8 doppiata da Ai Orikasa e Cinzia De Carolis.\nAyeka.\n \u00e8 nata il 21 settembre ed \u00e8 caratterialmente l'esatto opposto di Ryoko. Erede al trono del regno di Jurai, ha un atteggiamento nobile e dignitoso, oltre ad essere di natura gentile ed educata. Occasionalmente mostra un lato di s\u00e9 pi\u00f9 duro e severo, lasciando intuire che sotto la sua placida esteriorit\u00e0 si nasconda una personalit\u00e0 molto pi\u00f9 battagliera. Costretta a vivere sulla Terra, quando sulle tracce di Ryoko, la sua astronave venne distrutta, ha sviluppato un profondo sentimento per Tenchi, e per tale ragione \u00e8 sempre in contrasto con Ryoko. I loro litigi per conquistare il cuore di Tenchi sono uno dei punti di forza della maggior parte dei momenti comici della serie. L'et\u00e0 cronologica di Ayeka \u00e8 di 720/721 anni, a quanto viene detto nell'OAV, dato che ha passato circa 700 anni in animazione sospesa a bordo della propria astronave, in cerca del fratellastro, nonch\u00e9 suo promesso sposo Yosho. Nella prima serie TV, invece la sua et\u00e0 \u00e8 all'incirca quella della stessa Ryoko, dato che vengono mostrati numerosi flashback in cui entrambe sono bambine. Nell'OAV il suo nome esteso \u00e8 Ayeka Masaki Jurai, essendo una discendente della casata Masaki, una delle quattro casate reali di Jurai discendenti diretti del primo imperatore di Jurai. La genealogia della famiglia di Jurai \u00e8 significativamente differente nella continuit\u00e0 della serie TV, e comunque non viene esplorata a fondo come accade negli OAV. \u00c8 doppiata da Yumi Takada e Stella Musy.\nSasami.\n \u00e8 nata il 14 febbraio ed \u00e8 la dolce sorella minore di Ayeka. Anche lei vive sulla Terra a casa di Tenchi. A dispetto della sua giovanissima et\u00e0, Sasami \u00e8 un'abile cuoca ed ha un incredibile sangue freddo, al punto di riuscire a tenere testa anche la sorella. Con grande dispiacere di Ayeka e Ryoko, anche Sasami mostra molto affetto nei confronti di Tenchi, anche se la bambina guarda al ragazzo pi\u00f9 come ad un fratello che altro. Ma la sua vera passione \u00e8 Ryo-ohki, ed il piccolo cabbitt passa la maggior parte del suo tempo con lei. Anche Sasami ha sangue reale di Jurai, e anche se non \u00e8 la prima in linea di successione al trono di Jurai, \u00e8 dotata di enorme potere ed ha il comando di \"Tsunami\", l'astronave di Jurai dalle capacit\u00e0 incredibili.\nNella seconda serie di OAV, Sasami rivela un segreto di se stessa: quando era pi\u00f9 piccola ebbe un incidente che quasi le cost\u00f2 la vita. Per salvarle la vita, Tsunami assorb\u00ec Sasami, il che significa che adesso Sasami e la sua astronave sono indissolubilmente legate fra loro. Inoltre Sasami crescendo assomiglier\u00e0 sempre di pi\u00f9 alla forma umana di Tsunami. La sua et\u00e0 cronologica \u00e8 di 708, 709 anni (solo nella serie OAV), dato che ha passato 700 anni in animazione sospesa, mentre era con la sorella Ayeka alla ricerca di Yosho. Nelle serie televisive, invece Sasami pi\u00f9 semplicemente ha esattamente l'et\u00e0 che dimostra. Il suo nome completo negli OAV \u00e8 Sasami Masaki Jurai, essendo una discendente della casata Masaki, una delle quattro famiglie reali di Jurai, discendenti diretti del primo imperatore di Jurai. La storia della famiglia reale di Jurai \u00e8 sensibilmente differente fra la serie TV e gli OAV, e comunque nella serie TV, non viene mai affrontata a fondo. \u00c8 doppiata da Chisa Yokoyama e Domitilla D'Amico.\nMihoshi Kuramitsu.\n \u00e8 nata il 4 novembre e costituisce l'elemento comico della serie. In effetti, la sua goffaggine, la sua tendenza a distrarsi facilmente e a cacciarsi nei guai \u00e8 spesso il punto di partenza di molte gag della serie. D'altro canto Mihoshi \u00e8 dolce, amichevole, abbastanza coraggiosa e competente da meritarsi il suo posto di agente nella polizia intergalattica. Porta sempre con s\u00e9 un incredibile quantitativo di gadget da agente che vanno dal cubo per il controllo, al radar da polsino. \u00c8 un'importante agente della polizia intergalattica, una organizzazione paramilitare intergalattica strettamente legata al Jurai. Sul lavoro Mihoshi d\u00e0 il meglio di s\u00e9, mostrandosi coraggiosa e piena di iniziativa, anche se ha la tendenza a sottovalutare i problemi e riuscire a cavarsela solo grazie all'intervento della sua collega Kiyone Makibi o alla sua inumana fortuna. Nella serie OAV \"Chi ha bisogno di Tenchi?\", il nonno di Mihoshi \u00e8 Minami Kuramitsu, maresciallo capo della Polizia Intergalattica, mentre la madre Mitoto \u00e8 la donna delle pulizia nell'agenzia, e fa la sua prima comparsa nello spin-off della serie \"Tenchi muy\u014d! GXP\". Anche il fratello di Mihoshi, Misao, \u00e8 un agente della Polizia Intergalattica e capitano di un'astronave. \u00c8 doppiata da Y\u016bko Mizutani e Barbara De Bortoli.\nKiyone Makibi.\n \u00e8 nata il 5 gennaio ed \u00e8 una detective della Polizia intergalattica, disperata partner di Mihoshi. Il suo comportamento come agente \u00e8 esemplare, coraggiosa, competente e scrupolosa sul lavoro. La sua personalit\u00e0 praticamente \u00e8 all'opposto di quella di Mihoshi, e questo la rende un personaggio difficile da classificare, dato che lei raramente esprime le proprie emozioni apertamente. Kiyone \u00e8 anche l'unico fra i personaggi principali a non apparire nella serie originale \"Chi ha bisogno di Tenchi?\", comparendo per la prima volta nello speciale \"Galaxy Police Mihoshi's Space Adventure\", ed evidentemente raccogliendo abbastanza consensi da essere inserita come personaggio regolare nella serie televisiva \"Tenchi muy\u014d!\". \u00c8 doppiata da Yuri Amano e Alessandra Korompay.\nWashu Hakubi.\n \u00e8 nata il 6 febbraio. \u00c8 uno dei personaggi pi\u00f9 enigmatici della serie \"Tenchi Muyo!\", passando rapidamente dallo stereotipo dello scienziato pazzo a un genio in grado di risolvere qualsiasi cosa. Nella serie OAV \u00e8 una scienziata di 20.000 anni creatrice di Ryoko e Ryo-ohki, oltre che di altre invenzioni. In seguito si apprende che lei \u00e8 una delle tre potenti dee, sigillate all'interno di tre gemme, nel tentativo di trovare un essere ancora pi\u00f9 potente di lei. Inoltre era l'insegnante di Kagato, prima che questi si convertisse al male, ed aveva un marito e un figlio. Di tutto ci\u00f2 Washu non aveva memoria fino a quando proprio 20.000 anni prima fu fatta reincarnare. Nella serie televisiva \"Tenchi muy\u014d!\", invece Washu \u00e8 una professoressa di scienza alla Galactic Academy, espulsa 700 anni prima per aver intrapreso esperimenti troppo pericolosi, ed intrappolata in una caverna terrestre per poi essere liberata da Ryoko. In \"Shin Tenchi muy\u014d\" ancora \u00e8 una scienziata folle assoldata da Ryoko, per aiutarla a rubare un prezioso artefatto del pianeta Jurai.\nL'unico punto comune in tutte le serie \u00e8 il suo incredibile genio, grazie al quale \u00e8 in grado di creare oggetti di grande utilit\u00e0 ma anche armi micidiali. Sulla Terra ha costruito il proprio laboratorio nella cantina di casa Masaki, dove si \u00e8 trovata costretta a vivere. Anche Washu sembra avere una cotta per Tenchi, anche se lei sembra trattarlo pi\u00f9 che altro come una cavia da laboratorio. Il suo aspetto esteriore \u00e8 quello di una ragazzina, a causa di un trauma che ha avuto durante l'infanzia, che le ha fatto prendere la decisione di bloccare la propria et\u00e0 fisica e non accedere mai al mondo degli adulti. Nell'idea iniziale di \"Tenchi Muyo!\", Washu avrebbe dovuto avere due forme: una forma illusoria di uomo e poi la sua vera forma di donna. Lei/lui era anche inteso come il nemico principale della serie degli OAV, che avrebbe dovuto uccidere Tenchi alla fine del quinto episodio. \u00c8 doppiata da Y\u016bko Kobayashi e Laura Latini.\nRyo-Ohki.\n \u00e8 una forma di vita in parte organica e in parte artificiale nella forma di \"cabbitt\" (met\u00e0 gatto, \"cat\", e met\u00e0 coniglio \"rabbitt\"). Il cabbitt tuttavia \u00e8 solo una delle sei possibili che Ryo-Ohki pu\u00f2 assumere. Infatti pu\u00f2 anche prendere la forma di un'astronave spaziale (quella con cui \u00e8 precipitata sulla Terra Ryoko), o perfino una forma umanoide. \u00c8 particolarmente amichevole con Tenchi e Sasami. Nella serie \"Shin Tenchi muy\u014d\", infatti \u00e8 proprio Sasami (e non Ryoko) la sua proprietaria. Ryo-Ohki ha anche la capacit\u00e0 di volare e dematerializzarsi, e la sua unica debolezza sono le carote.\n\u00c8 doppiato da Etsuko Kozakura e Fabrizio Mazzotta.\nKatsuhito Masaki.\n \u00e8 il nonno di Tenchi Masaki. Patriarca della famiglia Masaki, nonch\u00e9 gestore del tempio, Katsuhito \u00e8 un esperto particante di arti marziali. Ha allevato il nipote Tenchi allenandolo all'arte della spada, rendendolo molto forte. Inizialmente sembra essere un normale essere umano, ma man mano che la storia evolve vengono fuori elementi del suo passato e si scoprir\u00e0 essere , il pi\u00f9 grande guerriero di Jurai e promesso sposo di Ayeka, che prefer\u00ec ritirarsi sulla Terra. \u00c8 doppiato da Takeshi Aono e Sergio Tedesco.\nNobuyuki Masaki.\n \u00e8 il padre di Tenchi Masaki, ha 43 anni ed \u00e8 un architetto. Nobuyuki, \u00e8 spesso dipinto nel corso della serie come una specie di pervertito con la passione per voyeurismo. Inizialmente appare piuttosto scontento dell'insuccesso di suo figlio con le donne, ma si ricreder\u00e0 quando comincer\u00e0 a convivere con le varie bellissime aliene che arriveranno a casa sua per via proprio del figlio. Nel primo film \"Chi ha bisogno di Tenchi? The movie - Tenchi muyo in love\" si apprende gran parte della sua giovinezza e del suo corteggiamento verso Achika, sua futura moglie. Nella serie OAV invece si fa riferimento alla defunta moglie di Nobuyuki col nome di Kiyone. \u00c8 doppiato da Takeshi Aono e Ambrogio Colombo.\nAzaka e Kamidake.\n e sono i guardiani di Jurai, e servono fedelmente la principessa Ayeka. Hanno l'aspetto di due insegne fluttuanti, e si comportano come guardie del corpo e consiglieri di Ayeka. Possiedono limitati poteri simili a quelli della famiglia Jurai e negli OVA, rimangono sulla Terra insieme alla loro padrona per servirla e proteggerla mentre si trova nel templio di Tenchi. Nella prima serie TV (\"Tenchi muy\u014d!\"), usano la loro energia vitale per far risvegliare gli spiriti di due antichi guerrieri di Jurai, da cui loro stessi hanno preso il nome. Sono doppiati in giapponese rispettivamente da Kenichi Ogata e Wataru Takagi e in italiano da Gaetano Varcasia e Giuliano Santi.\nSakuya Kumashiro.\n \u00e8 un personaggio che compare esclusivamente in \"Shin Tenchi muy\u014d!\".\nSakuya \u00e8, a prima vista, una delle poche ragazze normali ad apparire nella serie. Tenchi e Sakuya si incontrano praticamente subito, quando il ragazzo giunge a Tokyo, e si innamorano l'uno dell'altra istantaneamente. Tuttavia \u00e8 una ragazza dal carattere molto pi\u00f9 forte di quanto possa apparire, dato che effettivamente lei a muovere i fili di ci\u00f2 che accade a Tenchi. In realt\u00e0 Sakuya \u00e8 un essere artificiale creata dalla malvagia entit\u00e0 chiamata Yugi per i propri scopi. Ma quando l'amore della ragazza per Tenchi diverr\u00e0 troppo forte, Sakuya si ribeller\u00e0 a Yugi. \u00c8 doppiata da Mayumi Iizuka e da Maura Cenciarelli."}
{"id": "1594848", "revid": "712828", "url": "https://it.wikipedia.org/wiki?curid=1594848", "title": "Tenchi Masaki", "text": ""}
{"id": "1594849", "revid": "74801", "url": "https://it.wikipedia.org/wiki?curid=1594849", "title": "Douglas Russell", "text": "Biografia.\nSpecializzato nello stile farfalla, ha vinto la medaglia d'oro nei di specialit\u00e0 e nella staffetta misti ai Giochi olimpici di Citt\u00e0 del Messico 1968.\n\u00c8 diventato uno dei Membri dell'International Swimming Hall of Fame."}
{"id": "1594850", "revid": "1318309", "url": "https://it.wikipedia.org/wiki?curid=1594850", "title": "Antologia (Pierangelo Bertoli)", "text": "Pierangelo Bertoli - Antologia \u00e8 un doppio CD pubblicato nel 2007 che raccoglie 24 canzoni di Pierangelo Bertoli."}
{"id": "1594851", "revid": "712828", "url": "https://it.wikipedia.org/wiki?curid=1594851", "title": "Kiyone Makibi", "text": ""}
{"id": "1594854", "revid": "712828", "url": "https://it.wikipedia.org/wiki?curid=1594854", "title": "Ryoko (personaggio)", "text": ""}
{"id": "1594855", "revid": "72811", "url": "https://it.wikipedia.org/wiki?curid=1594855", "title": "Aeka", "text": ""}
{"id": "1594856", "revid": "712828", "url": "https://it.wikipedia.org/wiki?curid=1594856", "title": "Sasami", "text": ""}
{"id": "1594858", "revid": "712828", "url": "https://it.wikipedia.org/wiki?curid=1594858", "title": "Washu Hakubi", "text": ""}
{"id": "1594859", "revid": "712828", "url": "https://it.wikipedia.org/wiki?curid=1594859", "title": "Mihoshi Kuramitsu", "text": ""}
{"id": "1594862", "revid": "287204", "url": "https://it.wikipedia.org/wiki?curid=1594862", "title": "Carl Robie", "text": "Specializzato nella farfalla, ha vinto la medaglia d'oro nei 200\u00a0m farfalla ai Giochi olimpici di Citt\u00e0 del Messico 1968 e l'argento sempre sulla stessa distanza a Tokyo 1964. Della stessa specialit\u00e0 \u00e8 stato anche primatista mondiale\nNel 1976 \u00e8 diventato uno dei Membri dell'International Swimming Hall of Fame.\n\u00c8 scomparso nel 2011 all'et\u00e0 di 66 anni."}
{"id": "1594863", "revid": "1543377", "url": "https://it.wikipedia.org/wiki?curid=1594863", "title": "Glas GT", "text": "La Glas GT \u00e8 un'autovettura sportiva di fascia medio-alta prodotta dalla casa automobilistica tedesca Hans Glas GmbH dal 1964 al 1967.\nStoria e contesto.\nAll'inizio degli anni sessanta, la Glas cerc\u00f2 di puntare a fette di mercato di livello pi\u00f9 alto: fu cos\u00ec che dopo il lancio delle piccole Goggomobil ed Isar, nel 1962 avvenne il lancio dei modelli della Serie 04, di fascia medio-bassa. Ma i vertici della casa di Dingolfing non si accontentarono e decisero di cominciare a lavorare ad una nuova vettura, stavolta di tipo sportivo e di classe media o medio-alta.\nProfilo e tecnica.\nPer la carrozzeria ci si avvalse di Pietro Frua, uno stilista italiano che all'epoca era molto noto, il quale disegn\u00f2 una coup\u00e9 dall'aspetto e dalla linea molto sportiva.\nPer quanto riguardava il motore, invece, venne realizzata un'unit\u00e0 da 1.3 litri mediante la rialesatura del piccolo motore da 1 litro utilizzato sulle \"1004\".\nLa vettura fu presentata al Salone di Francoforte del 1963 e venne lanciata nel marzo del 1964 con il nome di \"1300 GT\".La vettura era una filante coup\u00e9 di classe media a due posti pi\u00f9 due, caratterizzata da una coda molto spiovente e dinamica, nonch\u00e9 dai classici fari anteriori circolari sporgenti, nello stile dell'epoca. I piccoli fari posteriori erano invece sistemati a coppie. Nel complesso, la linea della \"1300 GT\" valse alla vettura un riconoscimento, non ufficiale ma pressoch\u00e9 unanime, come la pi\u00f9 bella Glas mai realizzata.\nLa \"1300 GT\" montava un 4 cilindri da 1290 cm\u00b3, in grado di erogare inizialmente una potenza massima di 75 CV, sufficienti per spingere la vettura a 170 km/h di velocit\u00e0 massima, coprendo lo scatto da 0 a 100 km/h in 13 secondi.\nLe sospensioni erano anteriormente a ruote indipendenti con molle elicoidali, mentre posteriormente erano ad assale rigido con molle a balestra. L'impianto frenante era di tipo misto, con dischi anteriori ad azionamento idraulico e tamburi posteriori.\nEvoluzione.\nNel mese di luglio dello stesso anno fu lanciata la versione roadster, dalla linea ancor pi\u00f9 slanciata di quella della coup\u00e9, e che montava lo stesso propulsore.\nUn anno dopo, nel settembre 1965, la gamma venne ampliata e rivista profondamente: alle \"1300 GT\" coup\u00e9 e roadster venne affiancata la \"1700 GT\", anch'essa disponibile con le stesse varianti di carrozzeria, ma equipaggiata dal motore della berlina 1700, un 4 cilindri da 1682 cm\u00b3 in grado di erogare 100 CV e di spingere la vettura a 185 km/h di velocit\u00e0 massima, con un'accelerazione da 0 a 100 km/h in 11\"5.\nNello stesso periodo, la \"1300 GT\" fu rivisitata meccanicamente e la sua potenza massima pass\u00f2 da 75 ad 85 CV, con un miglioramento nelle doti dinamiche: la velocit\u00e0 massima sal\u00ec a 175 km/h e l'accelerazione da 0 a 100 km/h fu coperta in 12,5 secondi.\nNel 1967, la BMW rilev\u00f2 la Glas e procedette ad un massiccio sfoltimento della gamma della casa tedesca. Molti modelli furono tolti di produzione, ma non la GT, che fu riproposta con il marchio della casa di Monaco e con il nome di \"BMW 1600 GT\", prodotta unicamente in versione coup\u00e9, la quale montava in gran parte meccanica di origine BMW.\nDopo un anno di produzione con il nuovo marchio, la bella sportiva firmata da Frua fu definitivamente pensionata."}
{"id": "1594865", "revid": "767487", "url": "https://it.wikipedia.org/wiki?curid=1594865", "title": "NASCAR Racing 2003 Season", "text": "NASCAR Racing 2003 Season \u00e8 una simulazione di guida che riproduce l'omonimo campionato statunitense di vetture \"\"stock car\" con i relativi circuiti, quasi tutti ovali.\nNonostante nel gioco siano presenti tutti i team del campionato NASCAR del 2003, si pu\u00f2 usare anche il team Papyrus (chiamato come la marca sviluppatrice del gioco).\nVi sono diverse modalit\u00e0 di gioco, ma la pi\u00f9 importante resta comunque la partita rapida, che, dopo aver effettuato la scelta del circuito, aver modificato attentamente la propria \"stock car\" in base alle impostazioni disponibili, peraltro tantissime e realistiche, lo stile di guida e altro ancora.\nPoi si passa alla sala di attesa, dove possiamo osservare tutti i parametri da noi selezionati, e avere una videata del pit stop dove si stanno preparando tutti i team. Poi, quando lo si vuole, si pu\u00f2 partire. Il realismo \u00e8 molto alto (soprattutto se mettendo la spunta a comandi realistici anzich\u00e9 \"arcade\"\") per esempio non si pu\u00f2 sfruttare nessuna telecamera esterna, ma solo quella interna. Le gare sono personalizzabili e pertanto ognuna di esse pu\u00f2 avere uno stile diverso dall'altro.\nIl gioco \u00e8 da molti considerato come il miglior gioco sulla NASCAR mai creato, anche perch\u00e9 successivamente i diritti del marchio sono stati acquistati dalla EA Sports, i cui titoli usciti sotto l'egemonia di quest'ultima non hanno avuto lo stesso successo."}
{"id": "1594869", "revid": "124123", "url": "https://it.wikipedia.org/wiki?curid=1594869", "title": "Zachary Zorn", "text": "Specializzato nello stile libero, ha rappresentato la nazionale degli ai Giochi olimpici estivi di , gareggiando nel concorso dei 100 m stile liberio, dove ha concluso all'ottavo posto, e nella staffette 4x100\u00a0m stile libero dove ha vinto la medaglia d'oro, con i connazionali Stephen Rerych, Mark Spitz e Kenneth Walsh.\n\u00c8 stato primatista mondiale nella staffette 4x100\u00a0m stile libero."}
{"id": "1594871", "revid": "729019", "url": "https://it.wikipedia.org/wiki?curid=1594871", "title": "Sindrome di Ohdo blefarofimosi", "text": "La sindrome di Ohdo blefarofimosi (OBS), anche chiamata sindrome blefarofimosi-ritardo mentale tipo Ohdo (BMRS) \u00e8 una rara malattia congenita caratterizzata malformazioni multiple.\nEpidemiologia.\nSi tratta di una condizione molto rara, diagnosticata solo in una trentina di pazienti.\nEziologia.\nLa causa \u00e8 sconosciuta anche se una volta \u00e8 stata diagnosticata a tre elementi della stessa famiglia facendo pensare ad un coinvolgimento familiare della malattia.\nClinica.\nLe manifestazioni cliniche comprendono:"}
{"id": "1594872", "revid": "2136470", "url": "https://it.wikipedia.org/wiki?curid=1594872", "title": "Sydney Olympic Football Club", "text": "Il Sydney Olympic Football Club \u00e8 una squadra di calcio di Sydney, Australia, nota negli anni anche come Pan-Hellenic, UTS Olympic e Olympic Sharks.\nPalmar\u00e8s.\nTitoli individuali.\nNSL Player of the Year Awawrd\nNSL Top Goalscorer Award\nNSL Under 21 Player of the Year Award"}
{"id": "1594873", "revid": "124123", "url": "https://it.wikipedia.org/wiki?curid=1594873", "title": "Stephen Rerych", "text": "Specializzato nello stile libero, ha vinto la medaglia d'oro nelle staffette 4x100\u00a0m sl e 4x200\u00a0m sl ai Giochi olimpici di Citt\u00e0 del Messico 1968.\n\u00c8 stato primatista mondiale nella staffette 4x100\u00a0m sl."}
{"id": "1594874", "revid": "71433", "url": "https://it.wikipedia.org/wiki?curid=1594874", "title": "Antonio Luigi Grimaldi", "text": ""}
{"id": "1594876", "revid": "111319", "url": "https://it.wikipedia.org/wiki?curid=1594876", "title": "Zac Zorn", "text": ""}
{"id": "1594877", "revid": "131358", "url": "https://it.wikipedia.org/wiki?curid=1594877", "title": "Sydney Olympic", "text": ""}
{"id": "1594878", "revid": "767487", "url": "https://it.wikipedia.org/wiki?curid=1594878", "title": "Pristella maxillaris", "text": "Pristella maxillaris \u00e8 un piccolo pesce d'acqua dolce (da taluni conosciuto come Cardellino acquatico o come Tetra raggi x) appartenente alla famiglia Characidae, unico rappresentante del genere Pristella.\nDistribuzione e habitat.\nQuesta specie \u00e8 diffusa nel bacino del Rio delle Amazzoni e dell'Orinoco (Brasile, Guyana e Venezuela). Abita le acque calme, ricche di vegetazione.\nDescrizione.\nIl corpo \u00e8 fusiforme, con ventre pronunciato. La pinna dorsale \u00e8 alta, l'anale lunga e alta nella parte iniziale. La coda \u00e8 bilobata. La livrea \u00e8 interessante, con il corpo semitrasparente e traslucido con innumerevoli riflessi cangianti, dove \u00e8 visibile la colonna vertebrale e il sacco argenteo contenente tutti gli organi interni. Una macchia nera compare dopo l'opercolo branchiale. Le pinne ventrali, la dorsale e l'anale presentano parte della radice gialla, sormontata da una macchia circolare nera e hanno i vertici bianchi. Le pinne pettorali sono trasparenti mentre la coda \u00e8 rossa. Colori simili a quelli del Cardellino, tanto da far conoscere questa specie talvolta come Pesce cardellino. Raggiunge una lunghezza di 4,5\u00a0cm.\nComportamento.\n\u00c8 una specie pacifica, che vive in gruppo.\nRiproduzione.\nLa fecondazione \u00e8 esterna: la femmina depone 300-400 piccole uova fecondate immediatamente dal maschio.\nAlimentazione.\nSi nutre di crostacei, insetti e vermi.\nAcquariofilia.\nPer la sua robustezza, la sua livrea interessante e il carattere pacifico \u00e8 molto richiesto negli acquari. Poich\u00e9 la riproduzione avviene facilmente anche in allevamento \u00e8 molto conveniente anche l'allevamento a scopo commerciale, a differenza di altri Caracidi."}
{"id": "1594879", "revid": "599013", "url": "https://it.wikipedia.org/wiki?curid=1594879", "title": "Greg Rogers", "text": "Specializzato nello stile libero, ha vinto la medaglia d'argento nella staffetta 4x200\u00a0m sl e di bronzo nella 4x100\u00a0m sl alle Olimpiadi di Citt\u00e0 del Messico 1968.\n\u00c8 stato primatista mondiale della staffetta 4x200\u00a0m sl."}
{"id": "1594883", "revid": "1699816", "url": "https://it.wikipedia.org/wiki?curid=1594883", "title": "The Mummy's Tomb", "text": "The Mummy's Tomb \u00e8 un film del 1942 diretto da Harold Young.\n\u00c8 il \"sequel\" di \"The Mummy's Hand\", prodotto dalla Universal nel 1940. In Italia il film \u00e8 inedito nelle sale ed \u00e8 andato in onda in versione originale sottotitolato nel circuito satellitare.\nTrama.\nSono passati trent'anni dalla scoperta della tomba della principessa Ananka e la mummia fa un viaggio negli Stati Uniti accompagnata dal sacerdote Bey che vuole vendicarsi dell'archeologo Banning.\nProduzione.\nAlcune scene del film sono riprese dal film precedente \"The Mummy's Hand\"."}
{"id": "1594886", "revid": "729019", "url": "https://it.wikipedia.org/wiki?curid=1594886", "title": "Sindrome di Rubinstein-Taybi", "text": "La sindrome di Ruben \u00e8 una rara malattia genetica caratterizzata da statura ridotta, ritardo mentale e aumentato rischio di sviluppare neoplasie solide e leucemia.\nEpidemiologia.\nL'epidemiologia esatta rimane sconosciuta ma viene stimata intorno ad un caso su 100.000-125.000 e non fa distinzione di sesso e di etnia.\nEziologia.\nLa causa \u00e8 genetica e vede coinvolto il gene \"CBP\" presente nel cromosoma 16 (mappato in p13.3).\nClinica.\nI pazienti possono presentare microcefalia, ostruzione dei dotti lacrimali, strabismo, blefaroptosi, stenosi polmonare, iperlassit\u00e0 articolare, pollici ed alluci larghi, ipotonia muscolare, reflusso gastroesofageo, coartazione aortica, formazione di cheloidi.\nTrattamento.\nIl trattamento \u00e8 necessario solo se il paziente \u00e8 sottopeso: in tal caso la nutrizione pu\u00f2 essere effettuata tramite sondino nasogastrico o gastrostomia. Successivamente fisioterapia, neuropsicomotricit\u00e0 e logopedia possono aiutare lo sviluppo normale del bambino."}
{"id": "1594889", "revid": "3115", "url": "https://it.wikipedia.org/wiki?curid=1594889", "title": "Elisa Agnini Lollini", "text": "Antesignana del movimento femminista, fu un elemento di spicco delle associazionismo femminile dell'inizio del XX secolo.\nBiografia.\nSorella del deputato socialista Gregorio Agnini, nacque il 22 marzo 1858 da Tommaso Agnini ed Elisabetta Kostner. L'8 agosto 1885, all'et\u00e0 di 27 anni, spos\u00f2 Vittorio Lollini, da cui ebbe quattro figlie: Olga, Clara, Livia e Clelia.\nNel 1896 propose - con altre socie dell'associazione femminile \u00abAssociazione per la Donna\u00bb (Giacinta Martini, Adele Albani e Virginia Mieli Nathan) - il ritiro delle truppe italiane dall'Africa. Sempre in questo ordine di idee, nel 1911 protest\u00f2 al congresso di Torino (i cui lavori diresse come presidente) contro l'impresa di Libia.\nIl suo lavoro nelle associazioni femminili (\u00abPro-Suffragio\u00bb, Associazione per la Donna), fu sempre volto a combattere l'ingiustizia della societ\u00e0 verso la donna e ad elevarne la dignit\u00e0: prese parte attiva a tutti i movimenti per ottenere l'eguaglianza dei diritti civili della donna e partecip\u00f2 all'organizzazione di numerosi congressi e convegni a Roma e altrove.\nDifese sempre strenuamente il principio: \"A eguale lavoro, eguale compenso\".\nNel 1911 propose all'Associazione per la Donna e condusse energicamente una campagna contro le \"Elezioni delle Regine del Mare e del Mercato\". Fu, consona ai suoi principi, avversaria alla guerra, ma non si chiuse in uno sterile negativismo e volle ugualmente dedicare in tali dolorosi anni tutta la sua attivit\u00e0 a opere umanitarie. Cre\u00f2 e ne fu l'anima il \u00abComitato Nazionale di Assistenza Legale alle famiglie dei Richiamati\u00bb, riuscendo a far contrarre gran numero di matrimoni tra militari e loro spose illegittime e con un'assidua azione su Leonida Bissolati, allora ministro delle pensioni, ottenne l'estensione dei sussidi e della pensione alle famiglie illegittime.\nLa ricerca della paternit\u00e0 l'ebbe patrocinatrice fervente: a tale scopo organizz\u00f2 e presiedette un imponente convegno che fu tenuto al Teatro Argentina di Roma il 28 giugno 1917.\nSi occup\u00f2 anche molto dell'educazione del fanciullo che considerava necessaria per uno sviluppo della societ\u00e0 (partecip\u00f2 a organizzare e diresse giardini educativi ecc.). Nei suoi ultimi anni aveva dato molto della sua attivit\u00e0 al Comitato Internazionale per una Pace permanente, e insieme ad altre donne socialiste aveva organizzato il gruppo socialista femminile romano.\nMor\u00ec a Roma il 22 giugno 1922."}
{"id": "1594890", "revid": "599013", "url": "https://it.wikipedia.org/wiki?curid=1594890", "title": "Bob Windle", "text": "Specializzato nello stile libero, ha vinto la medaglia d'oro nei 1500\u00a0m sl e il bronzo nella staffetta 4x100\u00a0m sl ai Giochi olimpici di Tokyo 1964 e le medaglie d'argento nella staffetta 4x200\u00a0m sl e di bronzo nella 4x100\u00a0m sl ai Giochi olimpici di Citt\u00e0 del Messico 1968.\n\u00c8 stato primatista mondiale nei 200\u00a0m sl."}
{"id": "1594892", "revid": "1632387", "url": "https://it.wikipedia.org/wiki?curid=1594892", "title": "Nadja (gruppo musicale)", "text": "I Nadja sono un duo drone doom metal composto da Aidan Baker (chitarra, voce, pianoforte, batteria) e Leah Buckareff (basso, voce). I Nadja nascono nel 2003 come un \"side-project\" solista di Baker, volto ad esplorare i lati pi\u00f9 duri e distorti della musica ambient/sperimentale. \nNel 2005 Buckareff entr\u00f2 a far parte del gruppo, soprattutto per permettere ai Nadja di esibirsi live.\nIl duo combina sonorit\u00e0 elettroniche ed atmosferiche con potenti e profonde linee vocali growl, partiture ritmiche lente e decadenti (tipiche del Drone doom), e spunti chitarristici che richiamano lo shoegaze.\nDopo alcune pubblicazioni in edizione limitata con piccole case discografiche, la band realizza, nel 2005, il primo vero album ufficiale \"Truth Becomes Death\" con la canadese Alien8 Recordings. Negli anni successivi i Nadja hanno poi riedito i primi lavori discografici: \"Touched\", ad esempio, \u00e8 stato riarrangiato e poi pubblicato nel 2007 con la Alien8 Recordings, mentre \"Corrasion\", sempre nel 2007, \u00e8 stato riedito dalla Foreshadow.\nIl duo si \u00e8 esibito in Canada, Belgio, Paesi Bassi e Stati Uniti, dividendo il palco con artisti come Kayo Dot, Knurl, Khanate, Francisco L\u00f3pez, Isis e Mare."}
{"id": "1594901", "revid": "39884", "url": "https://it.wikipedia.org/wiki?curid=1594901", "title": "Robert Cusack", "text": "Ha vinto la medaglia di bronzo nella 4x100\u00a0m sl alle Olimpiadi di Citt\u00e0 del Messico 1968. Nella stessa edizione dei Giochi ha inoltre ottenuto un quarto posto con la staffetta 4x100\u00a0m misti e un ottavo posto nei 100\u00a0m farfalla, mentre \nnella gara dei 200\u00a0m farfalla ha mancato l'accesso alla finale."}
{"id": "1594902", "revid": "767487", "url": "https://it.wikipedia.org/wiki?curid=1594902", "title": "Cowgirl - Il nuovo sesso", "text": "Cowgirl - Il nuovo sesso (\"Even Cowgirls Get the Blues\") \u00e8 un film del 1993 diretto da Gus Van Sant, basato sul romanzo \"cult\" degli anni settanta \"\" di Tom Robbins.\nTrama.\nSissy Hankshaw \u00e8 nata con due enormi pollici, grazie alla sua peculiarit\u00e0 passa gran parte della sua vita viaggiando in autostop da una costa all'altra degli Stati Uniti. Sissy si guadagna da vivere come testimonial della casa di cosmetici Yoni Yum, fondata dall'eccentrico travestito La Contessa. Ma l'anticonformista Sissy trova l'amore in Bonanza Jellybean, cowgirl che insieme ad altre ragazze gestisce il Rubber Rose Ranch, di propriet\u00e0 de La Contessa. Cos\u00ec Sissy si unisce alle cowgirls insofferenti alle regole e all'autorit\u00e0, condividendo con loro la battaglia contro il loro misogino capo e contro il governo che pretende la restituzione di alcune cicogne americane, fermatesi nel laghetto del Ranch durante la loro migrazione.\nColonna sonora.\nLa colonna sonora dell'album \u00e8 stata composta da k.d. lang."}
{"id": "1594908", "revid": "433605", "url": "https://it.wikipedia.org/wiki?curid=1594908", "title": "L'uomo occidentale", "text": "L'uomo occidentale \u00e8 il 17\u00ba album in studio del cantautore italiano Edoardo Bennato. Uscito nel 2003, contiene i singoli \"Stop America\" e \"Ritorna l'estate\".\nIl disco.\nL'ultima traccia \"Love Me\", tributo ad Elvis, uno dei veri mentori di Edoardo Bennato, contiene un'altra canzone al suo interno: una traccia fantasma. Si tratta della versione musicale di \"Marzo 1821\", la poesia di Alessandro Manzoni dedicata alla memoria di Theodor K\u00f6rner, che Bennato esegue - sia nello stile musicale che nella voce - imitando chiaramente l'amico e collega Francesco Guccini; ai celebri versi del Manzoni, Bennato aggiunge una strofa (sono i versi da 49 a 52 della prima romanza da \"Le fantasie\" di Giovanni Berchet, pubblicata nel 1829) nella quale \u00e8 possibile cogliere un'allusione alla Padania leghista. All'arrangiamento di \"O' Sarracino\", hanno lavorato alla prima stesura Salvatore Pisano e Patrix Duenas insieme allo stesso Bennato; il brano \u00e8 un tributo a Renato Carosone e Bob Marley.\nLa traccia \"Non so darti torto ragazzino\" richiama nel ritornello la canzone del 1988 \"Il gioco continua\" dello stesso Bennato (la quale a sua volta \u00e8 una cover del classico di Joe South \"Games people play\")."}
{"id": "1594909", "revid": "599013", "url": "https://it.wikipedia.org/wiki?curid=1594909", "title": "Graham White", "text": "Specializzato nello stile libero, ha vinto la medaglia d'argento nella staffetta 4x200\u00a0m sl alle Olimpiadi di Citt\u00e0 del Messico 1968."}
{"id": "1594910", "revid": "767487", "url": "https://it.wikipedia.org/wiki?curid=1594910", "title": "The Mummy's Ghost", "text": "The Mummy's Ghost \u00e8 un film del 1944 diretto da Reginald Le Borg.\n\u00c8 il \"sequel\" di \"The Mummy's Tomb\", prodotto dalla Universal nel 1942. In Italia il film \u00e8 inedito nelle sale ed \u00e8 andato in onda in versione originale sottotitolato nel circuito satellitare.\nTrama.\nIl sacerdote Yousef Bey si reca in America a recuperare le mummie di Kharis e Ananka, per riportarle in Egitto. Ma a sorpresa scoprir\u00e0 che in America lo spirito della principessa Ananka si \u00e8 reincarnato nella bella Amina, della quale si innamorer\u00e0 suscitando la gelosia di Kharis."}
{"id": "1594912", "revid": "216538", "url": "https://it.wikipedia.org/wiki?curid=1594912", "title": "La tomba della mummia", "text": ""}
{"id": "1594915", "revid": "599013", "url": "https://it.wikipedia.org/wiki?curid=1594915", "title": "Jan Henne", "text": "Specializzata nello stile libero e nei misti, ha vinto la medaglia d'oro nei 100\u00a0m sl e nella staffetta 4x100\u00a0m sl ai Giochi olimpici di Citt\u00e0 del Messico 1968, in aggiunta all'argento nei 200\u00a0m sl e al bronzo nei 200\u00a0m misti.\nNel 1979 \u00e8 diventata uno dei Membri dell'International Swimming Hall of Fame.\n\u00c8 stata primatista mondiale nella staffetta 4x100\u00a0m sl."}
{"id": "1594920", "revid": "124730821", "url": "https://it.wikipedia.org/wiki?curid=1594920", "title": "Giovanni Gioia", "text": "Biografia.\nRampollo dell'establishment palermitano di fine Ottocento, nipote dell'industriale Filippo Pecoraino e con rapporti di parentela con gli armatori Tagliavia. Questi ultimi ebbero, come affittuari dei fondi Tagliavia, i Greco di Ciaculli.\nGioia fu uno dei pi\u00f9 influenti membri della corrente politica di Amintore Fanfani all'interno della Democrazia Cristiana negli anni cinquanta e sessanta. Laureatosi in Giurisprudenza e avvocato a Palermo, Gioia ricopr\u00ec subito incarichi di prestigio divenendo nel 1953 a soli ventotto anni segretario provinciale DC di Palermo, carica che mantenne sino al 1958 e inoltre capo dell'Ufficio Organizzazione del partito, che vigilava sulle tessere d'iscrizione: Gioia inaugurer\u00e0 la cosiddetta \"strategia delle tessere\", che consistette nella distribuzione di tessere a parenti, amici e persino ai defunti, arrivando ad aprire 59 sezioni democristiane solo a Palermo. Intorno agli anni 1954-1957 la rottura del blocco agrario permise a Gioia di trasferire verso la Democrazia Cristiana esponenti liberali e monarchici (spesso compromessi con la mafia).\nI due principali luogotenenti di Gioia, Salvo Lima e Vito Ciancimino, riuscirono ad arrivare ai vertici dell'amministrazione comunale di Palermo: durante il periodo della giunta comunale del sindaco Lima e dell'assessore ai lavori pubblici Ciancimino (1958-1964), delle 4.000 licenze edilizie rilasciate, 1600 figurarono intestate a tre prestanome, che non avevano nulla a che fare con l'edilizia, inaugurando la stagione del cosiddetto \u00absacco di Palermo\u00bb. Durante questo periodo, il costruttore Francesco Vassallo (genero di Giuseppe Messina, capomafia della borgata Tommaso Natale, e uno dei protagonisti del \u00absacco di Palermo\u00bb) riusc\u00ec ad ottenere (dal 1957) numerosi prestiti di comodo rilasciati senza garanzia dalla Cassa di Risparmio, presieduta da Gaspare Cusenza (dal 1958 al 1962), suocero di Gioia; la cronologia degli eventi esclude interventi d favore. In base ai loro rapporti di affari, le famiglie di Gioia e Cusenza acquistarono ed andarono ad abitare nei numerosi appartamenti edificati da Vassallo riconosciuti in permuta dal costruttore a fronte della cessione del terreno di sedime di propriet\u00e0 del Prof. Cusenza. Invero, la nota del Gen. Angelo Dus n.1/S/I della Guardia Di Finanza, inviata, in data 2 gennaio 1967, al Presidente della Commissione Antimafia, riporta \"che tra il Prof. Cusenza ed il Vassallo intercorsero normali rapporti d'affari nel settore del credito bancario, cui rimasero estranee le pressioni dell'ambiente mafioso locale\".\nMor\u00ec a Milano nel novembre del 1981, dopo un intervento chirurgico.\nCarriera politica a livello nazionale.\nDal 1956 consigliere nazionale del partito e capo della segreteria politica della direzione centrale (1956-1959)\nNel 1958 Gioia venne eletto alla Camera dei deputati nella III Legislatura, venendo rieletto per altre cinque legislature\nNel 1966 Gioia fu nominato sottosegretario alle Finanze col ministro Luigi Preti nel terzo Governo Moro e col ministro Mario Ferrari Aggradi nel secondo governo Leone, in carica dal 24 giugno 1968 al 12 dicembre 1968. Giovanni Gioia fu vicesegretario politico della DC nazionale dal 22 gennaio 1969 al 22 novembre 1969. Qualche giorno prima Flaminio Piccoli era succeduto a Mariano Rumor quale segretario del partito.\nIl caso Pasquale Almerico e la Commissione Parlamentare Antimafia.\nNel 1957 Pasquale Almerico, segretario della sezione democristiana di Camporeale, neg\u00f2 la tessera d'iscrizione a Vanni Sacco, capo della \"cosca\" mafiosa locale che fino ad allora aveva militato nel Partito Liberale Italiano. Almerico decise di informare con un memoriale il segretario della DC siciliana, Nino Gullotti, ma anche Gioia, nel suo ruolo di segretario provinciale della DC e di capo dell'Ufficio Organizzazione, ma non ottenne alcuna risposta: il 25 marzo 1957 Almerico venne barbaramente assassinato a Camporeale. Gioia replic\u00f2 alle accuse di aver abbandonato Almerico al suo destino di morte violenta, accogliendo tra le file della DC il mafioso di Camporeale, dicendo che \"Il partito ha bisogno di gente con cui coalizzarsi, ha bisogno di uomini nuovi, non si possono ostacolare certi tentativi di compromesso\".\nNel 1958 il quotidiano palermitano \"L'Ora\" dedic\u00f2 una puntata della sua straordinaria inchiesta sulla mafia al caso di Pasquale Almerico, denunciando temerariamente le responsabilit\u00e0 penalmente irrilevanti di Gioia e dei vertici della DC locale per la sua uccisione, e immediatamente giunsero al giornale le prime querele del segretario democristiano. In seguito la querela venne ritirata dopo la pubblicazione di una smentita concordata tra il querelante e i giornalisti interessati.\nNei primi anni settanta l'onorevole Gioia sar\u00e0 indagato dalla Commissione Parlamentare Antimafia per i suoi legami con il costruttore Vassallo (Il Tribunale di Palermo ha escluso che Vassallo avesse legami con la mafia, decisione confermata dalla Corte di appello di Potenza con decreto del 24 maggio 1974. Giornale di Sicilia 21/11/92) e con esponenti mafiosi. Infine nel 1976 la relazione di minoranza della Commissione Parlamentare Antimafia, redatta anche dai deputati Pio La Torre e Cesare Terranova (PCI), accus\u00f2 duramente l'onorevole Gioia (DC) e i suoi luogotenenti Vito Ciancimino e Salvo Lima (nel frattempo passato alla corrente andreottiana) di avere rapporti con la mafia; infatti nella relazione, facendo riferimento al caso di Almerico, si leggeva: \u00abL'onorevole Gioia non batt\u00e9 ciglio e prosegu\u00ec imperterrito nell'opera di assorbimento delle cosche mafiose nella DC\u00bb.\nIl Caso dell'ISAB di Melilli.\nRiguardo all'insediamento della ISAB a Melilli, il nome di Giovanni Gioia (vi furono implicati politici di quasi tutti i colori), risult\u00f2 inserito in un significativo elenco delle \"bustarelle distribuite\" come affermato in vari articoli di quotidiani, tra gli altri, il \"Lavoro\" di Genova e l\"Unit\u00e0\". In riferimento a Gioia i giornali parlarono di sessantacinque milioni di tangente. L'elenco \u00abspese extra non documentabili\u00bb, relative alla Raffineria ISAB di Melilli, fu trovato dalla Guardia di Finanza di Genova nella casa di Giampiero Mondini, cognato del petroliere Riccardo Garrone e amministratore delegato della \"Garrone Petroli SpA\".\nLa societ\u00e0 Isab di propriet\u00e0 di Riccardo Garrone, della Fiat e degli armatori genovesi Filippo, Sebastiano e Alberto Cameli, il 12 febbraio 1971 chiese alla Regione siciliana il permesso di costruire in provincia di Siracusa una raffineria petrolifera. Inizia cos\u00ec lo Scandalo dei petroli e dei \"miracolosi\" 100 giorni della burocrazia siracusana che, dalla data della richiesta di permesso presentata dal petroliere genovese Riccardo Garrone, proprietario dell'Isab, insieme alla Fiat e agli armatori, anch'essi genovesi Filippo, Sebastiano e Alberto Cameli, furono necessari per ottenere tutti i nullaosta per la costruzione della raffineria.\nIn meno di 100 giorni ottenne tutti i nullaosta necessari:\nIl miracolo delle \"carte firmate\" si manifest\u00f2 nella sua interezza, il 17 maggio 1971, quando l'assessore all'Industria e al Commercio della Regione siciliana firm\u00f2 il decreto liberatorio."}
{"id": "1594921", "revid": "84184", "url": "https://it.wikipedia.org/wiki?curid=1594921", "title": "Cesare Civita", "text": "Biografia.\nNacque a New York da genitori italiani ma torna presto con la famiglia a vivere a Milano dove cresce in una ricca famiglia di commercianti ebrei; dopo varie attivit\u00e0 nel 1936 venne assunto nella redazione di una rivista della Mondadori e poco dopo divenne condirettore generale delle Edizioni Walt Disney Mondadori, societ\u00e0 che si occupava della gestione delle pubblicazioni della Disney per la Mondadori; il ruolo lo mantenne anche nella Anonima Periodici Italiani (A.P.I.), l'azienda che venne fondata da Mondadori per la gestione di tutte le pubblicazioni periodiche; qui si occup\u00f2 della gestione del fumetto americano oltre che della produzione di storie a fumetti italiani; con la collaborazione di Cesare Zavattini, render\u00e0 popolare il periodico \"Le Grandi Firme\", avvalendosi della collaborazione per la creazione delle copertine del disegnatore Gino Boccasile, che dar\u00e0 vita alle \"Signorine Grandi Firme\". Si sposa con Mina, dalla quale avr\u00e0 tre figli: Adriana, Carlo e Barbara.\nL'approvazione delle leggi razziali lo costringono nel 1938 a emigrare prima in Francia, dove per qualche tempo si occupa di pubblicazioni a fumetti; nel 1939 arriva a New York dove fonda una societ\u00e0 di importazioni ed esportazioni, \"C. Civita &amp; Co.\". Anche qui si dedica all'editoria pubblicando produzioni di Pedrocchi e Zavattini come \"Saturno contro la Terra\" che riesce a far pubblicare nel 1940 sul mensile \"Future Comics\"; questo fu il primo fumetto italiano pubblicato in America. Successivamente si trasferisce in sud America come concessionario dei diritti delle pubblicazioni Disney.\nIn Argentina fond\u00f2 poi, nel novembre 1941, assieme agli amici Alberto Levi e Paolo Terni, una casa editrice, la Editorial Abril, che diverr\u00e0 la principale casa editrice del Sud America e il punto di nascita della scuola argentina del fumetto.\nL'editore pubblica riviste di vario genere che raggiungono molto successo come ad esempio sull'automobilismo, come \"Corsa\"; le redazioni sono ricche di alte professionalit\u00e0 e l'editore possiede le macchine da stampa pi\u00f9 moderne del periodo; la gestione \u00e8 in mano alla famiglia con i figli e la moglie impiegati in posizione chiave. La casa editrice pubblica con successo anche l'edizione in spagnolo della collana americana \"Better Little Books\", oltre a, dal luglio 1944, una lunga serie di riviste per bambini e adolescenti esordita con la serie \"El Pato Donald\", seguito da altre come \"Salgari\", \"Cinemisterio\" e \"Misterix.\"\nAlla fine degli anni quaranta il successo delle pubblicazioni a fumetti \u00e8 ormai consolidato e si decise di integrare il materiale acquistato in concessione dagli editori nordamericani ed europei, ormai insufficiente a riempire tutte le pubblicazioni, con quello da produrre in proprio, assumendo un gruppo di autori di origine italiana che girava intorno all\"'Asso di Picche\", una pubblicazione antologica per la quale lavorarono autori come Hugo Pratt, Alberto Ongaro, Mario Faustinelli e Ivo Pavone che si trasferirono in sud America. Fra gli autori argentini che lavorarono per la sua casa editrice ci furono H\u00e9ctor Oesterheld, Alberto Breccia oltre poi ad altri famosi autori come Dino Battaglia, Paul Campani e molti altri.\"\" Nacque cos\u00ec una \"scuola italiana\" in Argentina formata da autori che decisero di trasferirsi in Argentina al seguito di Civita a Buenos Aires come Pratt, Faustinelli e Ongaro, oltre ad altri che collaborarono rimanendo per\u00f2 in Italia come Campani e Battaglia. Con questo staff di autori italiani e sud americani, vennero ideate e pubblicate serie di successo come Misterix (1949), Gey Carioca (1950), Sergento Kirk (1953).\nNegli anni settanta Civita e la sua famiglia subiscono pressioni da parte della giunta militare argentina e cos\u00ec, anche a causa di una sparatoria davanti a casa sua opera di ignoti, decide di ritirarsi a vita privata nel 1978 trasferendosi in Brasile. Mor\u00ec a Buenos Aires il 9 aprile 2005."}
{"id": "1594922", "revid": "51323", "url": "https://it.wikipedia.org/wiki?curid=1594922", "title": "Johann Friedrich Wilhelm Adolf von Baeyer", "text": ""}
{"id": "1594923", "revid": "287204", "url": "https://it.wikipedia.org/wiki?curid=1594923", "title": "Agostino Paci", "text": "Agostino Paci si laure\u00f2 nel 1866 presso l'Universit\u00e0 di Pisa: appena lasciata la Universit\u00e0 si arruol\u00f2 come medico volontario militare prendendo parte alla campagna del '66; finita questa, si diede al corso di studi pratici in Firenze.\nPresto divenne direttore dell'Ospedale di Sarzana in cui fu poi anche insigne chirurgo.\nNel 1878 fu trasferito all'Universit\u00e0 di Pisa dove divenne aiuto del chirurgo Pasquale Landi; nel febbraio del 1884 successe al compianto prof. Giovanni Nistri nella cattedra speciale di Patologia Chirurgica come straordinario, con nomina effettuata dal Ministro della Pubblica Istruzione Guido Baccelli.\nNella sua carriera il Paci si occup\u00f2 prevalentemente di ortopedia e si dedic\u00f2 in particolare alle lussazioni traumatiche dell'anca. \nPubblic\u00f2 molto anche su argomenti inerenti alle trasfusioni di sangue, alle ernie ed ai trapianti cutanei.\nAgostino Paci mor\u00ec a soli 57 anni, colpito da un carcinoma della lingua."}
{"id": "1594924", "revid": "155136", "url": "https://it.wikipedia.org/wiki?curid=1594924", "title": "Reniero Zeno", "text": ""}
{"id": "1594926", "revid": "1942768", "url": "https://it.wikipedia.org/wiki?curid=1594926", "title": "Cambusa", "text": "La cambusa, (dall'olandese \"kombuis\"), cucina della nave nel lessico nautico, indica lo spazio destinato, all'interno delle navi, al deposito, alla conservazione ed alla preparazione dei viveri. Il cambusiere \u00e8 l'addetto alla cambusa. \nPer estensione il termine sta comunque ad indicare anche l'insieme dei viveri stessi e le attivit\u00e0 di preparazione degli stessi, quindi anche la cucina di bordo.\nFa parte dei servizi ausiliari di bordo e comprende in genere un impianto di refrigerazione (frigorifero o cella frigorifera, a seconda delle dimensioni dell'imbarcazione, solitamente sullo stesso piano della cambusa propriamente detta) ed impianti per la cottura dei cibi."}
{"id": "1594928", "revid": "51323", "url": "https://it.wikipedia.org/wiki?curid=1594928", "title": "Marie Sk\u0142odowska", "text": ""}
{"id": "1594929", "revid": "51323", "url": "https://it.wikipedia.org/wiki?curid=1594929", "title": "Marie Sklodowska", "text": ""}
{"id": "1594930", "revid": "438678", "url": "https://it.wikipedia.org/wiki?curid=1594930", "title": "I ragazzi irresistibili (film 1975)", "text": "I ragazzi irresistibili (\"The Sunshine Boys\") \u00e8 un film del 1975 diretto da Herbert Ross remake di una nota commedia di Neil Simon ispirata alla vita di una vera coppia di artisti del vaudeville, Joe Smith e Charles Dale.\nTrama.\nL'ormai anziano Willy Clark non ha mai avuto un buon carattere, ed ora \u00e8 peggiorato per l'et\u00e0. Per lungo tempo Willy \u00e8 stato un attore comico del genere vaudeville, molto famoso per il duo \"I ragazzi irresistibili\" formato con la \"spalla\" Al Lewis, ritiratosi definitivamente dalle scene dall'epoca della rottura della collaborazione artistica avvenuta, come ancora ricorda con astio Willy, perch\u00e9 il suo compagno gli sputava addosso saliva, approfittando di alcune battute piene di \"s\" e gli percuoteva con violenza il petto con un dito.\nIl nipote di Willy, manager dello spettacolo, ha fatto in modo che lo scorbutico zio continuasse a sentirsi professionalmente impegnato, procurandogli della particine in spot pubblicitari da dove regolarmente l'anziano attore viene allontanato per le sue pretese bislacche, come quella di avere delle patatine fresche per poter pronunciare le sue battute nel momento dell'assaggio del prodotto reclamizzato.\nPer Willy giunge per\u00f2 l'occasione di tornare di fronte al grande pubblico per uno spettacolo rievocativo del vaudeville del passato, messo in scena da un importante network televisivo. Naturalmente dovr\u00e0 ancora una volta essere ricomposto il duo de \"I ragazzi irresistibili\" per il famoso \"sketch del dottore\", un cavallo di battaglia di Willy e Al.\nIl mite e placido Al Lewis, che per l'et\u00e0 ha anch'egli qualche difficolt\u00e0 a connettere, pensa che sar\u00e0 impossibile recitare ancora con Willy per il risentimento che questi ha accumulato negli anni contro di lui: il primo burrascoso incontro tra i due gli conferma le sue preoccupazioni. Willy infatti approfitta della presenza in casa sua di Al per provare lo sketch e per vendicarsi, proponendo prepotentemente una versione minimamente alterata del copione tante volte recitato in passato e che Al invece, pignolo com'\u00e8, vuole che sia mantenuta com'era. Si tratta di una battuta, \u00abSi accomodi\u00bb, in risposta al bussare ad una porta, che Willy modifica in \u00abSi accomodi...ed entri\u00bb.\nNe nasce uno scontro che sembra rendere impossibile rimettere assieme i due \"ragazzi irresistibili\", ma i buoni uffici dei loro parenti consentono di far mandare in onda lo spettacolo, in cui naturalmente Willy pronuncia la famigerata battuta \u00abSi accomodi...ed entri\u00bb; al che Al risponde spruzzando saliva con una raffica di parole in \"s\" e bussando con un dito sul petto di Willy, che in piena trasmissione televisiva perde il lume degli occhi e si scaraventa sul compagno, costringendolo a rifugiarsi nel retro degli studi televisivi. Ma Willy non ha tenuto conto del tempo passato e del proprio fisico che non sopporta strapazzi, tanto che viene colpito da un infarto. La malattia sar\u00e0 l'occasione di una \"quasi\" riconciliazione tra i due, che continueranno comunque le loro scaramucce, perdendosi nei ricordi ormai incerti del loro passato."}
{"id": "1594931", "revid": "765341", "url": "https://it.wikipedia.org/wiki?curid=1594931", "title": "XyMTeX", "text": "&lt;math&gt;\\mathsf{X\\!\\!^\\qquad \\qquad\n\\bzdrv[l]{2==\\dimethylenei{2==O$^{-}$Na$^{+}$}%\n2==NH$_{2}$;3D==O;1D==O}}\\qquad \\qquad\n+ 2 KOH \\\\\n+ 2 MnO$_{2}$\\\\\n+ H$_{2}$O\n\\nonaheterov[dfh]{1==S;2==N;1==\\RightAtomBond(20,30)%\n&lt;/pre&gt;"}
{"id": "1594932", "revid": "51323", "url": "https://it.wikipedia.org/wiki?curid=1594932", "title": "Theodore W. Richards", "text": ""}
{"id": "1594933", "revid": "51323", "url": "https://it.wikipedia.org/wiki?curid=1594933", "title": "Theodore Richards", "text": ""}
{"id": "1594936", "revid": "1305772", "url": "https://it.wikipedia.org/wiki?curid=1594936", "title": "Carmen Jones", "text": ""}
{"id": "1594938", "revid": "287204", "url": "https://it.wikipedia.org/wiki?curid=1594938", "title": "Richard Martin Willstatter", "text": ""}
{"id": "1594941", "revid": "51323", "url": "https://it.wikipedia.org/wiki?curid=1594941", "title": "Richard Willstatter", "text": ""}
{"id": "1594943", "revid": "712828", "url": "https://it.wikipedia.org/wiki?curid=1594943", "title": "Ayeka", "text": ""}
{"id": "1594946", "revid": "438678", "url": "https://it.wikipedia.org/wiki?curid=1594946", "title": "La dominatrice del destino", "text": "La dominatrice del destino (\"With a Song in My Heart\") \u00e8 un film del 1952 diretto da Walter Lang.\nLa storia si basa sulla biografia della cantante e attrice Jane Froman, che fu consulente tecnica del film.\nTrama.\nJane Froman, una cantante, riesce a raggiungere il successo grazie ai consigli di un musicista, Don, che poi, sposa. Don, bench\u00e9 l'ami, si sente ferito dall'evidente superiorit\u00e0 artistica della moglie e la loro unione entra in crisi. Durante la seconda guerra mondiale, la donna, in viaggio per l'Inghilterra nel febbraio 1943, per raggiungere i reparti americani per i quali tenere una serie di spettacoli, si salva a stento da un incidente aereo insieme al pilota. I due si innamorano, tuttavia la cantante, per onest\u00e0, si riunisce al marito. Questi la lascer\u00e0 libera di scegliere.\nProduzione.\nIl film fu prodotto dalla Twentieth Century Fox Film Corporation. Chiamata a scegliere fra Susan Hayward e Jeanne Crain, inizialmente designata come protagonista del film, l'attrice che avrebbe dovuto impersonarla sullo schermo, la cantante Jane Froman espresse la propria preferenza per Susan Hayward che, a suo avviso, le somigliava in qualche misura fisicamente, permettendole cos\u00ec di aggiudicarsi la sua terza candidatura al Premio Oscar come miglior attrice protagonista.\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche USA il 4 aprile 1952 con il titolo originale \"With a Song in My Heart\"."}
{"id": "1594947", "revid": "338340", "url": "https://it.wikipedia.org/wiki?curid=1594947", "title": "Walter Block", "text": "Storia familiare ed educazione.\nWalter Block nacque a Brooklyn, New York da genitori ebrei, Abraham Block e Ruth Block, definiti successivamente dal figlio come \"liberali\" (parola che nel gergo politico statunitense equivale pressappoco a libertari nei costumi sociali e socialdemocratici in economia). Termin\u00f2 gli studi laureandosi con lode in filosofia al \"Brooklyn College\", dove fu anche membro della squadra di nuoto dell'universit\u00e0. Ottenne il suo Ph.D. in economia alla Columbia University scrivendo la sua tesi sul controllo governativo dei prezzi.\nCarriera professionale.\nOggi Walter Block insegna economia alla \"Loyola University\", in New Orleans. Dal 1979 al 1991 \u00e8 stato Senior Economist al \"Fraser Institute\" (un think tank libertario con sede in Canada) e dal 1998 al 2002 \u00e8 stato membro della direzione dell'Aspen Institute. Oltre ad essere docente \u00e8 anche membro storico del \"Ludwig von Mises Institute\".\nLa sua opera principale \u00e8 certamente \"Defending the Undefendable \"(tr. it. \"Difendere l'indifendibile,\" Liberilibri, Macerata [1993] 2010), in cui l'Autore prende il controverso ruolo di difensore di figure assolutamente discutibili dal punto di vista della legalit\u00e0 o della moralit\u00e0 quali spacciatori, tossicodipendenti, contrabbandieri, trafficanti, prostitute e speculatori. In realt\u00e0 per Block da difendere come valore assoluto \u00e8 la libert\u00e0 degli esseri umani, anche quando questa porta a conseguenze che moralmente non approviamo. L'opera \u00e8 da annoverare tra le maggiori degli ultimi 30 anni del mondo libertario, a conferma di ci\u00f2 c'\u00e8 la dichiarazione di John Stossel, importante \"libertarian\" statunitense che disse: \"\"Defending the Undefendable\" ha aperto i miei occhi sulle meraviglie del libertarianismo. Dimostra che tutto ci\u00f2 che sembra oggi cattivo non lo \u00e8.\".\nIl premio Nobel per l\u2019Economia Friedrich von Hayek ha detto: .\nLew Rockwell disse in merito al ruolo di Block nel mondo libertario:\nBlock \u00e8 stato anche, prima di intraprendere la carriera accademica, editorialista del \"Business Week\".\nIntroduzione al libertarismo.\nIl pensiero giovanile di Block era caratterizzato dall'egualitarismo. In un'intervista all\"'Austrian Economics Newsletter\" disse: \"A quindici sedici anni ero uno dei tanti comunisti di Brooklyn\". Block considera fondamentale per la sua \"conversione\" al libertarismo l'incontro con la scrittrice libertaria Ayn Rand all'epoca degli studi universitari. A questo incontro fondamentale per Block fu presente anche il futuro governatore della Federal Reserve, Alan Greenspan.\nDopo questo incontro avvennero successivi incontri tra i due, ai quali parteciparono anche Nathaniel Branden e Leonard Peikoff. Da questi incontr\u00ec scatur\u00ec l'interesse e la passione di Block per il libertarismo e per il laissez faire.\nContratti di schiavit\u00f9.\nBlock \u00e8 il principale libertario a difendere i cosiddetti \"contratti di schiavit\u00f9\", attirando su di s\u00e9 le critiche di molti esponenti del \"libertarianism\", i quali sostengono l'incompatibilit\u00e0 di quei tipi di contratto con i principi libertari. Block risponde alla critiche come i contratti di schiavit\u00f9 siano assolutamente leciti in quanto risultato della propriet\u00e0 privata del proprio corpo e di scelte volontarie e non imposte, ma quanti contestano la sua posizione rilevano che quel tipo di contratto \u00e8 impossibile perch\u00e9 nega la esistenza giuridica di uno dei due contraenti e di conseguenza conduce a esiti liberticidi."}
{"id": "1594950", "revid": "548165", "url": "https://it.wikipedia.org/wiki?curid=1594950", "title": "Critical Chain Project Management", "text": "La Critical Chain Project Management (CCPM) \u00e8 un approccio di project management sviluppato da Eliyahu M. Goldratt che, rispetto ad altri approcci, focalizza la propria efficacia sulla disponibilit\u00e0 delle risorse oltre che sulle dipendenze logiche tra attivit\u00e0 di progetto.\nLa \"Critical Chain\" (catena/percorso critico) rappresenta quel percorso che condiziona in modo determinante il conseguimento degli obiettivi del progetto (normalmente il cammino pi\u00f9 lungo in termini di tempo). Un ritardo o anticipo di tempi, un extracosto o un risparmio in un'attivit\u00e0 del cammino critico non possono essere compensati da variazioni di segno opposto di altre attivit\u00e0 e inevitabilmente comportano una variazione di analoga entit\u00e0 per l'intero progetto.\nDescrizione.\nL'approccio \u00e8 derivato dall'applicazione della teoria dei vincoli al project management. L'obiettivo \u00e8 quello di aumentare la produttivit\u00e0 dei progetti (rappresentabile come la percentuale delle attivit\u00e0 completate con la qualit\u00e0 richiesta entro le scadenze previste dalla pianificazione impostata) all'interno di una organizzazione.\nApplicando i primi tre passi della teoria dei vincoli (TDV) le risorse vengono identificate come il vincolo primario di ogni progetto. Per fronteggiare il vincolo, viene data priorit\u00e0 a tutte le attivit\u00e0 che si trovano sul percorso critico. In particolare i progetti vengono pianificati e gestiti in modo tale da assicurare una pronta partenza, con le risorse totalmente disponibili a tutte le attivit\u00e0 che si vengono a trovare sul percorso critico.\nDurante la pianificazione e il controllo di un progetto occorre rendersi conto di quale sia il cammino critico, poich\u00e9 da questo dipende il risultato finale. In assenza di pianificazioni \"assennate\" si \"distribuiscono\" le risorse su varie attivit\u00e0 senza tener conto dell'esistenza dei cammini critici. In questi casi si corre il rischio di concludere anticipatamente delle attivit\u00e0, avendovi destinato risorse in modo sovrabbondante, e comunque di non concludere il progetto per tempo, magari perch\u00e9 ci si trova ad attendere il termine di altre attivit\u00e0 \"critiche\", cio\u00e8 presenti sul cammino critico, tenendo per giunta delle altre risorse ferme (con dispendio ulteriore di costi). Una tecnica utilizzata \u00e8 quella di redigere un diagramma PERT che evidenzi i cammini critici, e di conseguenza re-distribuire le risorse in modo da rendere le attivit\u00e0 il pi\u00f9 possibile di durata similare, riducendo cos\u00ec il gap fra cammino critico ed altre attivit\u00e0; in questo modo la catena di attivit\u00e0 (\"task\") pi\u00f9 lunga viene identificata con il \"percorso critico\" ovvero \"critical chain\" (da cui il nome dell'approccio).\nIn ambienti con diversi progetti interconnessi, il livellamento delle risorse dovrebbe essere realizzato ragionando a livello globale. Tuttavia in molti contesti \u00e8 facile identificare una risorsa che agisce come un \"jolly\" sui diversi progetti, creando forti rischi di destabilizzazione in relazione alla sua disponibilit\u00e0."}
{"id": "1594952", "revid": "767487", "url": "https://it.wikipedia.org/wiki?curid=1594952", "title": "The Mummy's Curse", "text": "The Mummy's Curse \u00e8 un film del 1944 diretto da Leslie Goodwins.\n\u00c8 il \"sequel\" di \"The Mummy's Ghost\", prodotto dalla Universal nello stesso anno. In Italia il film \u00e8 inedito nelle sale ed \u00e8 andato in onda in versione originale sottotitolato nel circuito satellitare. Lon Chaney Jr. interpreta per la terza volta consecutiva il ruolo della mummia.\nTrama.\nStavolta, la mummia (che, nel film precedente, si era immersa in un lago con la sua amata), viene riesumata tramite un dragaggio di un fiume in Louisiana dal sacerdote Ilzor (Peter Coe).\nNel precedente film \"The Mummy's Ghost\" Ananka era vecchia decrepita, qui emerge dalle acque bella e giovane ma vittima di forte amnesia. Il film \u00e8 ambientato 25 anni dopo gli eventi del precedente."}
{"id": "1594953", "revid": "767487", "url": "https://it.wikipedia.org/wiki?curid=1594953", "title": "Andrea Corno", "text": "Carriera.\nImpiegato di banca, negli anni cinquanta conobbe Luciano Secchi, in arte Max Bunker, che lo coinvolse nella passione verso il fumetto. Dal loro connubio nacque prima la Edizioni Serpente Volante, che nel 1960 cambi\u00f2 nome in Editoriale Corno. La casa editrice riscuote un grande successo soprattutto importando le avventure dei supereroi Marvel Comics a partire dall'inizio degli anni settanta; la crescita dell'azienda \u00e8 costante, fino ai primi anni ottanta, quando una crisi finanziaria porta alla scissione della coppia. Corno fonder\u00e0 nel 1985 la Garden Editoriale, riprendendo la pubblicazione di due collane storiche dell'Editoriale Corno: Guerra d'eroi e Comics Box De Luxe (collana incentrata sul personaggio di Andy Capp).\nMuore di cancro nel 2007."}
{"id": "1594954", "revid": "13999085", "url": "https://it.wikipedia.org/wiki?curid=1594954", "title": "Medusa film", "text": ""}
{"id": "1594956", "revid": "767487", "url": "https://it.wikipedia.org/wiki?curid=1594956", "title": "L'abbraccio mortale di Lorelei", "text": "L'abbraccio mortale di Lorelei (\"Las garras de Lorelei\") \u00e8 un film diretto da Amando de Ossorio nel 1974.\nTrama.\nIn un paese lungo il fiume Reno, una ragazza, mentre si prova da sola in camera il suo vestito da sposa, viene uccisa da un mostro dalle zampe di rettile.\nSubito dopo il funerale, all'osteria del villaggio il sindaco parla con il dottore del brutale omicidio. Quest'ultimo gli riferisce che non aveva mai visto nulla di simile, in particolare perch\u00e9 il cuore della giovane vittima era stato asportato.\nUn cieco ungherese parla della \"tradizione delle sette lune piene\", secondo la quale, ad ogni luna piena un mostro, che vive in una grotta sotto il fiume e che si chiama Lorelei, uccide per sedare la propria sete di sangue.\nNessuno per\u00f2 gli d\u00e0 importanza.\nNelle vicinanze del villaggio c'\u00e8 un collegio femminile e la professoressa Elke Ackerman va dal sindaco per chiedergli protezione.\nIl sindaco le affida Sirgurd, cacciatore dalla lunga esperienza. \nAppena arrivato al collegio, Sirgurd attira l'attenzione delle ragazze e la professoressa Ackerman non ne \u00e8 contenta.\nComunque sia il nuovo arrivato pone alla Direttrice le sue condizioni che consistono nel divieto assoluto di uscire dopo le nove di sera.\nIntanto al villaggio il mostro uccide un'altra donna. Il cieco, che \u00e8 un musicista, suona in piazza quella che lui definisce \"la melodia di Lorelei\", attirando molta gente intorno a s\u00e9, tra cui il Professor Vollander che gli dice che crede nella leggenda.\nSirgurd intanto comincia a vedere spesso una donna da sola, ma ogni volta scompare subito nel bosco.\nAl villaggio il mostro uccide il povero cieco; Sirgurd trova il Professor Vollander nel bosco e gli chiede perch\u00e9 lo segue. \nIl professore gli spiega tutta la leggenda e lo porta nel suo laboratorio, mostrandogli come la luce lunare trasformi una mano umana, opportunamente trattata, in un arto mostruoso.\nGli dice inoltre che Lorelei \u00e8 invincibile e di ricordarsi della spada di Sigfrido: ha infatti costruito un pugnale dello stesso tipo, con una sostanza radioattiva che pu\u00f2 uccidere il mostro.\nSi susseguono intanto gli avvistamenti che Sirgurd fa della misteriosa donna, sempre in costume da bagno. \nUna volta decide di seguirla e riesce a parlarci; lei gli dice di essere Lorelei e lui a quel punto gli parla della leggenda che gli ha raccontato il professore su di lei.\nSi baciano e lui le toglie una collana; appena fatto ci\u00f2 la donna si sente male e sviene. \nArriva un misterioso uomo che la porta via con s\u00e9 immergendosi nel fiume.\nDi l\u00ec a poco nel laboratorio del professore arriva il misterioso uomo, che dice di chiamarsi Alberico, con la sua padrona, Lorelei.\nIl professore cerca di sviare le domande di Lorelei, ma Alberico lo prende a frustate e, caduto a terra, si getta l'acido in faccia. Lorelei intanto brucia tutte le sue carte.\nI rapporti tra Sirgurd e Elke migliorano, soprattutto dopo che lui riesce a salvare due ragazze del collegio, attaccate dal misterioso mostro in bagno. \nA quel punto Sirgurd decide di attaccare il mostro direttamente sul fiume e si immerge; trova la grotta e l\u00ec Lorelei gli dice che \u00e8 innamorata di lui e che dovranno vivere per sempre insieme; per renderlo immortale dovr\u00e0 subire il rito del Valhalla.\nLui \u00e8 riluttante e allora Lorelei lo ipnotizza e lo fa incatenare da Alberico, che le rivela che Sirgurd \u00e8 innamorato di Elke.\nLorelei decide allora che la notte seguente uccider\u00e0 la rivale in amore. \nNella grotta ci sono altre tre ragazze che, litigando tra di loro se essere fedeli o meno a Lorelei, lo liberano. \nSirgurd riesce dunque a scappare, a ritornare in barca e a lanciare la dinamite sul fiume.\nLa grotta esplode e Alberico e le tre ragazze muoiono.\nIntanto Elke sente dei rumori e, pensando che si tratti del suo amore, esce nel bosco e viene attaccata dal mostro; ma Sirgurd sente le grida e d\u00e0 una coltellata al mostro con il pugnale che gli aveva dato il professore.\nIl mostro si trasforma in Lorelei, che muore nelle braccia di Sirgurd."}
{"id": "1594959", "revid": "767487", "url": "https://it.wikipedia.org/wiki?curid=1594959", "title": "L'oca selvaggia colpisce ancora", "text": "L'oca selvaggia colpisce ancora (\"The Sea Wolves\") \u00e8 un film del 1980 diretto da Andrew V. McLaglen.\nLa pellicola ha come protagonisti Gregory Peck, Roger Moore, David Niven e Patrick Macnee.\nNonostante il titolo dell'adattamento italiano, il film non ha alcun legame con \"I 4 dell'Oca selvaggia\", il cui vero sequel \u00e8 \"I 4 dell'Oca selvaggia II\". Si tratta solo di un espediente della distribuzione italiana per sfruttare il grande successo ottenuto dalla pellicola di due anni prima.\nTrama.\nIndia, 1943: Il comando inglese \u00e8 alle prese con un sottomarino tedesco che riesce sempre ad individuare ed affondare i mercantili inglesi in transito.\nIl colonnello Lewis Pugh e il capitano Gavin Stewart, del servizio segreto inglese, scoprono che la posizione delle navi alleate viene trasmessa al sottomarino dall'Erehnfels, un mercantile tedesco alla fonda nel porto di Goa, in territorio neutrale portoghese. Dopo aver eliminato alcune spie tedesche, decidono di distruggere la radio ed affondare la nave.\nDovendo agire in territorio neutrale, il comando britannico, pur incoraggiando la missione, deve negare il proprio coinvolgimento in caso di fallimento. Viene quindi affidata ai reduci del Calcutta Cavalleggeri, un gruppo di vecchietti a riposo e quindi civili, la cui ultima azione risale al 1900."}
{"id": "1594964", "revid": "767487", "url": "https://it.wikipedia.org/wiki?curid=1594964", "title": "Zoot Suit (film)", "text": "Zoot Suit \u00e8 un film del 1981 diretto da Luis Valdez.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti\nProduzione.\nIl film \u00e8 la trasposizione cinematografica dell'omonima opera teatrale scritta dallo stesso regista Valdez e riguardante una vicenda giudiziaria avvenuta negli anni quaranta nella quale dei ragazzi di origine latino-americana (\"zoot suit\" indica il completo da uomo con giacca e pantaloni molto ampi, che veniva tipicamente indossato dagli uomini di quelle origini) vennero ingiustamente accusati di un omicidio nei pressi di Los Angeles."}
{"id": "1594966", "revid": "216538", "url": "https://it.wikipedia.org/wiki?curid=1594966", "title": "La maledizione della mummia", "text": ""}
{"id": "1594967", "revid": "371529", "url": "https://it.wikipedia.org/wiki?curid=1594967", "title": "Passepartout (programma televisivo)", "text": "Passepartout \u00e8 stato un programma settimanale ideato da Philippe Daverio e Mauro Raponi, dedicato ogni volta ad un tema specifico che traeva i suoi spunti dal patrimonio culturale, dalla storia, dalle notizie di cronaca e dalle mostre in corso. Il programma veniva trasmesso da Rai 3 e da Rai 5 (repliche passate stagioni).\nEra caratterizzato da uno stile immediato e non accademico e dai collegamenti a 360\u00b0 che l'autore fa tra le diverse forme d'arte di ogni tempo.\nPuntate.\nPrima serie.\nLa prima serie del programma and\u00f2 in onda nella stagione 2001-2002, nella collocazione divenuta poi canonica della domenica, dalle 13:20 alle 13:50 circa dal 28 ottobre 2001 al 24 marzo 2002. Nell'estate del 2002 and\u00f2 in onda, in seconda serata, la prima serie dei \"Notturni dalla Maremma\", in numero di cinque: \"repliche attive\", ovvero riproposizioni, rimontate e rimodulate, di spezzoni delle varie puntate andate in onda durante l'inverno e la primavera, con l'aggiunta talvolta di nuovi materiali inediti; il tutto commentato da Daverio e da tre ospiti, esperti della materia, comodamente assisi attorno a un tavolo della casa di campagna del conduttore, presso Capalbio.\nElenco delle puntate, in onda tra domenica 28 ottobre 2001 e domenica 24 marzo 2002, alle 13:20:\nSeconda serie.\nNel 2002-2003 and\u00f2 in onda la seconda serie dal 3 novembre 2002 al 4 maggio 2003. Nel periodo natalizio andarono in onda i primi quattro \"Notturni con panettone\", \"repliche attive\" analoghe ai \"Notturni dalla Maremma\", ma differenti per l'ambientazione: se questi ultimi erano registrati in un casale maremmano, quelli erano ambientati nella casa milanese del conduttore. I \"Notturni con panettone\" andranno in onda regolarmente, in numero di quattro a stagione, nel periodo delle festivit\u00e0 natalizie, fino al 2006-2007 incluso. Nell'estate del 2003 vanno in onda altri otto \"Notturni dalla Maremma\".\nTerza serie.\nNel 2003-2004 va in onda la terza serie dal 2 novembre 2003 al 2 maggio 2004. Nell'estate del 2004, l'ultimo gruppo di sei \"Notturni dalla Maremma\".\nQuarta serie.\nNel 2004-2005 va in onda la quarta serie dal 10 ottobre 2004 al 17 aprile 2005. Nell'estate del 2005, otto \"Notturni in citt\u00e0\", puntate in tutto analoghe ai \"Notturni dalla Maremma\" ma ambientate nella casa milanese di Daverio (la stessa dei \"Notturni con panettone\").\nQuinta serie.\nNel 2005-2006 va in onda la quinta serie dal 23 ottobre 2005 al 7 maggio 2006. Nell'estate del 2006, otto puntate di un nuovo speciale estivo, dal titolo \"Passepartout viaggia in Italia\": la formula \u00e8 quella dei \"notturni\", ma l'ambientazione \u00e8 di volta in volta diversa: non pi\u00f9 le case di Daverio, ma dimore storiche (villa Valmarana ai Nani presso Vicenza, villa Malaparte a Capri) o abitazioni rilevanti e interessanti di contemporanei (casa Bueno a Fiesole, villa Pietromarchi a Capalbio).\nSesta serie.\nNel 2006-2007 va in onda la sesta serie dal 29 ottobre 2006 al 6 maggio 2007. Nell'estate del 2007, otto puntate di un nuovo speciale estivo, \"A proposito di Passepartout\", nel quale viene abbandonata la formula e la collocazione serale dei \"notturni\", per far spazio a \"repliche attive\" commentate di volta in volta da Daverio e un solo ospite, con un fittizio dialogo a distanza.\nSettima serie.\nNel 2007-2008 va in onda la settima serie dal 28 ottobre 2007 al 10 agosto 2008. Spariscono i \"Notturni con panettone\". Puntate secondo la formula di \"A proposito di Passepartout\", ma non pi\u00f9 programmaticamente differenziate dalle altre, vengono inframmezzate alle puntate tradizionali durante la stagione.\nOttava serie.\nL'ottava serie va in onda nella stagione 2008-2009, per l'ottavo anno consecutivo dal 2 novembre 2008 al 29 novembre 2009, con una pausa tra maggio e luglio 2009.\nNona serie.\nLa nona serie \u00e8 caratterizzata da una periodizzazione anomala: ha inizio il 6 dicembre 2009, si protrae per tutto il 2010 (con una lunga pausa fra maggio e settembre 2010), e termina con la trentesima puntata il 9 gennaio 2011.\nPassepartout (quasi tout).\nCon l'uscita del nuovo programma \"Emporio Daverio\", il programma passa in secondo piano e in questa nuova serie denominata \"quasi tout\" l'autore e il regista propongono una miscellanea delle migliori e pi\u00f9 interessanti trasmissioni proposte di tutte le serie prodotte.\nLa sigla.\nLa sigla iniziale del programma era un medley musicale di un noto componimento scritto nel 1867, ma suonato da differenti artisti e ritmi opposti: \"In The Hall Of The Mountain King\" di Edvard Grieg, tratto dalla suite Peer Gynt, n. 1, op. 46. Si riconoscono, fra l'altro, a partire dall'incipit del montaggio musicale un frammento della versione degli Electric Light Orchestra (ELO) del brano \"On the Third Day\" (1973), a seguire la versione del gruppo americano The Three Suns dal titolo \"Danny's Inferno\" (dall'album \"Movin' 'N' Groovin\"', 1962), l'adattamento jazz di Duke Ellington &amp; His Orchestra - Peer Gynt Suite/Suite Thursday (1960), un accenno dell'edizione techno degli M col titolo \"Razzia 2 (This Club Is Closed Forever)\" risalente al 1995, un pezzo dell'originale sinfonica della San Francisco Symphony diretta da Herbert Blomstedt registrata nel 1989, assieme al frammento dall'edizione della London Symphony Orchestra diretta dal maestro \u00d8ivin Fjeldstad nel 1958. Il collage \u00e8 completato dal altre parti sonore che rimandano al brano di Grieg difficilmente identificabili."}
{"id": "1594968", "revid": "1318658", "url": "https://it.wikipedia.org/wiki?curid=1594968", "title": "La protesta del silenzio", "text": "La protesta del silenzio (\"Amazing Grace and Chuck\") \u00e8 un film del 1987. In Inghilterra il titolo \u00e8 \"Silent Voice\". Si tratta del primo film a Hollywood del regista britannico Mike Newell.\nTrama.\nIn una cittadina del Montana Chuck Murdock, un ragazzino di 12 anni, dopo aver visitato un deposito di missili nucleari, per protesta decide di non giocare nella propria squadra di baseball fino a quando i missili non verranno smantellati. La sua protesta causa la sospensione del campionato giovanile di baseball e viene imitata anche da Amazing Grace Smith, un giocatore professionista di pallacanestro, che si dimette dalla sua squadra. L'apice viene raggiunto quando il clamore dell'iniziativa giunge all'orecchio del presidente americano."}
{"id": "1594969", "revid": "287204", "url": "https://it.wikipedia.org/wiki?curid=1594969", "title": "Colin Munro MacLeod", "text": "L'esperimento con Avery e McCarty.\nNato in Nuova Scozia (Canada), MacLeod pot\u00e9 accedere alla McGill University all'et\u00e0 di soli 16 anni, avendo saltato tre anni di scuola primaria, completando i suoi studi medici a 23 anni.\nI primi anni di ricerca sono quelli che conferirono la maggiore notoriet\u00e0 a MacLeod che, insieme ad Avery e McCarty, dimostr\u00f2 che i geni fossero costituiti di DNA. Nel 1941, Avery e MacLeod stavano studiando due linea di \"Pneumococcus\": la prima, in grado di indurre polmonite, fu definita \"S\" (da \"smooth\", liscio, con riferimento all'aspetto dei batteri); la seconda, benigna, fu definita \"R\" (da \"rough\", ruvido). Avery e MacLeod avevano scoperto che un lisato di batteri provenienti dalla linea \"S\" poteva convertire la linea \"R\" ad un fenotipo patogenetico.\nAl termine di quell'anno, Maclyn McCarty si un\u00ec al laboratorio di Avery e, nel 1942, il gruppo inizio a focalizzarsi sul DNA, ritenuto l'elemento necessario e sufficiente per permettere alla linea \"S\" di convertire la \"R\". All'inizio del 1943, Avery, MacLeod e McCarty avevano dimostrato che il DNA era in effetti il principio trasformante. Nel febbraio 1944, il trio pubblic\u00f2 i risultati nel primo di una serie di articoli sul \"Journal of Experimental Medicine\". Esperimenti successivi confermarono il DNA come vettore universale di informazione genetica. Nonostante il grandissimo rilievo scientifico di questa scoperta, Avery, MacLeod e McCarty non furono mai premiati con il Premio Nobel.\nGli studi come microbiologo.\nCon l'avvento della seconda guerra mondiale, MacLeod si focalizz\u00f2 su numerose malattie comuni tra i soldati dell'esercito americano, come la febbre tifoide, la malaria e la polmonite. Durante la guerra, MacLeod fu uno dei tanti scienziati e fisici che vennero in soccorso del governo federale \"a richiesta\". Nel 1941 era diventato direttore del dipartimento di microbiologia della scuola di medicina della New York University (NYU) e collaborava con il segretario di guerra. Nel frattempo era divenuto anche un membro ufficiale dell'Army Epidemiological Board (allargato a tutte le forze armate nel 1949, quando prese la denominazione di \"Armed Forces Epidemiological Board\"), di cui divenne presidente nel 1947, anno in cui il \"Dipartimento della Guerra\" fu rinominato in \"Dipartimento della Difesa\".\nAl termine della guerra, il Congresso diede ai National Institutes of Health (NIH) l'autorit\u00e0 di garantire fondi di ricerca ad enti esterni agli NIH, fondando di fatto il concetto di \"programma extramurale\", che oggi costituisce quasi il 90% dei fondi distribuiti dagli NIH. Gli NIH supportarono dal punto di vista finanziario MacLeod che, tra il 1946 ed il 1949, era stato membro della prima sezione di studio degli NIH, la \"Antibiotics Study Section\".\nQuesto periodo segn\u00f2 di fatto l'inizi\u00f2 di una terza fase di carriera scientifica, caratterizzata da meno attivit\u00e0 di ricerca e maggiore da consulente per direttori degli NIH o per commissioni incaricate di stanziare fondi.\nGli incarichi degli ultimi anni.\nMacLeod fu eletto membro nella National Academy of Science nel 1955. Nel 1956 si dimise dalla cattedra di microbiologia alla New York University, pass\u00f2 alcuni anni alla University of Pennsylvania, per ritornare nel 1960 come professore di medicina alla NYU. Lo stesso anno, il direttore degli NIH James Shannon chiese a MacLeod di collaborare con la Southeast Asia Treaty Organization (SEATO) per trovare strategie per affrontare il grave problema del colera, molto diffuso tra le popolazioni. Insieme ad altri scienziati come Joseph Smadel, Theodore Woodward e Fred Soper, MacLeod propose la creazione di un laboratorio di ricerca a Dacca, in Bangladesh (allora Pakistan dell'est), per condurre ricerca sul campo. Soper divenne il primo direttore del centro, chiamato inizialmente \"Cholera Research Laboratory\" e, successivamente, \"International Center of Diarrhoeal Diseases Research, Bangladesh\".\nNel 1961, MacLeod divenne anche direttore del \"Life Sciences Panel\" del comitato scientifico del presidente John Fitzgerald Kennedy. Nel 1963, lo stesso Kennedy nomin\u00f2 MacLeod vicedirettore dell\"Office of Science and Technology\" (l'attuale \"Office of Science and Technology Policy\"), dove rimase fino al 1966, sotto la presidenza di Lyndon Johnson seguita all'assassinio di Kennedy.\nFonte.\n\"Questo articolo \u00e8 basato su una fonte di pubblico dominio presente sul sito del National Institute of Allergy and Infectious Diseases, dei National Institutes of Health (pdf)\""}
{"id": "1594970", "revid": "44939", "url": "https://it.wikipedia.org/wiki?curid=1594970", "title": "Colin MacLeod", "text": ""}
{"id": "1594971", "revid": "438678", "url": "https://it.wikipedia.org/wiki?curid=1594971", "title": "Spiccioli dal cielo", "text": "Spiccioli dal cielo (\"Pennies from Heaven\") \u00e8 un film del 1981 diretto da Herbert Ross."}
{"id": "1594976", "revid": "253269", "url": "https://it.wikipedia.org/wiki?curid=1594976", "title": "Scarlatto e nero", "text": "Scarlatto e nero (\"The Scarlet and the Black\") \u00e8 una miniserie televisiva in due puntate del 1983, diretta da Jerry London e con protagonisti Gregory Peck, Christopher Plummer e John Gielgud. Tratta dal racconto \"The Scarlet Pimpernel of the Vatican\" di J. P. Gallagher, \u00e8 ambientata nella Roma degli anni quaranta durante l'occupazione nazista.\nTrama.\nRoma, 1943: Monsignor Hugh O'Flaherty, un sacerdote irlandese residente in Vaticano, organizza attivit\u00e0 di soccorso ed asilo nei confronti della popolazione perseguitata dalla Gestapo sotto il comando del colonnello Herbert Kappler.\nDistribuzione.\nTrasmessa negli Stati Uniti in un'unica serata il 2 febbraio 1983 sulla rete CBS, in Italia \u00e8 andata in onda l'8 e il 15 maggio dello stesso anno in prima serata su Rai 1."}
{"id": "1594978", "revid": "767487", "url": "https://it.wikipedia.org/wiki?curid=1594978", "title": "Il principe e il pirata", "text": "Il principe e il pirata \u00e8 un film del 2001 diretto e interpretato da Leonardo Pieraccioni.\nTrama.\nLeopoldo Natali \u00e8 un maestro di scuola elementare che ha appena perso il padre Pierino, con il quale non aveva rapporti da anni; mentre sta vegliando la salma, tuttavia, l'uomo si desta e gli rivela che deve fingere di essere morto, con l'aiuto dell'amico Ubaldo, per fuggire dai propri creditori.\nIl giorno seguente Pierino sparisce senza preavviso ma lascia al figlio una videocassetta in cui gli rivela che ha un fratello, nato da una relazione extraconiugale con la bidella della scuola in cui Leopoldo insegna, di nome Melchiorre, detto \"Gimondi\", che sta scontando alcuni anni di carcere in Sicilia. Ai due figli l'uomo lascia un'eredit\u00e0 congiunta del valore di 250 milioni di lire consistente in un dipinto del 1400 custodito da un notaio di Saint Vincent.\nLeopoldo va a prendere Melchiorre all'uscita dal carcere e insieme si dirigono in auto dal capoluogo siciliano al paese valdostano: nel lungo viaggio insieme i due fratelli avranno modo di conoscersi, di capire quanto siano diversi, di iniziare un rapporto di vero affetto reciproco e di comprendere quanto siano irrimediabilmente incompatibili.\nDopo mille peripezie i due giungono finalmente a destinazione: ritirata l'eredit\u00e0 in contanti presso il notaio, Leopoldo e Melchiorre vengono raggiunti da Pierino, Ubaldo e Melanie (una ex fiamma di Melchiorre con cui risboccia l'amore), che mettono al corrente Leopoldo della loro intenzione di utilizzare i soldi dell'eredit\u00e0 per aprire un casin\u00f2 alle isole Cayman e gli chiedono di unirsi a loro. Il maestro, tuttavia, decide di rimanere e di tornare dall'ex moglie e dal figlio ai quali si \u00e8 riavvicinato proprio grazie al fratello.\nLocation.\nIl film \u00e8 stato girato nell'estate del 2001 a Firenze, a Palermo, Messina, Genova, Montecelio, Saint-Pierre, Biella, Sandigliano, Gressan, Viareggio e Lido di Camaiore, nonch\u00e9 in alcuni Autogrill, il primo sulla Roma-Civitavecchia all'autogrill Tirreno Est all'altezza di Santa Severa e il secondo sulla A24 Roma-L'Aquila all'autogrill Civita Sud . La scena del passaggio a livello dove Melchiorre incontra il suo amico omosessuale \u00e8 stata girata a Candelo."}
{"id": "1594982", "revid": "767487", "url": "https://it.wikipedia.org/wiki?curid=1594982", "title": "Le quattro stagioni (film 1981)", "text": "Le quattro stagioni (\"The Four Seasons\") \u00e8 un film del 1981 diretto da Alan Alda."}
{"id": "1594983", "revid": "1086846", "url": "https://it.wikipedia.org/wiki?curid=1594983", "title": "Atalanta Bergamasca Calcio 1987-1988", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1987-1988.\nStagione.\nL'annata 1987-1988 ritrova l'Atalanta in serie B a causa della retrocessione della precedente stagione, ma anche qualificata nella competizione europea della Coppa delle Coppe, grazie al fatto di avere disputato a giugno le finali di Coppa Italia contro il campione d'Italia, e quindi iscritto alla Coppa dei Campioni.\nLa stagione per la truppa guidata da Emiliano Mondonico non comincia nel migliore dei modi, vista l'eliminazione dalla Coppa Italia al primo turno, nel settimo girone di qualificazione. In questi gironi la vittoria vale 3 punti, ed in caso di parit\u00e0, come ad Arezzo, si va ai calci di rigore, chi vince si prende 2 punti, chi perde un solo punto. Il campionato, pur a fasi alterne, vede sempre la squadra bergamasca nelle zone nobili della classifica, ed anche se con qualche affanno, la promozione arriva puntuale, all'ultima giornata d campionato con 47 punti, grazie all'(1-0) interno sul Messina, con una sola lunghezza di vantaggio sul , la Dea risale cos\u00ec in Serie A con , e .\nMa il motivo per il quale questa stagione sar\u00e0 a lungo ricordata dai tifosi atalantini \u00e8 senza dubbio il cammino che ha portato i neroazzurri fino alle semifinali della Coppa delle Coppe. Anche qui, dopo un avvio incerto coinciso con una sconfitta nella gara di andata con i dilettanti gallesi del vi \u00e8 stato un costante miglioramento nelle prestazioni che hanno portato la qualificazione ai turni successivi a spese dei suddetti gallesi prima, dei greci dell' negli ottavi, per incontrare nei quarti di finale lo , gi\u00e0 affrontato nella medesima competizione ventiquattro anni prima. La gara di andata ha visto i bergamaschi imporsi (2-0) grazie alle reti di Nicolini e Cantarutti, mentre nella partita di ritorno, disputata allo stadio Jos\u00e9 Alvalade, di nuvov una rete di Cantarutti ha messo il sigillo sulla qualificazione alle semifinali, in cui il sorteggio ha assegnato all'Atalanta i belgi del .\nA met\u00e0 aprile l'Atalanta si \u00e8 ritrovata ad essere l'unica squadra italiana ancora in corsa nelle coppe europee, attirando cos\u00ec su di s\u00e9 grande attenzione. Il primo match, si \u00e8 disputato in terra fiamminga, ed ha visto la vittoria dei padroni di casa (2-1) in un confronto molto equilibrato. Il ritorno si \u00e8 giocato il 20 aprile 1988 in uno stadio Comunale esaurito in ogni ordine di posto, gi\u00e0 alcune settimane prima dell'incontro. Il risultato per\u00f2 non ha premiato le attese dei bergamaschi, perch\u00e9 i belgi si sono imposti ancora (1-2).\nMaglie e sponsor.\nLo sponsor tecnico per la stagione 1987-1988 fu Latas, mentre lo sponsor ufficiale fu Sit-In.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1594986", "revid": "1603714", "url": "https://it.wikipedia.org/wiki?curid=1594986", "title": "Marco Cornaro", "text": ""}
{"id": "1594992", "revid": "124546206", "url": "https://it.wikipedia.org/wiki?curid=1594992", "title": "Villa Melzi (Bellagio)", "text": "Villa Melzi d'Eril \u00e8 una dimora storica privata situata nel comune di Bellagio, di propriet\u00e0 della famiglia Melzi d'Eril, oggi del suo ramo Gallarati Scotti, proclamata, con la propriet\u00e0 circostante, monumento nazionale.\nStoria.\nLa villa fu progettata nel 1808 dall'architetto ticinese Giocondo Albertolli, su commissione di Francesco Melzi D'Eril. La costruzione fu completata nel 1810, mentre gli interni (che ospitano opere di Sanquirico, Bossi, Lavelli, Cambiani, Arrigoni e Trivaglio) furono pronti solo nel 1813.\nAlla morte del Duca, avvenuta nel 1816, la propriet\u00e0 pass\u00f2 a Lodovico, primogenito di Giovanni Francesco, nipote e figlio adottivo di Francesco Melzi d'Eril; Lodovico spos\u00f2 in seconde nozze Jos\u00e9phine Barb\u00f2 dalla quale ebbe due figlie, una delle quali si un\u00ec in matrimonio a Giancarlo Gallarati Scotti, principe di Molfetta, e con tale matrimonio port\u00f2 alla famiglia del marito anche la villa di Bellagio.\nIl complesso.\nIl complesso \u00e8 costituito:\nLa villa.\nLa facciata, semplice e regolare, \u00e8 arricchita da una scalinata a doppia rampa e da quattro leoni di stile egizio. Internamente, la villa ospita una serie di opere di Andrea Appiani: due dipinti del 1803 (\"Francesco Melzi\" e \"Napoleone primo Console\") e altrettanti busti in bronzo raffiguranti Giuseppe e Giulia Parravicini. Tra le opere raccolte da Francesco Melzi e conservate nella villa si ricordano un van Dyck, un Rubens e un Van Ruysdael.\nAi lati del terrazzo e del \"parterre\" a lago si ergono due statue in marmo del Cinquecento, rappresentanti Apollo e Meleagro, gi\u00e0 attribuite allo scultore Guglielmo della Porta.\nI giardini.\nI giardini all'inglese (1815), arricchiti da sculture, furono progettati dall'architetto Luigi Canonica e dall'agronomo Luigi Villoresi, entrambi responsabili della sistemazione del parco della Villa Reale di Monza. Nel giardino, ricchissimo di piante rare ed esotiche, sono presenti alberi secolari, siepi di camelie, boschi di azalee e rododendri giganti, pietre e monumenti, imbarcazioni e cimeli di pregio storico e artistico.\nAccedendo dall'ingresso di Bellagio si trova sulla sinistra una parte adattata a \"giardino orientale\", con un laghetto di ninfee. Procedendo, si apre la visuale sul lago e si incontra la prima fra le antichit\u00e0 egizie distribuite nel parco: la statua di un dignitario (arricchita da geroglifici) risalenti ai tempi di Ramses II.\nPi\u00f9 oltre, un chiosco in stile moresco conserva i busti degli imperatori d'Austria Ferdinando I e Marianna di Savoia, e del duca Lodovico Melzi con la consorte Josephine Melzi Barb\u00f2, ultimi proprietari della casata Melzi prima del passaggio alla famiglia Gallarati Scotti. Di fronte al chiosco si erge il monumento a Dante e Beatrice dello scultore Giovan Battista Comolli \u2014 di fronte al quale Franz Liszt, ospite di Villa Melzi, compose la \"Sonata a Dante\" (1847-1855).\nL'aranciera-museo.\nProseguendo all'ombra di un filare di platani si arriva in prossimit\u00e0 della villa, preceduta da quella che in origine era l\"'orangerie\", cio\u00e8 la serra dove venivano ricoverate le piante di aranci durante l'inverno.\nOggi \u00e8 un museo che contiene preziosi cimeli del periodo napoleonico (busto di Napoleone, le chiavi della citt\u00e0 di Milano, stampe della Milano napoleonica, i cannoni della prima campagna d'Italia del 1796, rari reperti archeologici e due affreschi rinascimentali di provenienza lariana.\nLa cappella gentilizia.\nAl limite sud del giardino, a fianco dell'approdo turistico di Loppia, si trova la cappella gentilizia dei Melzi d'Eril, tempio neoclassico progettato e decorato da Giocondo Albertolli, con stucchi a rosoni e affreschi di Angelo Monticelli, su disegni di Giuseppe Bossi. \nNotevoli sono le opere di scultura: il palio d'altare con la soprastante statua di Cristo Redentore di Giovan Battista Comolli, e i monumenti funerari disposti sulle pareti:\nNella sacrestia a destra dell'altare si trovano le tombe dei Melzi; a sinistra quelle dei Gallarati Scotti.\nNella parete nord esterna, verso il giardino, \u00e8 stata murata la porta dell'antica casa Melzi di Milano, attribuita a Bramante, e arricchita da una lapide di famiglia. Di fronte al portale si trova un fregio in pietra del XIII secolo, proveniente dalla vicina chiesa di Santa Maria in Loppia, con i simboli dei quattro Evangelisti."}
{"id": "1594993", "revid": "8596", "url": "https://it.wikipedia.org/wiki?curid=1594993", "title": "Ospite d'onore", "text": ""}
{"id": "1594995", "revid": "599013", "url": "https://it.wikipedia.org/wiki?curid=1594995", "title": "Independ\u00eancia", "text": ""}
{"id": "1594996", "revid": "1543377", "url": "https://it.wikipedia.org/wiki?curid=1594996", "title": "Rapidit\u00e0 (relativit\u00e0 ristretta)", "text": "Nella teoria della relativit\u00e0 ristretta, la rapidit\u00e0 (da non confondere con la pseudorapidit\u00e0) \u00e8 una grandezza introdotta per poter scrivere le trasformazioni di Lorentz in maniera concisa. Questa grandezza formula_1 \u00e8 definita come:\ntale che formula_3, con formula_4\nUso.\nDefinendo come di consuetudine:\nun boost di Lorentz lungo la direzione formula_6\nusando le relazioni formula_8 e formula_9 pu\u00f2 essere scritto come:\nche \u00e8 l'espressione di una rotazione immaginaria. La pi\u00f9 generale trasformazione di Lorentz, esprimibile tramite la matrice formula_11, prende la forma\ndove\nLe coordinate di formula_15 e formula_16 sono i generatori del gruppo di Lorentz.\ne generano rispettivamente le rotazioni attorno ai tre assi cartesiani, e i boost di Lorentz lungo tali assi. Il restante parametro formula_19 ha come coordinate gli angoli di rotazione attorno ai tre assi spaziali.\nPropriet\u00e0.\nUn'ultima considerazione riguarda le rapidit\u00e0 di particelle viste in diversi sistemi di riferimento. Se prendiamo in considerazione come parametri per la descrizione del sistema l'impulso e la rapidit\u00e0 della particella si ha:\ndove se indichiamo con formula_21 un altro sistema di riferimento, con formula_22 il sistema di riferimento solidale alla formula_23-esima particella, e se indichiamo\ncon una freccia una particolare trasformazione di Lorentz abbiamo:\ne la formula_25 \u00e8 la rapidit\u00e0 della trasformazione da formula_26 a formula_21. Dimostriamolo.\nIntanto assegniamo al sistema formula_21 i parametri formula_29 e formula_30 che ne definiscono il moto rispetto a formula_26.\nquindi\nLa comodit\u00e0 di utilizzare come parametri formula_37 e formula_38 \u00e8 quella per cui in due diversi sistemi di riferimento le rapidit\u00e0 delle particelle risultano traslate\ndi un valore fisso formula_25 che rappresenta la rapidit\u00e0 della trasformazione di Lorentz che collega i due sistemi di riferimento."}
{"id": "1594997", "revid": "219110", "url": "https://it.wikipedia.org/wiki?curid=1594997", "title": "Giovanni Nistri (medico)", "text": "Nel 1839 fu nominato chirurgo presso l'Ospedale dell'Universit\u00e0 di Pisa e qui esercit\u00f2 la sua professione fino al 1847, anno in cui si trasfer\u00ec a Parigi per perfezionarsi. In questa citt\u00e0 ebbe come maestro Jean Civiale.\nNel 1850 ritorn\u00f2 a Pisa e venne nominato aiuto del clinico chirurgico Carlo Burci. \nNello stesso anno fu nominato medico chirurgo delle antiche Terme di San Giuliano, e dal 1869 ne fu direttore. \nIn questi anni pubblic\u00f2 molti lavori sulle virt\u00f9 terapeutiche dell'acqua termale di San Giuliano, ponendosi tra i pi\u00f9 importanti medici italiani nel campo dell'idrologia.\nNel 1879 assunse la cattedra di Patologia chirurgica dell'Universit\u00e0 di Pisa.\nGiovanni Nistri mor\u00ec a Pisa il 25 gennaio 1884, stroncato da un'emorragia cerebrale durante una lezione universitaria presso la Clinica Chirurgica dell'Ospedale Santa Chiara di Pisa."}
{"id": "1594998", "revid": "1543377", "url": "https://it.wikipedia.org/wiki?curid=1594998", "title": "Pani c\u00e2 meusa", "text": "Il pani c\u00e2 meusa (in italiano 'panino con la milza') \u00e8 una specialit\u00e0 alimentare palermitana, esempio di tradizione gastronomica nel campo del cosiddetto \"cibo di strada\". La pronuncia corretta in dialetto palermitano \u00e8 .\nPreparazione.\nQuesta pietanza, la cui preparazione finale viene eseguita sul momento, consiste in un panino morbido (di solito una tonda \"vaste\u1e0d\u1e0da\" o, talvolta, una mafaldina o mezza mafalda siciliana), superiormente spolverato di sesamo, imbottito con pezzetti di milza, polmone e, talvolta, trachea di vitello (\"scannaruzzatu\"). Questi, precedentemente bolliti o cotti al vapore interi, vengono poi tagliati a fettine sottili e soffritti a lungo nella sugna (lo strutto). Il panino pu\u00f2 essere integrato con caciocavallo grattugiato o ricotta (in questo caso si dice \"maritatu\", ossia sposato, accompagnato da qualcos'altro), oppure con limone o pepe oppure \"schettu (\"ossia semplice, senza nient'altro).\nIl \"meusaru\" si serve di un'attrezzatura caratteristica: una pentola inclinata, con lo strutto bollente nella parte bassa, mentre in alto attendono le fettine di interiora che verranno soffritte al momento della vendita. Una forchetta a due denti serve per estrarre le fettine dal grasso di cottura, che vengono rapidamente scolate e inserite nel panino privato dell'eccesso di mollica; una piccola schiumarola viene utilizzata per prelevare i pezzi pi\u00f9 piccoli ed eseguire un'ulteriore scolatura del grasso di cottura mediante rapida strizzatura del panino, talvolta con l'ausilio di carta assorbente. Una volta \"cunzatu\" (condito) secondo le preferenze dell'avventore, il panino viene servito caldo, in carta da pane o assorbente.\nDiffusione.\nIl panino con la milza, sebbene nato e diffuso principalmente a Palermo, ha conosciuto in anni recenti una certa popolarit\u00e0 al di fuori dei suoi luoghi di tradizione, grazie ai social media e alla diffusione della moda dello street food. Oggi non \u00e8 infrequente trovarlo in diverse citt\u00e0 italiane, nei locali e rosticcerie che propongono specialit\u00e0 siciliane, cos\u00ec come nelle sempre pi\u00f9 frequenti sagre e manifestazioni dedicate al cibo di strada.\nA Palermo, la maggior parte dei \"meusari\" sono ambulanti e si trovano in luoghi di mercato come la Vucciria o Ballar\u00f2. I pi\u00f9 famosi sono l'\"Antica Focacceria San Francesco\" che risale al 1834, il cui proprietario ha fatto della battaglia contro il pizzo una coraggiosa scelta di vita, denunciando i suoi estorsori mafiosi, \"L'Antica Focacceria di Porta Carbone\", la famiglia Basile alla Vucciria, \"Nni Francu u Vasti\u1e0d\u1e0daru\" in corso Vittorio Emanuele (angolo piazza Marina), l'antico e caratteristico \"Nni Pi\u1e0d\u1e0du Missina\" nel corso Alberto Amedeo adiacente all'antico mercato del Capo. Infine, pi\u00f9 recente, \"Ninu u Ballirinu\" in corso Finocchiaro Aprile.\nStoria.\nL'origine di questa pietanza si fa risalire al medioevo, quando gli ebrei palermitani impegnati nella macellazione della carne, non potendo venire retribuiti per precetto religioso, trattenevano come ricompensa le interiora che rivendevano come farcitura insieme a pane e formaggio. Cacciati da Ferdinando II d'Aragona detto \"il Cattolico\", questa attivit\u00e0 venne continuata dai caciottari palermitani. In realt\u00e0, il consumo di interiora, particolarmente diffuso a Palermo, \u00e8 tipico di quelle comunit\u00e0 dove, al consumo di carne dovuto alla presenza di famiglie nobiliari, corrispondeva un utilizzo degli scarti della macellazione da parte del popolo.\nA Palermo, accanto al panino con la milza, troviamo per strada anche il panino con le panelle o le crocch\u00e8 (cazzilli) oppure con la rascatura, lo sfincione, le stigghiola, la frittola, il musso, il carcagnolo, la caldume (in chiamata \"a quarumi\"), il polpo, l'aringa, e tutta una serie di pietanze da consumare in piedi: arancine, calzoni, spiedini, ravazzate."}
{"id": "1595000", "revid": "767487", "url": "https://it.wikipedia.org/wiki?curid=1595000", "title": "Tina - What's Love Got to Do with It", "text": "Tina - What's Love Got to Do with It \u00e8 un film del 1993 diretto da Brian Gibson sulla vita di Tina Turner.\nTrama.\nLa piccola Anna Mae Bullock si fa un giorno cacciare dal coro della sua Chiesa, poich\u00e9 interpreta a modo suo lo stile gospel. Notata da un compositore di canzoni a capo di una orchestrina, Ike Turner, costui ne valuta il talento, la lancia con il nome di Tina in varie tourn\u00e9e, se ne innamora ricambiato: il duo, sposatosi, comincia a far dollari e dischi. Ma Ike non solo \u00e8 un manager esigente che litiga sempre per imporre il proprio tipo di canzoni, ma \u00e8 anche un uomo violento e duro, che alterna carezze e doni a botte ed umiliazioni. Alla fine ribellatasi e chiesto il divorzio, Tina vince la causa e lascia al marito denaro ed investimenti, purch\u00e9 le resti il proprio nome artistico."}
{"id": "1595001", "revid": "1305772", "url": "https://it.wikipedia.org/wiki?curid=1595001", "title": "What's Love Got to Do with It", "text": ""}
{"id": "1595005", "revid": "287204", "url": "https://it.wikipedia.org/wiki?curid=1595005", "title": "Antonio Scaglia", "text": "La vita.\nNino Scaglia, all'anagrafe Antonio Scaglia, \u00e8 nato e vissuto a Storo dove \u00e8 stato farmacista, scrittore, giornalista, poeta e commediografo degli storesi. Egli \u00e8 il simbolo di un particolare modo di essere \"\u00abstorese\u00bb\", ma la sua umana testimonianza \u00e8 andata al di l\u00e0 del suo paese grazie soprattutto alla sua copiosa produzione letteraria, in poesia e prosa, in italiano e dialetto.\nDa Storo \u00e8 mancato solo gli anni necessari per gli studi conclusi con la laurea in farmacia all'Universit\u00e0 di Pavia. La sera della discussione della tesi di laurea un amico gli sussurra nell'angolo meno illuminato del solito caff\u00e8: \u201cLa vita \u00e8 fatta per met\u00e0 di sogni l'altra met\u00e0 di delusioni... Farai il farmacista finch\u00e9 avrai fiato per farlo. I tuoi progetti di evasione li rimanderai sempre a domani\u201d. E cos\u00ec \u00e8 stato. Rientrato in paese, il giovane ha preso posto dietro il bancone della farmacia. Ed \u00e8 stato un servizio a tempo pieno. Di anno in anno ha rimandato la decisione di abbandonare il paese, ma non ha mai rinunciato al proposito di scrivere. Quando, ai tempi della Guerra d'Etiopia, l'amico \u00e8 tornato alla carica proponendogli di raggiungerlo in Lombardia e di acquistare con lui una farmacia che era quattro volte la sua, la risposta di Nino \u00e8 stata risoluta: \u201cAmico caro, io sono innamorato del mio paese. Ho qui una caterva di parenti miei e di mia moglie, ho qui un esercito di amici e oltre a tutto sono legato a filo doppio a quell'insieme di cose materiali e spirituali che si chiama Storo. Le mie radici sono qui. Qui riposano tutti i miei avi, qui ho trascorso la mia giovinezza, qui amo tutto ci\u00f2 che vedo, che sento, che sfioro. Amo la gente che incontro per la strada, amo le strade stesse e le piazze che attraverso ogni giorno, i muri di cui conosco ogni screpolatura, amo la campagna che mi circonda, i monti che mi proteggono, il cielo che mi sovrasta, il suono delle campane, il rumore dei fiumi, tutto. Amo perfino - non ridere, ti prego - l'odore di stalla che impregna l'aria che respiro. Le pi\u00f9 belle montagne delle Alpi mi sembra che siano le mie ed il mio cielo mi sembra pi\u00f9 azzurro di tutti i cieli del mondo. Con questo non voglio dire di aver rinunciato al mio vecchio desiderio: non so quando, non so come, ma evader\u00f2 sicuramente\".\nE cos\u00ec, negli anni successivi, Nino Scaglia ha cercato l'evasione nell'impegno sociale, nell'andare per monti a caccia con gli amici, ma soprattutto nel leggere e scrivere. Lo scrivere \u00e8 diventato il modo per parlare con s\u00e9 stesso, per ripetersi le cose che valgono, per sorridere di s\u00e9 e degli altri, per digerire le tristezze degli eventi familiari, per cantare come i grilli del campo che fanno le serenate alle stelle.\nUn grilletto sempre contento lo aveva ammonito una sera di luna, lass\u00f9, sulla sua montagna di Faserno:\nE lui ha ubbidito ed ha cominciato a cantare.\nLe opere.\nIl suo scrivere sgorga da un'eccezionale umanit\u00e0 e da un'attenta osservazione dei comportamenti degli uomini. Ne sono usciti versi pregevoli ed efficaci pagine di prosa. La vena \u00e8 quasi sempre segnata da un umorismo innato che mette allegria, dal quale traspare un amore viscerale per la gente semplice. Ma dietro la fresca battuta si cela sovente una velata e rassegnata tristezza.\nIl giornalista.\nIl primo numero de \"La voce della Rocca Pagana\" venne al mondo per caso, quasi per ridere, per aggiungere qualcosa di \u00abnuovo\u00bb alla festa di san Lorenzo del 10 agosto 1948 con una modesta tiratura di cento copie. Doveva essere un numero unico e invece al primo numero ne segu\u00ec un altro e dopo un altro ancora e cos\u00ec avanti ogni mese fino al 1958. Il programma del giornale \u00e8 riassunto nella testata: \"Mensile quasi serio con note di politica, umorismo e di vita locale\". Nell'autunno del 1950 il giornale raggiunge e oltrepassa le 1000 copie al mese. Fa quasi tutto da solo Nino Scaglia: \"Ogni mese devo scrivere l'articolo di fondo e riempire con l'umorismo, con la politica, con note di costume e di storia tre delle quattro facciate del giornale. Ho adottato parecchi pseudonimi - Barba Orribile, Professor Galicas, Nisca ecc - e firm\u00e0 con essi per salvare - almeno in apparenza - la variet\u00e0 dei collaboratori. La tiratura aumenta sempre arrivando ultimamente a 3200 copie. Nel 1958 il periodico chiude \"per affaticamento del direttore\"\nIl poeta.\nIn \"Settant'anni di vita storese\" appaiono le prime dieci poesie di Nino Scaglia: due in italiano e otto in dialetto storese. La raccolta sistematica \u00e8 stata fatta negli anni ottanta dal gruppo culturale Il Chiese che con il contributo economico del comune di Storo ha pubblicato il libro \"I grilli parlanti e altre rime\". Le poesie son raccolte in quattro capitoli con una breve presentazione dell'autore:\nIl commediografo.\nNino Scaglia \u00e8 stato anche un applaudito e riconosciuto autore di teatro dialettale. Ci ha lasciato sei commedie in dialetto storese e una in italiano. Alcune delle dialettali sono state rappresentate e replicate con successo, non solo a Storo. Sull'onda di un'atmosfera di strapaese la gente ha gustato in esse quadri di buone cose passate, definitivamente perdute. Soprattutto, gli Storesi si sono identificati negli attori protagonisti della filodrammatica I Coquadar, socializzando pecche e virt\u00f9 in una benefica catarsi collettiva. \u201cIn fondo le mie commedie - ha confidato un giorno - sono lo specchio della mia anima. Guardandole, infatti, si ride per le battute, si ride molto, ma alle fine molti piangono perch\u00e9 lo sfondo delle mie commedie \u00e8 sempre improntato a profonda umanit\u00e0\u201d.\nIntitolazione della biblioteca.\nIn onore del cantore di Storo la Giunta comunale del Comune di Storo, con delibera n. 6 del 30 gennaio 2008 ha intitolato a Nino Scaglia la nuova sede della biblioteca comunale"}
{"id": "1595006", "revid": "8596", "url": "https://it.wikipedia.org/wiki?curid=1595006", "title": "Il mistero von Bulow", "text": ""}
{"id": "1595008", "revid": "433605", "url": "https://it.wikipedia.org/wiki?curid=1595008", "title": "Sbandato", "text": "Sbandato \u00e8 il 16\u00ba album in studio del cantautore italiano Edoardo Bennato, pubblicato nel 1998."}
{"id": "1595009", "revid": "1632387", "url": "https://it.wikipedia.org/wiki?curid=1595009", "title": "Penetrator (album)", "text": "Penetrator \u00e8 l'ottavo album di Ted Nugent, pubblicato nel 1984 per la Atlantic Records."}
{"id": "1595014", "revid": "1543377", "url": "https://it.wikipedia.org/wiki?curid=1595014", "title": "Montecchi", "text": "I Montecchi o Monticoli sono stati una delle principali famiglie ghibelline veronesi, e diedero un importante contributo alla storia basso medioevale della citt\u00e0 scaligera.\nStoria.\nI Montecchi (gi\u00e0 negotiatores, cio\u00e8 mercanti che vendevano grandi partite di merci tra le province romane), trasferiti da Montecchio Precalcino a Verona, furono per un certo lasso di tempo la pi\u00f9 importante casata ghibellina della citt\u00e0, spesso in contrasto e in lotta con altre famiglie, in particolare con quella guelfa dei conti di Sambonifacio. Le prime testimonianze della loro presenza si hanno intorno agli anni venti del XII secolo, quando Verona venne colpita dalle contese sanguinarie tra diverse fazioni: questo conflitto vedeva da una parte i Montecchi e le altre stirpi ghibelline, presenti soprattutto in citt\u00e0, e dall'altra i Sambonifacio che esercitavano un determinante ruolo nel territorio. Ebbero una parte significativa nel periodo della formazione del comune e sostennero in Verona la presignoria di Ezzelino III da Romano fino al 1259.\nVerso la fine del 1100 soggiorn\u00f2 a Verona il papa Urbano III, il quale venne incoronato in citt\u00e0 e cerc\u00f2, inutilmente, di riappacificare i Montecchi ed i Sambonifacio. Nel 1206 il podest\u00e0 di Verona Azzo VI d'Este cerc\u00f2 di neutralizzare, senza successo, entrambe le famiglie rivali: si alle\u00f2 momentaneamente con i guelfi del contado veronese, cui lasci\u00f2 invadere la citt\u00e0 e distruggere i palazzi delle casate ghibelline.\nL'influenza dei Montecchi diminu\u00ec nel tempo, in particolare modo dopo l'esordio politico degli Scaligeri che riuscirono, con il consenso del ceto mercantile ed artigianale, ad appropriarsi del potere ed a costituire la prima signoria italiana. I Montecchi furono costretti a lasciare Verona nel 1325, dopo un evento particolare: quell'anno Cangrande della Scala, il pi\u00f9 importante e famoso esponente del casato, venne colpito da una grave malattia, tanto che si pens\u00f2 fosse prossimo alla morte. Fu allora che il cugino Federico della Scala, con il loro aiuto, cerc\u00f2 di sostituirlo, ma Cangrande si riprese velocemente, e decise di bandirlo per sempre unitamente ai suoi congiunti e a chi aveva partecipato alla congiura, compresi i Montecchi.\nI Montecchi nella letteratura.\nI Montecchi vennero citati da Dante Alighieri nella \"Divina Commedia\" (precisamente nel del Purgatorio, versi 105-106-107) insieme ai Capuleti (o Cappelletti), ma furono resi famosi soprattutto grazie alla tragedia \"Romeo e Giulietta\" di William Shakespeare.\nShakespeare si ispir\u00f2 presumibilmente - attraverso le versioni e traduzioni di autori successivi - alla precedente novella scritta dal letterato vicentino Luigi da Porto (composta nel 1524 e pubblicata nel 1530 circa): in tale opera da Porto immaginava lo svolgimento della vicenda a Verona, al tempo della signoria di Bartolomeo della Scala (1301-1304). Nella trama sono gi\u00e0 presenti elementi essenziali come la rissa, la morte di un cugino dell'amata perpetrata da Romeo, il bando dalla citt\u00e0 di quest'ultimo e la tragica fine di entrambi.\nSebbene avesse stabilito l'ambientazione letteraria a Verona, vari indizi suggeriscono che da Porto scrisse la novella nella sua villa a Montorso Vicentino, trovando ispirazione dalla visione delle due vicine rocche scaligere di Montecchio Maggiore (oggi indicate come i castelli di Romeo e Giulietta). \u00c8 verosimile (ma non documentato) che tale immagine, di due manieri quasi in contrapposizione tra loro, abbia influenzato gli avvenimenti del racconto, anche per l'accostamento tra il nome di Montecchio e quello di Montecchi attribuito proprio dal da Porto alla famiglia di Romeo.\nRiferimenti nella cultura di massa.\nIl 1\u00ba maggio di ogni anno, in occasione della rievocazione storica \"Montecchio Medievale\" (meglio nota come \"Faida\") che si tiene a Montecchio Maggiore in provincia di Vicenza, vengono scelte le figure di Romeo e Giulietta tra tutti i giovani che si candidano in risposta ad un bando pubblico associato alla manifestazione.\nLa rievocazione \u00e8 organizzata dal \"Gruppo Storico Culturale Giulietta e Romeo\" in collaborazione con l'amministrazione comunale."}
{"id": "1595015", "revid": "767487", "url": "https://it.wikipedia.org/wiki?curid=1595015", "title": "Ironweed", "text": "Ironweed \u00e8 un film drammatico del 1987 diretto da H\u00e9ctor Babenco che ha come protagonisti Jack Nicholson e Meryl Streep nella parte di due senzatetto. Completano il cast molti altri attori famosi, tra cui Carroll Baker. \u00c8 tratto da un romanzo di William Kennedy, autore anche della sceneggiatura.\nTrama.\nSecondo la struttura del romanzo omonimo a cui \u00e8 ispirato (premiato con il premio Pulitzer), il film \u00e8 ambientato nella zona di Albany (New York) nel 1938. Narra di Francis 'Fran' Phelan, un ex giocatore di baseball divenuto una sorta di \"hobo\" un po' schizofrenico, il quale insieme alla compagna Helen Archer (una cantante in declino) e ai compagni di vagabondaggio decide di trascorrere la festivit\u00e0 di Halloween nella citt\u00e0 natale dalla quale manca da decenni.\nLo accompagnano, oltre ai compagni di sventura sempre alla ricerca di un piatto caldo e di un letto al coperto in cui ripararsi dal freddo e trascorrere la notte, i fantasmi del passato (rappresentati ad esempio dal ricordo di un crumiro ucciso in giovent\u00f9 durante una manifestazione sindacale e dal figlioletto di pochi mesi morto in circostanze accidentali) che continuano a tormentarlo e dai quali non riesce a distaccarsi. Neppure l'incontro con la moglie, i figli e il nipote potr\u00e0 riportarlo indietro nel tempo e a una vita domestica.\nRiconoscimenti.\nIl film ha avuto diversi riconoscimenti. I due attori principali - Jack Nicholson e Meryl Streep sono stati candidati ai premi Oscar 1988 come miglior attore e migliore attrice protagonisti. Per quest'interpretazione Nicholson \u00e8 stato candidato anche ai Golden Globe 1988 ed ha vinto il LAFCA Award e il New York Film Critics Circle Award del 1987.\nIl regista Babenco \u00e8 stato candidato nel 1989 per il Golden St. George al Festival cinematografico internazionale di Mosca."}
{"id": "1595018", "revid": "287204", "url": "https://it.wikipedia.org/wiki?curid=1595018", "title": "Agueda", "text": ""}
{"id": "1595024", "revid": "2060519", "url": "https://it.wikipedia.org/wiki?curid=1595024", "title": "HMS Victorious (R38)", "text": "La nave HMS \"Victorius\" (R38) era una portaerei della Royal Navy. Faceva parte della classe Illustrious a cui appartenevano anche la capoclasse HMS \"Illustrious\", la \"Formidable\" e la \"Indomitable\".\nStoria.\nL'HMS \"Victorius\" venne costruita dalla Vickers-Armstrongs, varata nel 1939 ed entr\u00f2 in servizio nel maggio 1941. Aveva un dislocamento di circa 29.000 t e la capacit\u00e0 di trasportare fino a 72 aerei serviti da due elevatori.\nDurante la guerra la \"Victorius\" fece parte della Forza H di Gibilterra nel mar Mediterraneo con lo scopo di scortare i convogli che vi transitavano. Venne impiegata nel 1941 nell'Oceano Atlantico per la caccia della corazzata tedesca \"Bismarck\". Successivamente venne impiegata, nell'autunno del 1941, nelle acque norvegesi per poi rientrare a Gibilterra dove partecip\u00f2 alla battaglia di mezzo agosto. Dopo aver partecipato agli sbarchi alleati nel Nord'Africa nell'ultima parte dell'anno 1942, venne spostata nello scenario dell'Oceano Pacifico dove partecip\u00f2 brevemente alla campagna di Guadalcanal e, nel 1945, alla battaglia di Okinawa ed agli ultimi attacchi contro il Giappone. \nNel dopoguerra venne modificata e riammodernata, fu usata come nave scuola ed infine nel 1968 venne radiata."}
{"id": "1595025", "revid": "1632387", "url": "https://it.wikipedia.org/wiki?curid=1595025", "title": "Nugent", "text": "Nugent \u00e8 il settimo album di Ted Nugent, pubblicato nel 1982 per la Atlantic Records.\nTracce.\nTutte le tracce sono state scritte da Ted Nugent."}
{"id": "1595026", "revid": "45635", "url": "https://it.wikipedia.org/wiki?curid=1595026", "title": "Goog", "text": ""}
{"id": "1595027", "revid": "830939", "url": "https://it.wikipedia.org/wiki?curid=1595027", "title": "Il corvo e la volpe", "text": "Il corvo e la volpe \u00e8 una favola di Esopo (numero 124 nell'indice Perry) ripresa poi da Fedro e successivamente da Jean de la Fontaine.\nL'interpretazione pi\u00f9 comune dell'opera la vede come avvertimento contro i pericoli dell'adulazione. Fedro stesso introduce la propria versione della favola con il verso: \"Colui che gode d'esser lodato con subdole parole, con tardivo pentimento sconta i suoi castighi\". Nella versione francese di Jean de la Fontaine, cos\u00ec come nella traduzione inglese di Norman Shapiro, la volpe educa il corvo con la morale a ripagarlo dell'inganno sub\u00ecto.\nSeguito.\nLa favola ha avuto un seguito, inventato da Giovanni Arpino, nel quale il corvo viene ucciso dalla figlia della volpe, dopo aver tentato di vendicarsi."}
{"id": "1595029", "revid": "6923", "url": "https://it.wikipedia.org/wiki?curid=1595029", "title": "Suore di Nostra Signora del Ritiro al Cenacolo", "text": "Le Suore di Nostra Signora del Ritiro al Cenacolo (in latino \"Sorores Dominae Nostrae a Recessu Caenaculi\") sono un istituto religioso femminile di diritto pontificio: le suore di questa congregazione, dette Dame del Ritiro, pospongono al loro nome la sigla R.C.\nStoria.\nNel 1826 padre \u00c9tienne Terme (1791-1832) apr\u00ec a Lalouvesc una casa per ospitare i pellegrini che si recavano in citt\u00e0 per visitare la tomba di san Giovanni Francesco R\u00e9gis: affid\u00f2 la gestione dell'ostello a una comunit\u00e0 di suore (gi\u00e0 insegnanti ad Ars) guidata da Marie-Victoire Couderc (1805-1885). Nel 1829 la Couderc cominci\u00f2 a dare dei ritiri secondo il metodo degli esercizi spirituali di sant'Ignazio di Loyola: le sorelle si recavano anche nelle zone di montagna per insegnare il catechismo ai bambini.\nDopo la morte di Terme, i gesuiti assunsero la direzione delle suore. Nel 1835 la comunit\u00e0 di Lalouvesc venne separata dalla congregazione insegnante d'Ars e venne costituita in istituto autonomo: il vescovo di Viviers, Bonnel de la Brageresse, approv\u00f2 le Suore del Ritiro con decreto dell'11 maggio 1836.\nLa congregazione ottenne il pontificio decreto di lode il 10 marzo del 1863 e venne approvata definitivamente dalla Santa Sede il 18 marzo 1870. Le sue costituzioni vennero approvate il 23 luglio 1886.\nMarie-Victoire Couderc (in religione madre Teresa), beatificata nel 1951, \u00e8 stata proclamata santa da papa Paolo VI il 10 maggio 1970.\nAttivit\u00e0 e diffusione.\nLe suore si dedicano ai ritiri e agli esercizi spirituali, alla catechesi dei bambini e degli adulti e a tutte le forme di carit\u00e0 spirituale.\nSono presenti in Australia, Belgio, Bosnia ed Erzegovina, Brasile, Canada, Filippine, Francia, Irlanda, Italia, Madagascar, Nuova Zelanda, Paesi Bassi, Regno Unito, Singapore, Stati Uniti d'America e Togo: la sede generalizia \u00e8 a Roma.\nAl 31 dicembre 2005, la congregazione contava 547 religiose in 75 case."}
{"id": "1595032", "revid": "1543377", "url": "https://it.wikipedia.org/wiki?curid=1595032", "title": "Enjoy Yourself (Kylie Minogue)", "text": "Enjoy Yourself \u00e8 il secondo album della cantante pop australiana Kylie Minogue. Pubblicato nel 1989, l'album ha raggiunto la vetta della classifica inglese bissando il successo del suo predecessore anche a livello internazionale, e da esso sono stati estratti due singoli arrivati anch'essi al numero uno in classifica. Ha venduto in tutto pi\u00f9 di 6 milioni di copie nel mondo.\nDescrizione.\nIl disco viene prodotto dal medesimo team SAW (\"Stock, Aitken, Waterman\"), con lo scopo di continuare il successo dell'album precedente. Cos\u00ec fu, \"Enjoy Yourself\" ha ottimi riscontri in classifica, va in \"Top10\" europea, aiutato dal singolo \"Hand On Your Heart\" che va al numero uno in Inghilterra. I singoli estratti sono \"Hand On your Heart\", \"Wouldn't Change a Thing\", \"Never Too Late\" e la singola colonna sonora del film The Delinquents, in cui la cantante \u00e8 protagonista, \"Tears On My Pillow\" che va direttamente alla numero uno inglese."}
{"id": "1595033", "revid": "110157", "url": "https://it.wikipedia.org/wiki?curid=1595033", "title": "Aristotele (nome)", "text": "Origine e diffusione.\nDeriva dal nome greco \u1f08\u03c1\u03b9\u03c3\u03c4\u03bf\u03c4\u03ad\u03bb\u03b7\u03c2 (\"Aristot\u0115les\"), composto dagli elementi \u1f04\u03c1\u03b9\u03c3\u03c4\u03bf\u03c2 (\"\u00e0ristos\", \"ottimo\", \"il migliore\", da cui anche Aristeo, Aristogitone, Aristocle, Aristide e Aristofane) e \u03c4\u03ad\u03bb\u03bf\u03c2 (\"t\u00e8los\", \"scopo\", \"obiettivo\"); pu\u00f2 essere interpretato come \"[lo] scopo migliore\", \"ottimo fine\".\nOnomastico.\nL'onomastico si pu\u00f2 festeggiare il 1\u00ba novembre, giorno di Ognissanti, poich\u00e9 il nome non possiede santo patrono ed \u00e8 quindi adespota."}
{"id": "1595038", "revid": "767487", "url": "https://it.wikipedia.org/wiki?curid=1595038", "title": "Scream Dream", "text": "Scream Dream \u00e8 il sesto album del chitarrista Ted Nugent, pubblicato nel 1980 per la Epic Records.\nTracce.\nTutte le tracce sono state scritte da Nugent e Paco."}
{"id": "1595039", "revid": "1833487", "url": "https://it.wikipedia.org/wiki?curid=1595039", "title": "Gambas", "text": "Gambas \u00e8 un linguaggio di programmazione orientato agli oggetti disponibile per piattaforme GNU/Linux ed altri sistemi Unix o assimilati la cui sintassi \u00e8 basata sul linguaggio BASIC.\nGambas indica al contempo sia il linguaggio sia l'IDE, anch'esso scritto in Gambas. L'interprete di Gambas \u00e8 scritto in C/C++.\nStoria.\nGambas \u00e8 nato nel 1999 per mano di un programmatore francese di nome Beno\u00eet Minisini che voleva realizzare un nuovo linguaggio di programmazione per Linux, facile da apprendere e semplice da utilizzare come il Visual Basic di Microsoft, di cui per\u00f2 non \u00e8 un clone, come rimarca con decisione il suo autore. Anche se molto spesso si tende ad usare la similitudine con il Visual Basic per spiegare ai profani a cosa pi\u00f9 assomiglia Gambas, i punti di contatto sono limitati al linguaggio di base, il BASIC, ma la sintassi dei comandi e la struttura dei programmi \u00e8 diversa tant'\u00e8 che un programma dell'uno non pu\u00f2 girare sull'altro.\nGambas \u00e8 free software ed \u00e8 distribuito sotto licenza GPL.\nFunzionalit\u00e0.\nCon Gambas \u00e8 possibile:\nIl suo ambiente di sviluppo (IDE) \u00e8 un complesso programma scritto in Gambas stesso che permette all'utente di creare le interfacce dei propri programmi semplicemente inserendo i widget sulle finestre delle applicazioni. L'IDE integra un editor di codice con funzioni di autocompletamento per la stesura dei programmi in modo rapido e semplice.\nIl linguaggio Gambas.\nGambas \u00e8 un linguaggio di programmazione orientato agli oggetti strutturato ed imperativo, fortemente e staticamente tipizzato.\nCi\u00f2 significa che il controllo sui tipi dei dati delle variabili \u00e8 eseguito in fase di compilazione e che il tipo di dati che una variabile conterr\u00e0 non pu\u00f2 essere modificato in fase di esecuzione.\nGambas \u00e8 composto da circa 250 parole chiave e funzioni predefinite per gestire operazioni aritmetiche, manipolare stringhe, input ed output, file, date ed orari, ecc. Offre un gestore completo degli errori, un pieno controllo del processo con gestione tramite pseudo-terminale, pieno supporto all'internazionalizzazione delle applicazioni, possibilit\u00e0 di richiamare funzioni esterne.\nGambas \u00e8 anche un linguaggio pienamente orientato agli oggetti. Gestisce infatti:\nIl meccanismo dell'ereditariet\u00e0 di Gambas \u00e8 interamente dinamico e permette di:\nQualunque classe pu\u00f2 essere ereditata e reimplementata o ne pu\u00f2 essere gestito l'overload, anche le classi native scritte in C/C++.\nInfine, una classe nativa denominata Observer permette di intercettare qualunque evento sollevato da un oggetto.\nLimitazioni.\nIl componente GTK+ non implementa tutte le caratteristiche di quello che gestisce le Qt (su cui \u00e8 basato l'IDE di Gambas) per cui l'indipendenza grafica dei progetti dal desktop utilizzato non \u00e8 ancora completa al 100%.\nLinguaggio pseudo compilato.\nGambas non \u00e8 un linguaggio compilato come il C, dove l'eseguibile viene creato durante la compilazione del sorgente, ma non \u00e8 neanche un linguaggio interpretato come il vecchio BASIC, dove ogni istruzione viene analizzata ed eseguita via via che il flusso dell'elaborazione attraversa il listato del codice. Gambas pu\u00f2 creare dei cosiddetti \"eseguibili\", che altro non sono che archivi non compressi contenenti l'applicazione scritta in Gambas convertita in bytecode, uno pseudo codice a met\u00e0 fra il linguaggio macchina puro ed il codice originale scritto in Gambas, che l'interprete Gambas pu\u00f2 eseguire pi\u00f9 velocemente rispetto ad una interpretazione del codice comando per comando. Questo modo di operare \u00e8 comune ad altri linguaggi, ad esempio Python o Java: anch'essi traducono il codice sorgente in bytecode la prima volta che viene eseguito il programma, in modo da avere la versione \"pi\u00f9 veloce\" pronta per le successive esecuzioni.\nVersioni.\nLo sviluppo di Gambas \u00e8 iniziato nel 1999 ma la prima versione del linguaggio ad essere pubblicata, la 0.20, ha visto la luce solo il 28 febbraio 2002. Gambas \u00e8 stato sviluppato inizialmente con il supporto per le sole librerie Qt di Trolltech. A questa versione sono seguiti 3 anni di intenso sviluppo durante i quali Gambas si \u00e8 arricchito di comandi, funzioni e componenti fino ad arrivare al 1\u00ba gennaio 2005, quando \u00e8 stata distribuita la versione 1.0. L'ultimo aggiornamento del ramo 1.0 \u00e8 datato 16 luglio 2007, con l'uscita della versione 1.0.18. Gambas 1 non \u00e8 pi\u00f9 supportato.\nIl 9 gennaio 2005 \u00e8 iniziato lo sviluppo di Gambas 2, la nuova versione del linguaggio. Fra le molte novit\u00e0 \u00e8 stato aggiunto il supporto alle librerie GTK+ e sono stati aumentati di numero i componenti ed i widget grafici. Lo sviluppo \u00e8 durato 3 anni ed il 2 gennaio 2008 \u00e8 stata pubblicata la versione 2.0. L'ultima versione stabile del ramo 2.0 \u00e8 la 2.24.0, pubblicata il 9 aprile 2012. Gambas 2 non \u00e8 pi\u00f9 supportato.\nGambas 3 ha visto la luce il 31 dicembre 2011. L'IDE \u00e8 stata ridisegnata e basata sulle librerie QT4 e diversi componenti sono stati rivisti. A partire dalla versione 3.8.0 del 1\u00ba agosto 2015 \u00e8 stato aggiunto il supporto alle librerie QT5.\nEsempi di codice.\nEcco il classico Hello World in Gambas:\n PUBLIC SUB Main()\n PRINT \"Hello world!\"\n END\nL'esempio qui sopra stampa il messaggio \"Hello World!\" su terminale.\nQuesto \u00e8 lo stesso esempio ma sfruttando l'interfaccia grafica:\n PUBLIC SUB Form_Open()\n Message.Info(\"Hello World!\")\n END\nL'istruzione Message.Info fa apparire una finestra di dialogo che visualizza il messaggio: Va inserita all'interno dell'evento \"Open()\" del \"form\" principale del programma.\nGambas supporta i cicli. Ecco un ciclo FOR..NEXT all'opera:\n PUBLIC SUB Main()\n DIM variabile AS Integer\n FOR variabile = 0 TO 10\n PRINT \"Numero \" &amp; Str$(variabile)\n NEXT\n END\nIl programma stampa su terminale il valore della variabile \"variabile\". Qui si nota anche la tipizzazione forte di Gambas: \"variabile\" ed il suo tipo di dati devono essere definiti prima del suo utilizzo.\nArchitettura.\nGambas si compone di diversi elementi:\nIl compilatore.\nIl compilatore \u00e8 un eseguibile scritto in C. \u00c8 capace di compilare circa 128.000 linee di codice in un secondo su un AMD Athlon 2000+. Questa velocit\u00e0 permette un processo di sviluppo molto rapido perch\u00e9 si riduce il tempo di test rispetto a linguaggi prettamente compilati come il C. Il compilatore \u00e8 capace di gestire e compilare le stringhe di traduzione per l'internazionalizzazione dei progetti grazie a strumenti quali Gettext.\nIl compilatore crea un file composto da bytecode, uno speciale codice a met\u00e0 fra Gambas ed il codice macchina puro, pi\u00f9 veloce da eseguire rispetto al linguaggio di partenza.\nL'interprete.\nL'interprete \u00e8 un piccolo eseguibile (meno di 190 KB) scritto anch'esso in C. Esso carica le classi quando richiesto, ottimizzando il bytecode la prima volta che viene eseguito. Il link fra le classi viene eseguito interamente durante l'esecuzione del codice solo nel momento del reale utilizzo: in questo modo anche grandi eseguibili si avviano molto rapidamente.\nL'archiviatore.\nL'archiviatore \u00e8 un programma che crea gli eseguibili Gambas partendo dalla cartella del progetto. Da notare che un eseguibile Gambas non \u00e8 altro che un archivio non compresso che pu\u00f2 contenente qualunque tipo di file, non solo il bytecode compilato. Internamente l'interprete accede all'archivio come se fosse un filesystem.\nOrigini del nome.\nLa scelta del nome \u00e8 curiosa. Il creatore di Gambas not\u00f2 che diversi progetti software avevano nomi di animali (es.: Bonobo), ed i linguaggi di programmazione non sfuggivano a questa regola (es.: Camel). Egli voleva per\u00f2 anche un nome che ricordasse ci\u00f2 che il suo linguaggio era, vale a dire un derivato del BASIC. Fu scelto perci\u00f2 GAMBAS, che \u00e8 l'acronimo ricorsivo di \"Gambas Almost Means BASIC\" (Gambas pi\u00f9 o meno significa BASIC) ma che \u00e8 anche il nome di un animale, dato che la parola in spagnolo significa \"gambero\"."}
{"id": "1595040", "revid": "287204", "url": "https://it.wikipedia.org/wiki?curid=1595040", "title": "Rhythm of Love (Kylie Minogue)", "text": "Rhythm of Love \u00e8 il terzo album della cantante pop australiana Kylie Minogue. Pubblicato nel 1990, nel giugno 1991 l'album \u00e8 stato ristampato col titolo \"Rhythm of Love: The Gold Album\" e contiene nuovi remix. Nel Regno Unito, \"Rhythm of Love\" \u00e8 stato certificato disco di platino, ed ha venduto oltre 300,000 copie solo in Inghilterra.\nDescrizione.\nPur riconfermando la collaborazione con Stock, Aitken e Waterman, Kylie Minogue si propone, per la prima volta nella sua carriera, come scrittrice, oltre che cantate, unendosi ai tre compositori nella realizzazione dei brani \"The World Still Turns\", \"One Boy Girl\", \"Count the Days\" e la title-track."}
{"id": "1595045", "revid": "2048388", "url": "https://it.wikipedia.org/wiki?curid=1595045", "title": "National Board of Review Awards 1961", "text": "La 33\u00aa edizione dei National Board of Review Awards si \u00e8 tenuta il 19 dicembre 1961."}
{"id": "1595053", "revid": "1272592", "url": "https://it.wikipedia.org/wiki?curid=1595053", "title": "Alessandri (disambigua)", "text": "Persone.\nIl cognome Alessandri o De Alessandri pu\u00f2 riferirsi a:"}
{"id": "1595061", "revid": "1543377", "url": "https://it.wikipedia.org/wiki?curid=1595061", "title": "Glas V8", "text": "La Glas V8 \u00e8 un'autovettura di fascia alta prodotta dalla casa automobilistica tedesca Hans Glas GmbH dal 1965 al 1968.\nStoria e profilo.\nAll'inizio degli anni sessanta il cammino commerciale della Glas era gi\u00e0 avviato: dopo gli esordi nel settore delle utilitarie, la sua attenzione si spost\u00f2 verso segmenti via via pi\u00f9 alti. Si arriv\u00f2 cos\u00ec dapprima alla fascia medio-bassa con i modelli della Serie 04, poi alle sportive medio-alte con le 1300 GT e 1700 GT, ed infine anche alle berline di tale segmento con la 1700. Ma la casa di Dingolfing non volle fermarsi e si mise al lavoro di un progetto di una vettura di lusso in grado di competere nel settore delle grosse coup\u00e9 di fascia alta.\nGlas V8 2600.\nPer la carrozzeria ci si avvalse dell'estro di Pietro Frua, un designer italiano che gi\u00e0 aveva collaborato con la casa tedesca firmando la linea delle \"GT\" e della \"1700\". Per quanto riguardava il propulsore si presero due unit\u00e0 motrici a 4 cilindri in linea da 1.3 litri, le stesse utilizzate sulla \"1300 GT\", e si unirono ad unico albero a gomiti dando origine ad un V8 da 2580 cm\u00b3, con distribuzione ad un albero a camme in testa per ogni bancata, ognuno dei quali mosso da una cinghia dentata. La potenza massima di 150 CV.\nLa vettura definitiva fu presentata al Salone di Francoforte nel settembre del 1965. La vettura colpiva per la sua eleganza, ma anche per la sua notevole somiglianza con la contemporanea Maserati Quattroporte, tra l'altro anch'essa disegnata proprio da Frua. Tale somiglianza valse alla nuova Glas il soprannome di \"Glaserati\".\nIl motore V8 da 2.6 litri era in grado di spingere la vettura a 198\u00a0km/h di velocit\u00e0 massima, con accelerazione da 0 a 100\u00a0km/h in 11 secondi. Il fatidico muro dei 200 orari non fu raggiunto solo a causa di un'imperfetta taratura dei carburatori.\nL'avantreno era a ruote indipendenti, mentre il retrotreno utilizzava il raffinato e pi\u00f9 costoso ponte De Dion, dotato di un dispositivo brevettato dalla tedesca \"Boge\" in grado di regolare l'assetto del retrotreno stesso.\nL'impianto frenate prevedeva freni a disco idraulici sulle quattro ruote.\nBMW-Glas V8 3000.\nMa le vendite si rivelarono tutt'altro che entusiasmanti: la Glas, ritenendo che fosse colpa del motore poco potente, present\u00f2 un prototipo dotato di un 3 litri V8, con il quale intendeva annunciare il potenziamento del modello verso sfere pi\u00f9 alte e comunic\u00f2 anche i lavori in corso per la realizzazione di un V8 da 3.2 litri. Ma ben presto la situazione economica della Glas si fece insostenibile e nell'agosto del 1966 fu rilevata dalla BMW, quest'ultima tornata finalmente sulla cresta dell'onda dopo aver attraversato un nerissimo periodo economico che l'aveva portata sull'orlo della bancarotta.\nFu solo con la nuova gestione che la nuova serie dotata di propulsore da 3 litri pot\u00e9 essere ultimata e lanciata. L'unica differenza stava per\u00f2 nel marchio, non pi\u00f9 Glas ma BMW, anche se molto spesso si tende ad annoverare anche quest'ultima evoluzione nella produzione Glas. \nLa nuova grossa coup\u00e9 fu quindi lanciata nel 1967 come \"BMW-Glas V8 3000\" e intendeva proporsi come erede della sfortunata 3200 CS. Ma con quest'ultima, la V8 3000 condivise anche il destino commerciale: di quest'ultimo modello furono venduti infatti solamente 70 esemplari. Un vero peccato, perch\u00e9 la vettura aveva molto da offrire, a partire dal grosso V8 da 2982\u00a0cm\u00b3 in grado di erogare 160 CV di potenza massima con alti valori di coppia motrice gi\u00e0 a regimi bassi. La velocit\u00e0 massima era di 200\u00a0km/h, stavolta raggiunti per davvero, mentre lo scatto da 0 a 100\u00a0km/h era coperto in soli 9 secondi.\nDopo solo un anno di produzione, per\u00f2, la grossa coup\u00e9 fu tolta di produzione, visti gli scarsi numeri di vendita: assieme alla BMW 1600 GT, nata da una costola delle \"Glas GT\", la \"3000 V8\" fu l'ultima Glas prodotta prima dell'estinzione del marchio."}
{"id": "1595062", "revid": "287204", "url": "https://it.wikipedia.org/wiki?curid=1595062", "title": "Alcobaca", "text": ""}
{"id": "1595063", "revid": "233579", "url": "https://it.wikipedia.org/wiki?curid=1595063", "title": "Ntare IV del Burundi", "text": ""}
{"id": "1595065", "revid": "63727", "url": "https://it.wikipedia.org/wiki?curid=1595065", "title": "BMW-Glas 3000 V8", "text": ""}
{"id": "1595066", "revid": "979604", "url": "https://it.wikipedia.org/wiki?curid=1595066", "title": "Lingue arabe maghrebine", "text": "L'arabo maghrebino costituisce un gruppo di varianti della lingua araba parlate nel Maghreb, zona che include la Tunisia, l'Algeria, il Marocco e la Libia. I parlanti chiamano la propria lingua d\u0101rija (), che significa \"dialetto\". Questa viene usata principalmente come lingua parlata; le comunicazioni scritte avvengono principalmente in arabo moderno standard.\nLa \"darija\" \u00e8 usata per quasi tutte le comunicazioni orali, e anche negli sceneggiati televisivi o sui cartelloni pubblicitari. La \"darija\" \u00e8 caratterizzata da un importante sostrato berbero. L'arabo maghrebino ha inoltre testimoniato importanti influenze del romanzo d'Africa, del punico, dello spagnolo e del francese.\nVarianti.\nL'arabo maghrebino comprende una moltitudine di dialetti, divisi principalmente in due famiglie\u02d0 da una parte i dialetti pre-hilalici e dall'altra i dialetti hilalici.\nSecondo le normative ISO 693-3, le lingue arabe maghrebine riconosciute sono 12: arabo algerino (arq), arabo sahariano (aao), arabo giudeo-tripolitano (yud), arabo giudeo-tunisino (ajt), hassaniyya (mey), arabo giudeo-marocchino (aju), arabo libico (ayl), maltese (mlt), arabo andaluso (xaa), arabo marocchino (ary), arabo tunisino (aeb), siculo-arabo (sqr).\nDialetti pre-hilalici.\nI dialetti pre-hilalici si sono sviluppati nelle prime fasi dell'arabizzazione del Maghreb, tra il VII e il XII secolo nelle principali citt\u00e0 e in alcune zone montuose e comprendono:\nDialetti hilalici.\nI dialetti hilalici, definiti anche \"beduini\", si sono diffusi nel Maghreb in seguito all'immigrazione delle trib\u00f9 dei Banu Hilal, avvenuta nell'XI secolo.\nI dialetti hilalici si suddividono in quattro sottogruppi: Sulaym (parlati in Libia e Tunisia meridionale), hilalici orientali (Tunisia e Algeria orientale), hilalici occidentali (Algeria centrale) e M\u00e2qil (parlati in Algeria occidentale e Marocco). I dialetti hilalici sono parlati in Marocco occidentale (nelle regioni di Doukkala, Abda, Tadla, Chaouia, Za\u00ebr e Sraghna) e orientale (in particolare nelle regioni di Oujda e di Tafilalt), nel \"Hauts Plateaux\" algerino, nelle regioni interne della Tunisia e in Libia. In Sahara occidentale, Mauritania, Marocco meridionale, Mali nord-occidentale e Algeria sud-occidentale, il dialetto arabo \u00e8 di tipo M\u00e2qil ed \u00e8 conosciuto come \"hassaniyya\".\nNel corso del XX secolo, l'esodo rurale verso le grandi citt\u00e0 del Maghreb (in particolare Casablanca, Rabat, Algeri, Orano e Tunisi) ha portato allo sviluppo delle moderne koin\u00e8 marocchina, algerina e tunisina. Le koin\u00e8 si sono sviluppate sulla base dei dialetti hilalici degli immigrati e, affermandosi a partire dagli anni 1960 nei mezzi di comunicazione di massa, sono divenute lingua franca e hanno comportato la recessione degli antichi dialetti urbani pre-hilalici (ora parlati solamente dalle antiche famiglie nei centri storici).\nCaratteristiche.\nUna caratteristica comune a tutti i dialetti maghrebini \u00e8 l'uso di un prefisso \"k\" per tutte le persone, seguito dalla consonante o vocale relativa al numero e al genere, \"n-\" per esempio per i verbi alla prima persona singolare. Questo a differenza delle forme dialettali medio orientali e dell'arabo standard (in quest'ultima lingua, tale prefisso coincide con l'indice di I persona plurale, ma in arabo maghrebino quest'ultima forma \u00e8 caratterizzata anche dall'aggiunta di un suffisso \"-u\"). Dunque il verbo alla prima persona singolare prevede l'uso del prefisso \"kn\", alla seconda \"kt\" alla terza \"ki\" e cos\u00ec via.\nLessico.\nIl lessico dei dialetti maghrebini \u00e8 caratterizzato anche dalla presenza di numerose influenze lessicali dal berbero, dal francese (in Marocco, Algeria e Tunisia), dallo spagnolo, dal punico e dal romanzo d'Africa.\nFonetica.\nLa pronuncia maghrebina \u00e8 caratterizzata dalla presenza, peraltro corretta, della lettera \"qaf\", omessa invece dai dialetti egiziano e medio orientali, per poi riapparire nelle regioni del golfo. La pronuncia prevede inoltre molto spesso l'eliminazione delle vocali all'interno di verbi e sostantivi. Questo rende l'arabo maghrebino molto spesso difficile da comprendere. Problema che invece in genere non hanno i maghrebini, infatti essi capiscono e parlano facilmente le forme dialettali orientali.\nPer molti secoli dopo la conquista islamica del Maghreb l'arabo era parlato solo nelle grandi citt\u00e0. Solo qualche secolo dopo la lingua si \u00e8 diffusa nelle zone periferiche e nelle aree delle popolazioni nomadi a spese delle lingue berbere; al giorno d'oggi queste lingue coesistono."}
{"id": "1595068", "revid": "93556", "url": "https://it.wikipedia.org/wiki?curid=1595068", "title": "San Don\u00e0 di Piave", "text": "San Don\u00e0 di Piave (IPA: , \"San Don\u00e0\" in veneto, pronuncia ) \u00e8 un comune italiano di abitanti della citt\u00e0 metropolitana di Venezia in Veneto. Situata nella Pianura Veneto-Friulana, lungo la riva sinistra del fiume Piave, \u00e8 il capoluogo storico del Basso Piave, territorio che insieme ad alcuni comuni e all'area del Portogruarese costituisce il Veneto Orientale, teatro di aspri scontri nel corso della prima guerra mondiale..\nGeografia fisica.\nTerritorio.\nIl territorio di San Don\u00e0 di Piave, esteso per 78,73 km\u00b2, sorge nella bassa pianura veneta, a nord della Laguna Veneta. In origine tale area si estendeva interamente lungo la sponda sinistra del Piave. Gli interventi idraulici attuati dalla Serenissima a partire dal Cinquecento, da ultima la diversione del corso del fiume operata nel 1664, hanno diviso l'area in due settori separati dal Piave Nuovo.\nL'altitudine ufficiale del comune, corrispondente al punto sul quale sorge la sede comunale, \u00e8 di 3 m s.l.m. La differenza tra l'altitudine minima (-1 m s.l.m.) e il punto di massima (12 m s.l.m.) posiziona il territorio sandonatese al terzo posto tra i comuni con la maggiore escursione altimetrica nella Citt\u00e0 metropolitana di Venezia.\nIl comune confina a nord con Noventa di Piave, Salgareda, Cessalto e Ceggia, a est con Torre di Mosto ed Eraclea, a sud con Jesolo, a ovest con Musile di Piave e Fossalta di Piave. In linea d'aria, il centro urbano dista 37,9\u00a0km da Venezia, 34,2 km da Mestre, 26,1\u00a0km da Treviso, 13,5\u00a0km da Jesolo, e 36,8\u00a0km da Pordenone in Friuli Venezia Giulia.\nIdrografia.\nIl territorio sandonatese \u00e8 percorso da corsi d'acqua di origine e natura differente tra i quali il pi\u00f9 rilevante \u00e8 il Piave, caratterizzato da tratti d'alveo naturali meandriformi e tratti realizzati artificialmente di limitata capacit\u00e0 e ristretti in arginature. Di notevole interesse ambientale sono gli alvei del Sile-Piave Vecchia, del Canale Bova Rosa e del Grassaga, quest'ultimo originariamente fiume di risorgiva, ad oggi canalizzato. All'idrografia principale, inoltre, si aggiunge una diffusa rete capillare irrigua e di scolo estesa all'intero territorio.\nGeologia e morfologia.\nDal punto di vista geomorfologico, la porzione pi\u00f9 settentrionale del territorio comunale \u00e8 dotata di suoli alluvionali di natura argillosa. Segue l'area meridionale caratterizzata da suoli di tipo argilloso-limoso che formavano il fondale delle antiche lagune salmastre e delle paludi dolci preesistenti alla bonifica. La terza zona corrisponde all'alveo attuale e ai paleoalvei del Piave; si contraddistingue per i dossi naturali formati da suoli sabbiosi di origine fluviale.\nSismicit\u00e0.\nIl comune rientra nella zona 3 della classificazione sismica, ossia sismicit\u00e0 bassa. Nel raggio di 30\u00a0km dal centro cittadino di San Don\u00e0 di Piave, storicamente sono stati registrati cinque eventi sismici rilevanti.\nClima.\nIl clima sandonatese \u00e8 temperato umido con estate molto calda, tipico della Pianura Padano-Veneta. L'umidit\u00e0 esterna \u00e8 responsabile in inverno dei fenomeni nebbiosi che possono persistere durante tutta la giornata o, pi\u00f9 frequentemente, durante le ore serali e notturne. Al contrario, in estate possono verificarsi episodi di afa. Le temperature medie di luglio superano i 22\u00a0\u00b0C, mentre quelle di gennaio si attestano a poco pi\u00f9 di 3\u00a0\u00b0C. Durante l'anno si riscontra una piovosit\u00e0 significativa sia nei mesi freddi che in quelli caldi, con precipitazioni che si concentrano tra aprile e giugno e tra agosto e novembre, quest'ultimo con un picco di 115 mm. Il mese con meno precipitazioni si conferma gennaio con 61\u00a0mm di pioggia.\nDal punto di vista legislativo, il comune di San Don\u00e0 ricade nella classificazione climatica \u00abzona E\u00bb con gradi giorno, dunque il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile.\nDi seguito \u00e8 riportata la tabella dei dati meteorologici riferiti al territorio comunale.\nOrigini del nome.\nIl toponimo \"San Don\u00e0\" ha origine agionimica e deriva dal troncamento di \"San Donato\". Il nome riflette, infatti, il culto di Donato d'Arezzo, santo venerato nelle terre poste lungo il basso corso del Piave gi\u00e0 verso la met\u00e0 dell\u2019VIII secolo. San Donato fu anche il primo patrono di San Don\u00e0 e contitolare della chiesa arcipretale fino alla prima guerra mondiale.\nStoria.\nUn primo popolamento dell'area avvenne gi\u00e0 in epoca preistorica: le ricerche archeologiche condotte durante il Novecento hanno rivelato vestigia di un insediamento neolitico nei dintorni di Chiesanuova, sulla sponda sinistra dell'alveo storico del fiume Piave. Inoltre, tracce significative di centuriazione nella parte settentrionale del territorio e la presenza di una rete viaria articolata (imperniata sulla Via Annia) lasciano presumere che nell'et\u00e0 romana la zona fosse abitata.\nDurante l'Alto Medioevo le sorti dell'area furono legate alla citt\u00e0 di Heraclia, sede vescovile e prima capitale del Ducato di Venezia. La citt\u00e0, sorta nel VII secolo nell'area della frazione di Cittanova, scomparve nel IX secolo.\nIn seguito all'anno 1000, nella zona oggi compresa nel territorio comunale si formarono due borghi: San Donato e Mussetta, prima soggetti alla giurisdizione temporale del Patriarcato di Aquileia e, successivamente, interessati dalle vicende che, tra XI secolo e XIII secolo, videro come protagonista la potente famiglia degli Ezzelini. A nord, si trovava il borgo di Mussetta, nei pressi di un castello edificato dai Patriarchi di Aquileia, a sud sorgeva il villaggio di San Donato, raccolto attorno a una cappella la cui presenza \u00e8 attestata a partire dal 1154.\nNel 1250 il territorio sub\u00ec una catastrofica alluvione del Piave che devi\u00f2 il corso del fiume, spostando la cappella di San Donato dalla sponda sinistra a quella destra. Questa deviazione dell'alveo comport\u00f2 la separazione della chiesa dal suo territorio di riferimento, che cominci\u00f2 ad essere detto \"San Donato de qua de la Piave\" per distinguerlo da quello attiguo alla cappella: \"San Donato oltre la Piave\" (l'attuale Musile di Piave).\nNel corso del XIII e XIV secolo il territorio sandonatese venne a trovarsi in posizione strategica tra la Marca Trevigiana e la Repubblica di Venezia e per questo fu sottoposto a saccheggi e devastazioni, terminati con l'occupazione dell'area da parte delle truppe di Sigismondo di Lussemburgo (1412-1413) e la distruzione di Mussetta.\nTerminata la guerra tra la Serenissima e il Regno d'Ungheria, la Repubblica incentiv\u00f2 lo sviluppo del territorio offrendo esenzioni fiscali agli agricoltori disposti a trasferirsi. Venezia, infatti, era direttamente interessata alla ripresa economica dell'area di San Don\u00e0, in quanto gran parte della superficie comunale era di propriet\u00e0 demaniale.\nDurante l'et\u00e0 moderna la Repubblica di Venezia avvi\u00f2 una serie di interventi di bonifica nel Basso Piave e destin\u00f2 un funzionario (il gastaldo) alla gestione del territorio sandonatese. Nel 1468 urgenti necessit\u00e0 finanziarie indussero la Repubblica a cedere la Gastaldia di San Don\u00e0 in enfiteusi. Assegnata nel 1475 a Francesco Marcello e Angelo Trevisan, la Gastaldia divenne successivamente possesso privato della sola famiglia Trevisan. I pubblici poteri furono affidati ad un funzionario nominato dal Doge, il Vicario Ducale, che aveva l'obbligo di prestare giuramento di fedelt\u00e0 alla Repubblica e di risiedere a San Don\u00e0. Il primo Vicario, Antonio Lupo, fu insediato nel 1476 dal doge Pietro Mocenigo. Nello stesso anno fu avviata la costruzione di una nuova chiesa, dedicata a santa Maria delle Grazie e consacrata nel luglio 1480.\nLa crescita e lo sviluppo del centro urbano fu inizialmente difficile, soprattutto a causa degli instabili equilibri idraulici del territorio. Allo scopo di preservare la laguna dalle periodiche inondazioni del Piave, nei secoli XVI e XVII la Repubblica di Venezia promosse una serie di opere idrauliche nell'area, deviando il corso dei fiumi.\nNel 1797 con la Caduta della Repubblica di Venezia fu istituita la Municipalit\u00e0 di San Don\u00e0, capoluogo di uno dei quindici cantoni del distretto di Treviso. Con l'annessione di Venezia e delle sue dipendenze al Regno d'Italia napoleonico, il 1\u00ba maggio 1806 fu creato il Dipartimento dell'Adriatico, di cui San Don\u00e0 entr\u00f2 a far parte come capoluogo del distretto omonimo. All'inizio del XIX secolo nacquero i primi consorzi per la bonifica delle aree paludose a est e a sud del centro urbano, mentre San Don\u00e0 aumentava significativamente le proprie funzioni amministrative.\nParte del Regno Lombardo-Veneto dal 1815, durante la dominazione austriaca San Don\u00e0 mantenne la sua posizione di capoluogo di distretto. Durante la prima met\u00e0 del XIX secolo il centro urbano si arricch\u00ec di palazzi, costruzioni commerciali e di un nuovo Duomo, realizzato tra il 1838 e il 1841.\nCon l'annessione del Veneto al Regno d'Italia, nuovi lavori di bonifica interessarono il sandonatese, segnando la metamorfosi ambientale del territorio e incrementando la produttivit\u00e0 della zona, furono stabiliti i servizi di collegamento ferroviari e via vaporetto, venne ampliata la rete stradale e furono aperte industrie e servizi per la popolazione.\nL'impatto della prima guerra mondiale su San Don\u00e0 fu devastante. In seguito allo sfondamento delle linee italiane a Caporetto, l'esercito Italiano ripieg\u00f2 e si riorganizz\u00f2 sul nuovo fronte lungo il corso del Piave. A partire dal 13 novembre 1917 iniziarono i lunghi mesi della guerra di trincea, culminati nella Battaglia del Solstizio. Nell'autunno del 1918 l'esercito italiano lanci\u00f2 l'offensiva risolutiva contro le postazioni austro-ungariche e il 31 ottobre del 1918 San Don\u00e0 torn\u00f2 in mani italiane. Il bilancio dei lunghi mesi di combattimenti fu pesante: le infrastrutture cittadine risultavano completamente distrutte e la maggior parte del patrimonio architettonico e artistico era andato irrimediabilmente perduto.Il primo dopoguerra fu caratterizzato dalla completa ricostruzione della citt\u00e0 e dal ripristino delle attivit\u00e0 socio-economiche, della viabilit\u00e0 intercomunale e del servizio ferroviario. Nel 1940 l'Italia entr\u00f2 in guerra a fianco della Germania nazista. Dopo l'8 settembre 1943 furono centinaia i sandonatesi impegnati nella lotta partigiana. Nel 1944 la citt\u00e0 fu sottoposta a diversi bombardamenti: durante le incursioni aeree vennero distrutti il Teatro Verdi e l'Ospedale Umberto I. Il 25 aprile 1945, in presenza di seimila soldati tedeschi, venne proclamata l'insurrezione della citt\u00e0 e nella stessa giornata San Don\u00e0 fu liberata.\nSimboli.\nLa descrizione ufficiale dello stemma \u00e8 la seguente:\nOnorificenze.\nSan Don\u00e0 di Piave \u00e8 inclusa tra le citt\u00e0 decorate al valor militare per la guerra di Liberazione in quanto insignita della Medaglia d'argento al valor militare per i grandi meriti che essa ha avuto, con la seguente motivazione:\nLa citt\u00e0 \u00e8 inoltre decorata della Croce al merito di guerra:\nSan Don\u00e0 di Piave si fregia, infine, del titolo di citt\u00e0:\nMonumenti e luoghi d'interesse.\nAree naturali.\nIn tutto il territorio sandonatese sono presenti numerosi parchi ed aree verdi tra cui:\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero l'11,1% della popolazione. Di seguito sono riportati i gruppi pi\u00f9 consistenti:\nLingue e dialetti.\nA San Don\u00e0, oltre all'italiano, \u00e8 parlata la variante sandonatese della lingua veneta, usata anche in altre citt\u00e0 vicine.\nReligione.\nLa maggior parte del territorio ricade sotto la diocesi di Treviso che amministra nove parrocchie su dodici, con la parrocchia del duomo al vertice di un vicariato.\nLe parrocchie di Foss\u00e0 e Grassaga, al di l\u00e0 del canale che prende il nome da quest'ultima, fanno parte della diocesi di Vittorio Veneto.\nA testimonianza dell'antico legame del Sandonatese con Venezia, la frazione di Cittanova fa parte del patriarcato di Venezia. Sono presenti anche altre comunit\u00e0 religiose quali la Chiesa ortodossa rumena, la Chiesa greco-cattolica rumena e la Congregazione Cristiana dei Testimoni di Geova.\nTradizioni e folclore.\nUna delle tradizioni di San Don\u00e0 di Piave \u00e8 il \"Patto Solenne d'Amist\u00e0\" (Patto dell'amicizia), che viene ricordato il 7 agosto di ogni anno nel giorno di San Donato. Questa consuetudine, che consiste nel dono di due capponi da parte del Sindaco di San Don\u00e0 di Piave a quello di Musile di Piave, nasce da un fatto storico: nel Medioevo, tra i centri di San Don\u00e0 e Musile di Piave esisteva una cappella consacrata a San Donato. Intorno al 1250, a causa di una grande alluvione che devi\u00f2 il corso del Piave, la cappella pass\u00f2 dalla sponda sinistra alla sponda destra del fiume, nel territorio di \"San Donato oltre la Piave\", conosciuto oggi come il comune di Musile. Secondo la leggenda le due comunit\u00e0 sancirono un patto: gli abitanti dell'antica Musile conservarono San Donato come proprio patrono e in cambio San Don\u00e0 pot\u00e9 fregiarsi di tale nome versando un tributo annuo di \"gallos eviratos duos, vivi et ruspanti pingues et optimi\" che tradotto dal latino significa \"due capponi, belli, grassi e gustosi\". La prima edizione in epoca moderna della manifestazione risale al 1957.\nIstituzioni, enti e associazioni.\nL'ospedale civile di San Don\u00e0 \u00e8 situato in via Nazario Sauro ed \u00e8 il quarto di una serie di edifici che hanno accompagnato la storia della cittadina, l'ultimo dei quali costruito nel 1953. Sono presenti inoltre uffici delI'INPS, compagnie della Guardia di Finanza, dei Carabinieri e della Polizia stradale. Nel territorio comunale ha sede un distaccamento operativo del Raggruppamento Unit\u00e0 Difesa, apparato interforze dell'Agenzia Informazioni e Sicurezza Esterna e la sezione diagnostica per la citt\u00e0 metropolitana di Venezia dell'Istituto Zooprofilattico Sperimentale delle Venezie.\nCultura.\nI punti di riferimento fondamentali per la gran parte dell'offerta culturale della citt\u00e0 sono costituiti dal Museo della Bonifica e dal Centro culturale \"Leonardo da Vinci\". Ubicato in piazza Indipendenza, in uno degli edifici pi\u00f9 antichi della citt\u00e0, il Centro culturale \u00e8 sede della Biblioteca civica, della Galleria civica d'arte moderna e contemporanea, e del Caff\u00e8 letterario.\nBiblioteche.\nLa biblioteca comunale \u00e8 stata istituita nel 1964 e aperta al pubblico il 24 aprile 1965 nel palazzo di piazza Indipendenza, gi\u00e0 sede della pretura. Dopo essere stata trasferita in via Risorgimento nel 1976, nel 1991 la biblioteca ha trovato una nuova e definitiva sede nel Centro Culturale Leonardo da Vinci.\nDal 2004 la Biblioteca civica \u00e8 presente con tre punti decentrati di lettura e prestito librario presso la Biblioteca \"Giovanni XXIII\", il Centro di lettura \"Anna Trevisiol\" situato nel quartiere di Tess\u00e8re, e il reparto di Pediatria dell'Ospedale civile.\nNel 2009 la \"sezione ragazzi\" \u00e8 stata trasferita al piano terra della \"Casa dei Bambini\", inaugurata nello stesso anno nello stabile dell'ex casa del Mutilato in via Gorizia, in passato sede della caserma dei vigili del fuoco. La biblioteca possiede attualmente un patrimonio complessivo di pi\u00f9 di volumi e documenti multimediali.\nHa sede poi la biblioteca del Museo della Bonifica che possiede un patrimonio complessivo di circa volumi inerenti soprattutto all'agricoltura, alla bonifica, alla storia del Veneto e alla storia della Grande guerra. Il nucleo antico \u00e8 costituito da oltre 200 volumi e comprende, oltre a vari importanti testi editi tra il Cinquecento e il Settecento, un esemplare del primo atlante italiano, il famoso \"Atlante Geografico d'Italia\" di Giovanni Antonio Magini.\n\u00c8 presente anche la biblioteca Giovanni XXIII, istituita nel 2004 e avente sede presso l'oratorio San Domenico di Mussetta di Sotto. La sua dotazione bibliografica comprende un'ampia sezione dedicata alla letteratura per ragazzi e testi relativi alle tematiche della fede cristiano-cattolica, alla pedagogia e alla storia locale. Il patrimonio complessivo della biblioteca consta di circa volumi.\nScuole.\nNel territorio comunale sono presenti diverse scuole primarie e dell'infanzia e tre scuole medie. I nove istituti superiori costituiscono il principale polo scolastico per migliaia di studenti provenienti dai comuni limitrofi.\nMusei.\nIl pi\u00f9 importante museo sandonatese \u00e8 il Museo della Bonifica, aperto nel 1983 al posto di un ex convento per monache clarisse. All'interno del museo sono presenti numerosi modellini, plastici e fotografie riguardanti la storia della cittadina e le attivit\u00e0 di bonifica del territorio iniziate verso la fine dell'Ottocento. Nel museo si trovano, oltre alla biblioteca specializzata, anche l'archivio storico comunale e numerosi archivi inerenti ai conflitti del primo Novecento.\nLa Galleria civica d'arte moderna e contemporanea, sita nel Centro culturale \"Leonardo da Vinci\", possiede numerose esposizioni plastico-figurative create da artisti di interesse nazionale ed internazionale.\nSempre all'interno del centro culturale, \u00e8 presente anche lo spazio espositivo \"Italvanto Battistella\", dedicato al fotografo Italvanto Battistella a cui si deve l'importante documentazione fotografica della citt\u00e0 distrutta dalla Grande guerra e della sua prima ricostruzione.\nMedia.\nL'unica emittente radiofonica \u00e8 stata Radio San Don\u00e0, operante in tutto il Veneto Orientale fino a maggio 2016.\nTeatro.\nL'attivit\u00e0 teatrale \u00e8 svolta da alcune compagnie cittadine. Il Teatro dei Pazzi promuove la formazione teatrale attraverso i laboratori e i corsi di recitazione. Diverse le associazioni teatrali e le accademie in attivit\u00e0.\nCinema.\n\"Il caimano del Piave\", un film del 1951 diretto dal regista Giorgio Bianchi, \u00e8 ambientato a San Don\u00e0 negli anni della prima guerra mondiale. Nel film del 1972 \"Il prode Anselmo e il suo scudiero\" del regista Sergio Corbucci, Erminio Macario interpreta il ruolo di fra' Prosdocimo Zatterin da San Don\u00e0 di Piave, religioso che fa il mestiere del castratore.\nMusica.\nLa realt\u00e0 musicale della cittadina \u00e8 costituita da alcune bande di rilevanza storica tra cui la Banda musicale dell'oratorio Don Bosco, la Fanfara del Piave e la sezione sandonatese della Fanfara dell'Associazione Nazionale Bersaglieri. Nell'ambito internazionale \u00e8 presente il coro Monte Peralba, istituito nel 1967, il quale conta oltre seicento concerti ed undici tourn\u00e9e in cinque paesi europei.\nCucina.\nLa cucina sandonatese, profondamente legata alla civilt\u00e0 contadina, condivide con il comprensorio del Basso Piave una tradizione gastronomica comune. Nei primi piatti \u00e8 evidente il forte legame con le zone vicine: la Marca Trevigiana, l'area lagunare e il litorale adriatico. I piatti tipici comprendono il cotechino (\"mus\u00e9tto\")\",\" brodo di rane, lumache, radicchio e fagioli (\"rad\u00ecci e fasi\u00f2i)\", pasta e fagioli (\"pasta e fasi\u00f2i\"), frittata (\"fortaja\", preparata con salame, asparagi, \"bruscandoli\" o altre erbe spontanee), uova e cipolla, polenta bianca con gamberetti grigi di laguna (\"po\u00e9nta e sch\u00ece\"), trippa di maiale e dadini di lardo in tegame (\"tzot\u00f9i\"). I piatti a base di pesce, influenzati dalla cucina veneziana, comprendono granchi di laguna (\"masan\u00e9te\"), polpi (\"folpetti\"), lumache di mare, stoccafisso (\"baca\u0142\u00e0\") e sarde in saor (\"sard\u00e8e in sa\u00f3r\")\".\" Sono presenti numerosi insaccati e salumi tra cui ossocollo, pancetta, lingua, soppressa, salame, salsiccia e la sua variante con ritagli di fegato macinato, detti \"figad\u00e9i.\"\nTra i dolci, spiccano la focaccia (\"fug\u00e0za\", preparata in occasione della Pasqua), frittelle (\"fr\u00ecto\u0142e\", consumate durante il Carnevale), chiacchiere (\"ga\u0142\u00e0ni\" o \"cr\u00f2sto\u0142i\"), pane con l'uva e la pinza, dolce tipico del periodo natalizio, spesso accompagnato dal Vin brul\u00e9 e consumato, in particolare, in occasione del \"panev\u00ecn.\"\nSan Don\u00e0 rientra nella zona di produzione dei vini Piave DOC. I principali vini tipici sono: Piave Rosso, Piave Cabernet, Piave Merlot, Piave Raboso, Piave Tai, e Piave Verduzzo.\nEventi.\nLa manifestazione pi\u00f9 importante dell'anno \u00e8 la tradizionale Fiera del Rosario, popolarmente chiamata \"Le Fiere\". Si svolge il primo luned\u00ec del mese di ottobre, e durante la settimana immediatamente precedente. L'evento richiama decine di migliaia di persone da tutto il Triveneto nelle strade della citt\u00e0 tra padiglioni e bancarelle di vario genere, in particolare nella giornata di domenica. Le origini della Fiera del Rosario non sono note con certezza, pare comunque abbia avuto inizio prima del XVII secolo. Alcuni elementi la fanno risalire alla Battaglia di Lepanto. In quell'occasione la vittoria fu consacrata alla Vergine del Rosario e la sua celebrazione si sovrappose a fiere e feste popolari preesistenti. Nel 1856, l'Imperial Regia Luogotenenza di Venezia, nell'elencare i mercati e le fiere della provincia, la dichiarava \"di antica tradizione\", dunque, molto probabilmente anteriore al 1814, anno a cui risale il pi\u00f9 antico manifesto pervenutoci.\nIl \"Gaudium Sancti Donati\" \u00e8 la rievocazione storica del Patto Solenne d'Amist\u00e0 che si svolge il 7 agosto di ogni anno. Nel centro cittadino viene organizzata una grande festa con spettacoli, musiche e costumi tradizionali del Medioevo.\nInfine vi \u00e8 \"Ziogando inte a Strada\", che tradotto dal dialetto veneto significa \"Giocando sulla strada\". Posto tra l'ultima settimana di settembre e le prime due di ottobre, l'evento si svolge in una sola giornata ed \u00e8 una manifestazione di rievocazione delle antiche tradizioni popolari della zona. Si svolge in costume e propone al pubblico giochi, canti e vecchi mestieri praticati fino alla prima met\u00e0 del Novecento.\nGeografia antropica.\nUrbanistica.\nDopo i bombardamenti della prima guerra mondiale e la distruzione della citt\u00e0, San Don\u00e0 venne riprogettata completamente con la costruzione di nuovi edifici nonch\u00e9 il collegamento della citt\u00e0 con la stazione ferroviaria e il potenziamento della rete stradale. La costruzione dell'autostrada Venezia-Trieste ha permesso lo sviluppo urbano ed economico della cittadina, con la realizzazione di poli funzionali di rilievo territoriale sul versante del terziario avanzato, delle attivit\u00e0 ricreativo-sportive e culturali. L'area urbana include corso Silvio Trentin, sede delle attivit\u00e0 commerciali di San Don\u00e0, il teatro cittadino di via Ancillotto, la stazione ferroviaria e degli autobus, il complesso scolastico nella zona est e l'ospedale civile nella zona nord-ovest.\nIl comune si suddivide in nove quartieri, sei localit\u00e0 e undici frazioni.\nFrazioni.\nDi seguito vengono riportate le principali frazioni del comune.\nEconomia.\nAgricoltura.\nL'espansione dell'agricoltura sandonatese fu determinata dalle bonifiche attuate agli inizi del XX secolo le quali permisero la trasformazione dell'ambiente palustre in terreni coltivabili e quindi costruirono la base dello sviluppo socio-economico del territorio. Le prime coltivazioni comprendevano avena, frumento, granturco e trifoglio; circa il 10% di ogni podere era costituito da vigneti, nonch\u00e9 da altre colture quali bietole, tabacco e semi oleari. Tuttavia, l'economia agricola dell'area bonificata risent\u00ec particolarmente della crisi economica che invest\u00ec l'Italia tra il 1929 e il 1934; nello stesso periodo si stava attuando la meccanizzazione agraria. Nella prima met\u00e0 degli anni trenta inizi\u00f2 a diffondersi la coltivazione dei vigneti, incidendo fortemente sulla produzione di vino, settore in seguito diventato di rilevanza in tutta l'area del Basso Piave.\nEssendo un importante centro di produzione vinicola, in tutto il territorio vengono coltivate numerose variet\u00e0 di vitigni, tra cui il Cabernet franc e Sauvignon, il Merlot, il Friulano e il Verduzzo. \u00c8 diffusa la coltivazione del Raboso, il cui nome deriva dall'omonimo torrente che scorre nelle Prealpi Bellunesi.\nTra i frutti, gli ortaggi e i cereali tipici della campagna sandonatese, hanno ottenuto il riconoscimento di prodotti agroalimentari tradizionali la noce dei grandi fiumi, l'asparago bianco di Palazzetto, le pere del veneziano e il mais Biancoperla, quest'ultimo dichiarato Presidio di Slow Food. Nel comune, inoltre, \u00e8 diffusa la coltivazione del fagiolo Verdon, prodotto che non dispone ancora di un riconoscimento formale, ma che fa parte delle tradizioni alimentari del territorio.\nArtigianato.\nLa realt\u00e0 artigiana svolge un ruolo molto importante nell'economia locale, incidendo per il 28% circa sul totale delle imprese del comune. San Don\u00e0 risulta inoltre essere il primo comune veneto non capoluogo per numero di imprese artigiane, pi\u00f9 di mille.\nInfrastrutture e trasporti.\nStrade.\nLa citt\u00e0 \u00e8 connessa all'autostrada A4 Venezia-Trieste tramite la strada provinciale 83 ed \u00e8 collegata con il casello autostradale di San Don\u00e0-Noventa.\nSan Don\u00e0 \u00e8 raggiungibile percorrendo diverse strade provinciali che la collegano alle citt\u00e0 della costa, come Jesolo, Eraclea e Caorle e con la citt\u00e0 di Treviso attraverso la strada regionale 89 Treviso-Mare. San Don\u00e0, inoltre, \u00e8 attraversata dalla Strada statale 14 della Venezia Giulia.\nFerrovie.\nLa stazione di San Don\u00e0 si trova sulla ferrovia Venezia-Trieste. Serve il territorio comunale, la localit\u00e0 balneare di Jesolo e l'intero comprensorio del Basso Piave.\nMobilit\u00e0 urbana.\nLa citt\u00e0 \u00e8 sede e snodo centrale dell'azienda di trasporto su gomma ATVO, che opera collegamenti in concessione per la citt\u00e0 metropolitana di Venezia nel Veneto Orientale, espletando anche il servizio urbano nella citt\u00e0 stessa.\nAmministrazione.\nSul sito del Ministero dell'Interno sono disponibili i dati di tutte le elezioni amministrative di San Don\u00e0 dal 1988.\nAltre informazioni amministrative.\nAttraverso lo scambio di esperienze all'interno del Programma d'Azione Agenda 21, sono stati effettuati contatti anche con la citt\u00e0 svedese di Alings\u00e5s, anche se ci\u00f2 non ha portato a un gemellaggio ufficiale delle due citt\u00e0.\nSport.\nll Rugby San Don\u00e0, fondato nel 1959, partecip\u00f2 al suo primo torneo federale nel campionato 1960-1961. Dal 1979 la squadra ha militato lungamente nella serie A nazionale, nelle varie strutturazioni che il campionato maggiore ha avuto, arrivando a disputare quattro semifinali scudetto nel 1990, 1992, 1993 e 1996.\nLa prima squadra della societ\u00e0 di pallavolo maschile sandonatese, il Volley Team San Don\u00e0 Jesolo ASD, gioca attualmente nel campionato nazionale di serie A3. Sono presenti anche formazioni giovanili che militano nei campionati provinciali e regionali. Nel campo della pallavolo femminile \u00e8 presente l'associazione AGS Volley San Don\u00e0 che attualmente gioca in serie B1. La societ\u00e0 ha conseguito dieci titoli nazionali con le varie squadre giovanili e una vittoria in Coppa Italia di Serie A2\u00a01999-2000. Molte giocatrici hanno vestito la maglia della Nazionale; la prima \u00e8 stata Rachele Sangiuliano, Campionessa del Mondo nel 2002 con la Nazionale maggiore.\nLa squadra cittadina di pallacanestro \u00e8 il New Basket San Don\u00e0, nata nel 2013. Dal 2018 la prima squadra milita nel campionato di Promozione.\nNel calcio \u00e8 presente la Societ\u00e0 Sportiva Dilettantistica Calcio San Don\u00e0, fondata nel 1922, che ha cambiato diverse denominazioni nel corso della sua storia. La societ\u00e0 milita nel girone O di Seconda Categoria. La seconda squadra della citt\u00e0 \u00e8 l'A.C. Sandon\u00e0 1922, nata nel 2015 dal cambio di denominazione dell'A.C.D. Passarella '93, squadra della frazione di Passarella, e milita nel Girone C della Serie D.\nTra gli sport individuali vi sono Moreno Argentin nel ciclismo, campione del mondo su strada nel 1986, Ileana Salvador nell'atletica leggera, Cristina Chiuso nel nuoto e Maria Elena Camerin nel tennis. La citt\u00e0 di San Don\u00e0 \u00e8 stata, inoltre, sede di arrivo dell'undicesima tappa del Giro d'Italia 2003 e della tredicesima tappa del Giro d'Italia 2015.\nImpianti sportivi.\nNella periferia nord di San Don\u00e0 \u00e8 presente lo Stadio Romolo Pacifici, campo degli incontri in casa del Rugby San Don\u00e0. Nella stessa area \u00e8 presente il palazzetto dello sport Guido Barbazza, inaugurato nel 1982. Nella stessa zona vi \u00e8 il Centro Sportivo Mario Davanzo sede degli incontri in casa del Calcio San Don\u00e0 e di tutta l'attivit\u00e0 del settore giovanile. Poco distante dal centro cittadino si trova lo Stadio Verino Zanutto, impianto storico di San Don\u00e0 inaugurato nel 1929 e sede degli incontri in casa del ."}
{"id": "1595071", "revid": "63727", "url": "https://it.wikipedia.org/wiki?curid=1595071", "title": "BMW 2000 CS", "text": ""}
{"id": "1595076", "revid": "72396", "url": "https://it.wikipedia.org/wiki?curid=1595076", "title": "Estavayer le Lac", "text": ""}
{"id": "1595077", "revid": "1632387", "url": "https://it.wikipedia.org/wiki?curid=1595077", "title": "Propriocezione", "text": "La propriocezione (nota anche come cinestesia) \u00e8 la capacit\u00e0 di percepire e riconoscere la posizione del proprio corpo nello spazio e lo stato di contrazione dei propri muscoli, senza il supporto della vista. Descritta da Charles Scott Sherrington \u00e8 considerata un sesto senso in quanto \u00e8 regolata da una parte specifica del cervello. \nLa propriocezione assume un'importanza fondamentale nel complesso meccanismo di controllo del movimento tramite i \"neuroni di feedback sensoriale\", per cui viene utilizzata efficacemente anche in fisioterapia di recupero ed in allenamenti sportivi. La propriocezione \u00e8 presente gi\u00e0 nel feto di sette mesi, che comincia a distinguere gli stimoli esterni da quelli interni. \nSecondo il botanico Rosario Muleo anche le piante superiori sono dotate di un senso propriocettivo. La percezione interna dei nostri visceri viene invece chiamata interocezione.\nRecettori propriocettivi (cinestetici).\n\u00c8 resa possibile dalla presenza di specifici recettori, detti \"recettori propriocettivi\" o cinestetici, sensibili alle variazioni delle posture del corpo e dei segmenti corporei, che inviano i propri segnali ad alcune particolari aree encefaliche. I recettori propriocettivi sono costituiti dalle terminazioni nervose che danno inizio al processo neurofisiologico della propriocezione. Tali recettori inviano impulsi che, attraverso il midollo spinale, giungono alle aree cerebrali deputate all'elaborazione delle informazioni sulla posizione e sul movimento, necessarie per l'esecuzione corretta del movimento stesso.\nQuesti recettori sono posizionati in posti specifici a seconda della funzione che rivestono (articolari o muscolari o tendinei):\nPatologia.\nLe alterazioni della propriocezione determinano sul piano clinico i sintomi dell'atassia."}
{"id": "1595079", "revid": "765341", "url": "https://it.wikipedia.org/wiki?curid=1595079", "title": "Numero esagonale centrato", "text": "Un numero esagonale centrato \u00e8 un numero poligonale centrato che rappresenta un esagono con un punto al centro e gli altri punti che lo circondano. \nL\"'n\"-esimo numero esagonale centrato \u00e8 dato dalla formula\nEsprimendo la formula nella forma\nsi mostra come il numero esagonale centrato per \"n\" \u00e8 6 volte l\"'(n-1)\"-esimo numero triangolare pi\u00f9 1.\nI primi numeri esagonali centrati sono\nSi \u00e8 verificato che la somma dei primi \"n\" numeri esagonali centrati \u00e8 \"n\"3. Questo significa che le somme dei primi \"n\" numeri esagonali centrati e i cubi sono gli stessi numeri, ma rappresentano forme diverse. Visti da un'altra prospettiva, i numeri esagonali centrati sono le differenze tra due cubi consecutivi. I numeri esagonali centrati primi sono primi cubani.\nLa differenza tra (2\"n\")2 e l\"n\"-esimo numero esagonale centrato \u00e8 un numero nella forma \"n\"2\u00a0+\u00a03\"n\"\u00a0-\u00a01, mentre la differenza tra (2\"n\"\u00a0-\u00a01)2 e l\"n\"-esimo numero esagonale centrato \u00e8 un numero oblungo."}
{"id": "1595081", "revid": "72396", "url": "https://it.wikipedia.org/wiki?curid=1595081", "title": "Breuil Cervinia", "text": ""}
{"id": "1595088", "revid": "287204", "url": "https://it.wikipedia.org/wiki?curid=1595088", "title": "Olhao", "text": ""}
{"id": "1595089", "revid": "205250", "url": "https://it.wikipedia.org/wiki?curid=1595089", "title": "Edoardo Bianchi", "text": "Biografia.\nA sette anni fu accolto nel collegio dei Martinitt, dove venne a conoscenza della meccanica apprendendone i primi rudimenti.\nNel 1885 riusc\u00ec a impiantare una piccola officina meccanica nel centro storico di Milano, in \"via Nirone\", fra le prime a livello nazionale destinate all'attivit\u00e0 di riparazione e costruzione di velocipedi.\nDotato di grande ingegno meccanico, segu\u00ec meticolosamente i processi tecnologici legati al nascente mercato delle biciclette: riducendo il diametro della ruota anteriore, adottando la catena di trasmissione del movimento (inventata da poco tempo in Francia), e abbassando l'altezza dei pedali, creando cos\u00ec una vera e propria azienda di settore.\nNel 1888 avvi\u00f2 la costruzione delle prime biciclette con ruote pneumatiche, applicando ai mezzi l'invenzione che John Boyd Dunlop aveva realizzato pochi mesi prima nel Regno Unito. Il successo del prodotto lo port\u00f2 ad investire presto nello sport, partecipando dall'ultimo decennio del XIX secolo alle prime gare ciclistiche europee.\nDivenuto ormai un affermato imprenditore dell'industria ciclistica italiana, nel 1895 fu convocato dalla Regina Margherita al Palazzo Reale di Monza, per mostrare il funzionamento della bicicletta e istruirne all'uso la sovrana. Bianchi studi\u00f2 un telaio che fosse compatibile con le ingombranti gonne dell'epoca, facendo cos\u00ec nascere la bicicletta da donna.\nAffascinato dall'invenzione del motore a scoppio, gi\u00e0 alla fine del XIX secolo aveva sperimentato dei motori De Dion-Bouton su tricicli di sua costruzione. I collaudi furono rallentati da un principio d'incendio durante un giro di prova, che provoc\u00f2 a Bianchi una serie di ustioni alle mani. Dopo alcune settimane di convalescenza la sperimentazione fu completata e i tricicli furono posti in vendita a partire dal 1900.\nNel 1901 brevett\u00f2 la trasmissione a cardano per le biciclette, seguita nel 1913 da quella del freno anteriore, portando contestualmente la sua azienda nel mercato destinato alla fabbricazione delle motociclette e delle autovetture di lusso, alle quali si accost\u00f2 in tempi successivi anche quella degli autocarri.\nCome molti altri capitani dell'industria dell'epoca, all'ingresso dell'Italia nella prima guerra mondiale, partecip\u00f2 con le sue fabbriche allo sforzo bellico della nazione, realizzando biciclette pieghevoli e ammortizzate da destinare alle forze dell'ordine e ai vari reparti del Regio Esercito Italiano; accanto alla fornitura di: autolettighe, autoblindo, camion per il trasporto delle truppe, motori aeronautici e ogni tipo di materiale debitamente richiesto dello stato italiano; facendo della \"Bianchi\" una delle pi\u00f9 importanti societ\u00e0 metalmeccaniche impegnate in capo aperto nel conflitto.\nAlla fine della guerra, nonostante una situazione economica sfavorevole agli investimenti, riusc\u00ec a traghettare, non senza difficolt\u00e0, i processi lavorativi della sua azienda verso le produzioni civili. Mantenendo alti i livelli occupazionali nelle fabbriche, che conobbero un importante sviluppo creativo, fino alla fine degli anni trenta, grazie pure alla nascita del ramo societario Officine Metallurgiche Edoardo Bianchi, con il proseguimento delle attivit\u00e0 in campo automobilistico, ciclistico e motociclistico; senza dimenticare i grandi successi registrati nello sport, attraverso le vittorie della \"Bianchi\" nelle corse, con i piloti: Tazio Nuvolari, Amilcare Moretti, Dorino Serafini e a una rosa di corridori, tra i quali spiccano i nomi di Giuseppe Olmo, Costante Girardengo e Fausto Coppi. \nMor\u00ec nella sua villa di Varese il 3 luglio 1946, per i postumi dovuti a un incidente stradale."}
{"id": "1595093", "revid": "22356", "url": "https://it.wikipedia.org/wiki?curid=1595093", "title": "Biarmosuchia", "text": "I biarmosuchi (Biarmosuchia) sono un gruppo di terapsidi, vissuti tra il Permiano medio e il Permiano superiore (260 \u2013 250 milioni di anni fa). I loro resti sono stati rinvenuti in Sudafrica e in Russia.\nRettili - mammiferi primitivi.\nTra tutti i terapsidi, i biarmosuchi rappresentano il gruppo pi\u00f9 primitivo, e assomigliavano notevolmente ai loro antenati pelicosauri sfenacodonti. Erano predatori di dimensioni medie, dalla corporatura snella, con caratteristiche intermedie tra pelicosauri e terapsidi evoluti. Il cranio \u00e8 molto simile a quello degli sfenacodonti, ma possiede una finestra temporale pi\u00f9 grande (anche se pi\u00f9 piccola rispetto a quella dei terapsidi successivi) e la parte posteriore allargata; queste caratteristiche fanno supporre la presenza di grandi e potenti muscoli masticatori, che permettevano un morso forte. I denti erano meno di quelli degli sfenacodonti, e un singolo paio di canini era presente su entrambe le mascelle.\nLe vertebre erano simili a quelle degli sfenacodonti (eccezion fatta per le proiezioni che in alcuni di questi ultimi formavano una \u201cvela\u201d, come in \"Dimetrodon\"), ma i cinti scapolare e pelvico dimostrano che i biarmosuchi possedevano una postura eretta, cos\u00ec come le ossa delle zampe. I \u201cpiedi\u201d erano pi\u00f9 simmetrici rispetto a quelli degli sfenacodonti ed erano rivolti in avanti, mentre le falangi erano pi\u00f9 corte e assomigliavano maggiormente a quelle dei mammiferi.\nDistribuzione.\nI biarmosuchi sono conosciuti attraverso resti fossili rinvenuti in Russia (\"Phthinosuchus\", \"Biarmosuchus\", \"Eotitanosuchus\") e in Sudafrica, con le famiglie degli ictidorinidi (Ictidorhinidae) e degli ipposauridi (Hipposauridae). Il bizzarro gruppo dei burnetiamorfi (Burnetiamorpha), comprendente animali dal cranio bitorzoluto e dotato di corna o creste, era diffuso in entrambi i continenti.\nClassificazione.\nVi \u00e8 molta incertezza tra gli scienziati riguardo alla classificazione dei biarmosuchi: alcuni li pongono all'origine dei terapsidi successivi, mentre altri li inseriscono nel gruppo dei dinocefali. Alcune forme, come \"Phthinosuchus\", sono conosciute in modo frammentario e alcuni paleontologi preferiscono escluderle dal gruppo, mentre altre, come i burnetiamorfi, vengono variamente classificate come biarmosuchi o come gorgonopsi primitivi. In ogni caso, i biarmosuchi testimoniano le prime fasi dell'evoluzione dei terapsidi, che sfocer\u00e0 in seguito nella comparsa dei mammiferi."}
{"id": "1595094", "revid": "123946780", "url": "https://it.wikipedia.org/wiki?curid=1595094", "title": "Michele Zaza", "text": "Biografia.\nFiglio di un pescatore di Procida, si dedica al contrabbando, attivit\u00e0 che nel corso degli anni '70 ed '80 era una delle principali voci dell'economia campana. Nel tentativo di fermare il potere di Raffaele Cutolo, nel 1978 riunisce diversi boss nella cosiddetta \"Onorata Fratellanza\" e tenta di stabilire una spartizione del territorio tra cutoliani e anticutoliani. Cutolo si oppose a tale mediazione e i boss si costituiscono come Nuova Famiglia dando origine a una sanguinaria faida di camorra. Lo scontro avviene anche nelle carceri, dove si rese necessario dividere i galeotti appartenenti ai gruppi antagonisti. I morti, tra il 1980 e il 1984, furono 1242.\nSi fece costruire due lussuose ville, una a Posillipo e l'altra a Beverly Hills, viaggiando spesso tra la Francia e gli Stati Uniti. Rilasci\u00f2 anche alcune interviste, l'ultima delle quali nel 1991 a un giornalista dell'agenzia di ANSA in Costa Azzurra nella quale profer\u00ec parole di stima per il giudice Giovanni Falcone:\ne di ironia per i politici:\nArrestato una prima volta a Roma con indosso un giubbotto antiproiettile e un miliardo di lire, tra banconote e assegni, arrotolati nelle tasche, a Capodanno del 1984 evade dalla clinica \"Mater Dei\" di Roma per rifugiarsi in Francia. Catturato prima di imbarcarsi con la famiglia su un aereo per la California, torna in libert\u00e0 per gravi problemi di salute.\nViene di nuovo arrestato in Francia, dove abitava, a Villeneuve-Loubet il 12 maggio 1993 con l'accusa di associazione mafiosa, associazione a delinquere finalizzata al traffico di stupefacenti e duplice omicidio. Quest'ultimo reato si riferisce all'uccisione di due contrabbandieri siciliani, Alfredo Taborre e Giuseppe Barbera, assassinati nel giugno del 1977. \nAveva sposato una donna francese e aveva avuto tre figli.\n\u00c8 morto a 49 anni al policlinico Umberto I di Roma il 18 luglio 1994."}
{"id": "1595095", "revid": "288300", "url": "https://it.wikipedia.org/wiki?curid=1595095", "title": "Portiere di calcio", "text": ""}
{"id": "1595096", "revid": "1632387", "url": "https://it.wikipedia.org/wiki?curid=1595096", "title": "Lingue arabe levantine", "text": "L'arabo levantino (o arabo orientale) \u00e8 una variet\u00e0 dialettale della lingua araba parlata in Siria, in Libano, nella zona occidentale della Giordania e in certe regioni urbane dei territori palestinesi.\nSe ne possono distinguere sei variet\u00e0:"}
{"id": "1595097", "revid": "22356", "url": "https://it.wikipedia.org/wiki?curid=1595097", "title": "Biarmosuchus", "text": ""}
{"id": "1595099", "revid": "1782831", "url": "https://it.wikipedia.org/wiki?curid=1595099", "title": "PalaCarnera", "text": "Il PalaCarnera \u00e8 la maggiore arena coperta di Udine, costruita nel 1970 in una zona verde del quartiere Udinese dei Rizzi adiacente all'area in cui, in seguito, sorger\u00e0 lo Stadio Friuli.\nAttualmente il palazzetto ospita le gare casalinghe della squadra di pallacanestro maschile APU, che partecipa al campionato di Serie A2 e della squadra femminile Libertas Sporting Basket School partecipante al campionato di Serie A2. L'arena \u00e8 intitolata all'ex campione dei pesi massimi Primo Carnera, che nacque a Sequals, in provincia di Pordenone.\nNel corso del 2015 il palasport \u00e8 stato interessato da un importante intervento di ristrutturazione, che ha riguardato il rifacimento della copertura, delle gradinate e del campo da gioco e la riduzione della capienza da 3.850 a posti.\nL'impianto \u00e8 stato inaugurato sabato 10 giugno 2017 in occasione delle finali nazionali maschili U18 di basket."}
{"id": "1595100", "revid": "554814", "url": "https://it.wikipedia.org/wiki?curid=1595100", "title": "Piezometro", "text": "Il piezometro \u00e8 un dispositivo che consente di individuare la quota piezometrica di una massa liquida.\nDescrizione.\nLo strumento consiste in un tubo verticale di piccolo diametro (ma abbastanza grande da evitare il fenomeno della capillarit\u00e0) collegato alla condotta nella quale si vuole effettuare la misura della quota piezometrica (che equivale alla determinazione della pressione alla quale \u00e8 sottoposto il liquido nella condotta medesima).\nI piezometri pi\u00f9 moderni sono costituiti da un cilindro rivestito da un setto poroso avente permeabilit\u00e0 prestabilita e da un sensore per misurare la pressione dell'acqua che va a riempire la cavit\u00e0. Viene inserito in una porzione di foro riempita con sabbia e isolata dal tratto restante mediante bentonite.\nEsistono vari tipi di piezometri:"}
{"id": "1595104", "revid": "78273", "url": "https://it.wikipedia.org/wiki?curid=1595104", "title": "La bella dormente nel bosco", "text": ""}
{"id": "1595110", "revid": "79968", "url": "https://it.wikipedia.org/wiki?curid=1595110", "title": "Castellaccio dei Monteroni", "text": "Il Castellaccio dei Monteroni \u00e8 un casale fortificato, di origine medievale di Ladispoli, in provincia di Roma.\nSi trova lungo il percorso dell'antica via Aurelia (oggi via Antica Aurelia, gi\u00e0 via dell'Acquedotto della Statua), nei pressi di una necropoli etrusca (Monteroni).\nStoria.\nDurante i secoli il casale \u00e8 stato adibito a pi\u00f9 funzioni: venne utilizzato come stazione di posta, come albergo e osteria per i viandanti, sul percorso tra Roma e Civitavecchia. Vi soggiornarono san Paolo della Croce, il viaggiatore romantico George Dennis, l'architetto topografo Luigi Canina, Teresa Caetani, duchessa di Sermoneta, e il poeta Giuseppe Gioacchino Belli che vi fu anche arrestato.\nDurante gli anni cinquanta fu utilizzato come set cinematografico delle ultime scene del film \"La Grande Guerra\" con Alberto Sordi e Vittorio Gassman.\nDopo la Seconda guerra mondiale l'edificio era stato dato in concessione ai mezzadri dell'Ente Maremma ed \u00e8 caduto in abbandono alla fine degli anni sessanta, con il crollo di alcune parti della struttura. Passato dal disciolto Ente Maremma all'Agenzia regionale per lo sviluppo e l'innovazione dell'agricoltura del Lazio, in seguito all'attivit\u00e0 della sezione del GAR di Ladispoli-Cerveteri \u00e8 stato recuperato e in seguito restaurato per il Grande Giubileo del 2000 a cura della Provincia di Roma e della Soprintendenza ai beni architettonici del Lazio. La struttura \u00e8 tuttavia ancora inutilizzata e di nuovo in condizioni di degrado.\nPer il giorno 20 gennaio 2011 il Comune di Ladispoli ha indetto una conferenza dei servizi per l'approvazione del progetto definitivo per il recupero ed il riuso della struttura."}
{"id": "1595113", "revid": "142504", "url": "https://it.wikipedia.org/wiki?curid=1595113", "title": "Purificazione della Beata Vergine Maria", "text": ""}
{"id": "1595114", "revid": "438678", "url": "https://it.wikipedia.org/wiki?curid=1595114", "title": "Pseudoprimo di Fibonacci", "text": "In teoria dei numeri, uno pseudoprimo \u00e8 un numero che passa alcuni test di primalit\u00e0 che passano anche tutti i numeri primi, ma che \u00e8 composto. Uno pseudoprimo di Fibonacci \u00e8 un intero composto \"n\" che soddisfa le seguenti condizioni:\nIn questo caso la notazione usata si riferisce alla sequenza di Lucas con parametri \"P\", \"Q\" che produce una sequenza di numeri \"Un\", \"Vn\".\nUno pseudoprimo di Fibonacci \"forte\" pu\u00f2 essere definito come segue:\nIl pi\u00f9 piccolo esempio conosciuto di uno pseudoprimo di Fibonacci forte \u00e8 443.372.888.629.441, che ha come fattori 17, 31, 41, 43, 89, 97, 167 e 331."}
{"id": "1595115", "revid": "56620", "url": "https://it.wikipedia.org/wiki?curid=1595115", "title": "Francesco d'Andrea", "text": ""}
{"id": "1595116", "revid": "767487", "url": "https://it.wikipedia.org/wiki?curid=1595116", "title": "Cappello", "text": ""}
{"id": "1595117", "revid": "80339", "url": "https://it.wikipedia.org/wiki?curid=1595117", "title": "Bassopiano della Jacuzia centrale", "text": "Il bassopiano della Jacuzia centrale () \u00e8 una vasta zona pianeggiante o debolmente rilevata della Russia siberiana orientale, estesa nel territorio della Repubblica Autonoma della Jacuzia-Sacha, della quale occupa il settore centro-occidentale.\nSi estende in una zona compresa fra il medio corso della Lena e il basso corso dei fiumi Viljuj e Aldan; \u00e8 delimitata ad occidente dall'Altopiano della Siberia centrale, a meridione dall'Altopiano della Lena, a nordest dal lungo arco dei monti di Verchojansk.\nL'intera zona ha una quota variabile, in media, fra 60 e 200 metri s.l.m., con punte di 300-400 in corrispondenza dei rilievi pi\u00f9 elevati; \u00e8 percorsa, oltre che dai tre maggiori fiumi sopra elencati (Lena, Aldan, Viljuj), anche da molti dei loro affluenti (fra i maggiori, Marcha, Tjung, Linde, Muna). Il cattivo drenaggio che caratterizza l'intera area provoca la formazione di zone paludose molto estese, quantomeno durante la stagione del disgelo.\nIl clima \u00e8 caratterizzato da escursioni termiche medie annue estreme; gli inverni sono gelidi (Jakutsk, ai margini meridionali, in gennaio ha una temperatura media, tra la minima e la massima, di -43 \u00b0C), mentre le estati sono decisamente miti se non calde, anche se relativamente brevi (nella stessa localit\u00e0 le medie salgono a 19\u00a0\u00b0C a luglio). A causa della lunghezza e soprattutto l'estrema rigidit\u00e0 degli inverni, l'intera zona \u00e8 interessata dal permafrost; la vegetazione \u00e8 costituita dalla taiga, che per\u00f2 appare piuttosto stentata e dalla crescita lenta per ragioni climatiche ed edafiche.\nAltra diretta conseguenza della rigidit\u00e0 climatica \u00e8 il basso livello di popolamento; non esistono grandi citt\u00e0, eccettuata Jakutsk, e in molte zone la densit\u00e0 di popolamento scende molto vicina allo zero."}
{"id": "1595131", "revid": "122880", "url": "https://it.wikipedia.org/wiki?curid=1595131", "title": "Filippo de Pisis", "text": "Biografia.\nNacque a Ferrara l'11 maggio 1896, terzo di sette figli (sei maschi ed una femmina), da Ermanno Tibertelli de Pisis, un nobile e Giuseppina Donini. Il predicato nobiliare che latinizza il nome della citt\u00e0 di Pisa, luogo di origine degli antenati, gli \u00e8 stato confermato di recente da un decreto ministeriale che ha riconosciuto la sua discendenza da un personaggio storico benemerito del Ducato estense. La scrittrice e pittrice Bona de Pisis de Mandiargues era una nipote (figlia del fratello Leone Tibertelli de Pisis). Si dedic\u00f2 allo studio della pittura inizialmente sotto la guida del maestro Odoardo Domenichini nella sua citt\u00e0 natale, perfezionandosi successivamente con i fratelli Angelo e Giovan Battista Longanesi-Cattani. Nel 1916 si iscrive alla Facolt\u00e0 di Lettere dell'Universit\u00e0 di Bologna, dove si laurea nel 1920 con una tesi sui pittori gotici ferraresi, sotto la guida di Igino Benvenuto Supino come relatore. Inizi\u00f2 la sua attivit\u00e0 come letterato e critico d'arte, collaborando a molte testate non soltanto locali. L'interesse e la passione per la pittura lo spingono a vivere in varie citt\u00e0 come Roma, Venezia e Milano, Parigi e Londra, alla ricerca di nuovi contesti culturali e artistici. \nPeriodo romano (1919-1924).\nA Roma frequenta la casa del poeta Arturo Onofri e incontra Giovanni Comisso, il quale diverr\u00e0 suo grande amico. Sin dai primi mesi romani inizia a comporre le novelle che confluiranno nella raccolta La citt\u00e0 dalle cento meraviglie. Nel 1920 espone per la prima volta disegni e acquerelli nella galleria d'arte di Anton Giulio Bragaglia in Via Condotti, accanto alle opere di Giorgio de Chirico. \u00c8 in questi anni che comincia ad affermarsi come pittore e le sue opere risentono dell'influsso di Armando Spadini. Le storie della Roma del passato, curiosit\u00e0 e scoperte animano De Pisis ed \u00e8 proprio su questa traccia che compone \"Ver-Vert\": \"un diario impudico di un poeta che andava diventando sempre pi\u00f9 un pittore\". Altri scritti anticipano ci\u00f2 che verr\u00e0 rappresentato nelle sue nature morte con paesaggi.\nPeriodo parigino (1925-1939).\nIl periodo parigino, iniziato nel marzo del 1925, registra la sua piena maturit\u00e0 artistica. Dipinge en plein air come i grandi vedutisti ed entra in contatto con \u00c9douard Manet e Camille Corot, Henri Matisse e i Fauves. Sono anni in cui realizza alcune tra le sue tele pi\u00f9 celebri: \"La grande natura morta con la lepre\"; \"Il bacchino\"; \"Natura morta con conchiglie\". Temi ricorrenti, oltre alle nature morte, sono i paesaggi urbani, nudi maschili e immagini d'ermafroditi. In seguito a una mostra personale a Milano nel 1926 presentata da Carr\u00e0 alla saletta Lidel, raggiunge il successo anche a Parigi con la sua personale alla Galerie au Sacre du Printemps con la presentazione di De Chirico.\nNonostante la sua produzione sia legata principalmente a Parigi, continua a esporre anche in Italia e inizia a scrivere articoli per L'Italia Letteraria e altre riviste minori. Stabilisce un rapporto intenso con il pittore Onofrio Martinelli, gi\u00e0 incontrato a Roma. Tra il 1927 e il 1928 i due artisti dividono anche una casa-studio in rue Bonaparte. Entra nel circolo degli artisti italiani a Parigi, un gruppo d'artisti che comprendeva Giorgio de Chirico, Alberto Savinio, Massimo Campigli, Mario Tozzi, Renato Paresce e Severo Pozzati, e il critico francese Waldemar George (che nel 1928 cura la prima monografia su De Pisis). Durante gli anni di vita a Parigi visita Londra per tre brevi soggiorni, stringendo rapporti d'amicizia con Vanessa Bell e Duncan Grant.\nRientro in Italia (1939).\nNel 1939, dopo un soggiorno a Londra, che gli serve per allargare il mercato, rientra in Italia stabilendosi a Milano. In occasione del Premio Saint-Vincent, passa un'estate nella cittadina valdostana dove ha anche l'occasione di incontrare il pittore locale Italo Mus. Si sposta in diverse citt\u00e0 italiane: alla Galleria Firenze di Firenze, alla fine del 1941, viene organizzata la mostra \"Filippo De Pisis\" che comprende sessantuno oli dipinti dal 1923 al 1940. Nel 1944 si trasferisce a Venezia dove si lascia ispirare dalla pittura di Francesco Guardi e di altri maestri veneziani del XVIII secolo. Partecipa alla vita culturale della citt\u00e0 lagunare, dove stringe amicizia e diviene maestro del pittore ferrarese Silvan Gastone Ghigi, oltre che del pittore, critico e mercante d'arte Roberto Nonveiller.\nAlla fine dell'aprile 1945, decide di organizzare, nel giardino del suo studio di Venezia, una serata musicale, invitando decine di uomini bellissimi, i cui corpi, coperti solo da gusci di granceola, sarebbero stati dipinti dal vero. La Liberazione era per lui il momento di tirare fuori il meglio che un artista poteva aspettarsi dall'incontro con gli altri. Tra gli invitati solo due donne, la scultrice Ida Cadorin e la critica d\u2019arte Daria Guarnati. L'evento, studiato nei minimi dettagli, viene interrotto bruscamente poco dopo il suo inizio, quando un gruppo di partigiani comunisti irrompe nel palazzo grazie a una \"soffiata\". Accusati di \"mollezza borghese\", i seminudi, il torso e il volto dipinto, i partecipanti sono subito arrestati e scortati in questura dai partigiani, prima di subire un interrogatorio serrato alternato a scherni e reprimende. Alcuni vengono rilasciati, altri no: De Pisis \u00e8 trattenuto per due notti in camera di sicurezza con una dozzina di delinquenti comuni, lui per\u00f2 non ha commesso nessun reato. Prima della scarcerazione gli viene intimato di non organizzare pi\u00f9 \"orge del genere\".\nDopo un breve soggiorno a Parigi tra il 1947 e il 1948, in cui lo accompagn\u00f2 l'allievo Silvan Gastone Ghigi, rientr\u00f2 in Italia con i primi sintomi di una malattia che lo condurr\u00e0 alla morte. La XXV Biennale di Venezia, la prima del dopoguerra, gli dedic\u00f2 una sala personale con trenta opere dal 1926 al 1948. Si parlava anche di una candidatura al Gran Premio, ma un telegramma da Roma ne proib\u00ec il conferimento a lui perch\u00e9 omosessuale, l'onorificenza verr\u00e0 quindi assegnata a Giorgio Morandi.\nLa malattia e la morte.\nDurante il secondo ricovero neurologico (1948-49), fu sottoposto ad elettroshock presso la clinica di Villa Verde a Bologna e successivamente fu trasferito alla clinica di Villa Fiorita a Brugherio. I suoi arti rimasero semiparalizzati, la malattia fu identificata come polinevrite e ci\u00f2 non gli permise pi\u00f9 di lavorare, tanto che nel 1950 non riusc\u00ec a presenziare alla sua mostra antologica allestita presso il Castello Estense di Ferrara. Tra il 1954 e il 1955 venne trasferito all'ospedale psichiatrico di Villa Turro per il costante aggravarsi delle sue condizioni. De Pisis mor\u00ec il 2 aprile 1956 a Milano in casa del fratello Francesco.\nAttivit\u00e0 poetica.\nIl primo approccio alla poesia risale alla prima adolescenza quando commenta i passi di Virgilio e traduce i brani di Omero. Nel 1913, influenzato dall'opera di Giacomo Leopardi, inizia un proprio Zibaldone. Inoltre il suo stile risente di un fondo crepuscolare e dell'eco pascoliano. Egli stesso nel 1939, in una lettera a Giuseppe Marchiori, si definir\u00e0 nato poeta pi\u00f9 che pittore. Nell'estate del 1915 produce la maggior parte dei poemi in prosa che andranno a formare i Canti della Croara, brevi componimenti che trattano sensazioni allo stato geminale e in cui Leopardi e Pascoli vengono citati come divinit\u00e0 da interpellare.\nLa pittura.\nLa sua pittura \u00e8 influenzata in un primo momento dall'incontro con Giorgio de Chirico, Alberto Savinio e Carlo Carr\u00e0, avvenuta a Ferrara intorno al 1915. Rimane affascinato dal loro modo di concepire la pittura a tal punto da condividerne lo stile metafisico nella prima parte della sua produzione. I primi quadri sono \"Oggetti con numeri\" del 1914 e \"Le pere\", premessa alla serie delle nature morte, caratterizzate da rapporti spaziali in grado di evocare una sensazione d'infinito. Le opere \"Marina con pesce\", \"Marina con melanzane\", \"Marina con mele\" degli anni '30, sono esempi dell'influenza della pittura metafisica su De Pisis.\nUlteriore ispirazione proviene da Manet e Renoir dai quali apprende la ricchezza dei colori intensi e delle atmosfere luminose, pur mantenendo gli echi del colorismo veneto.\nUn cambiamento di stile avviene nel 1935 durante un soggiorno a Londra; il suo tratto pittorico diventa spezzato quasi sincopato, definito da Eugenio Montale \"pittura a zampa di mosca\". L'amicizia con Julius Evola gli consente di approfondire i propri interessi esoterici e di introdurli nella sua produzione artistica. Fra i ritratti, molto noto \u00e8 quello dell'amico Mariano Rocchi del 1931, oggi conservato presso il Museo del Novecento di Milano.\nNel 1949-1950, De Pisis aderisce al progetto della importante collezione Verzocchi, sul tema del lavoro, inviando l'opera \"Piccolo fabbro\" e un autoritratto.\nLe opere del suo ultimo periodo, realizzate durante il ricovero nella clinica di villa Fiorita a Brugherio, prendono ispirazione dai soggetti che trova nella serra della clinica: \u00e8 questo il periodo delle cosiddette \"tele di ragno\", quadri bianchi e desolati.\nSin dagli anni 40 le opere di De Pisis vengono falsificate.\nL\u2019erbario depisisiano.\nDurante l\u2019adolescenza l\u2019artista colleziona piante disseccate e le spilla su fogli corredate di accurate didascalie scientifiche. L\u2019attendibilit\u00e0 scientifica di questa catalogazione denota la sua grande passione e conoscenza botanica sin dalla precoce et\u00e0. Si tratta di 1200 fogli comprendenti la flora spontanea italiana, in particolare quella dell\u2019Emilia Romagna. I primi campioni risalgono al 1907-1908, nel 1917 viene poi donato all'orto botanico di Padova, dove venne disaggregato nel 1940. Oggi, grazie al lavoro di ricostruzione avviato nel 2012 da Paola Roncarati e Rossella Marcucci, l\u2019erbario si presenta in buono stato di conservazione.\nRiconoscimenti.\nNel 1953, riceve dall'Accademia dei Lincei il Premio Feltrinelli di Pittura."}
{"id": "1595132", "revid": "647919", "url": "https://it.wikipedia.org/wiki?curid=1595132", "title": "Pane con milza", "text": ""}
{"id": "1595133", "revid": "1272592", "url": "https://it.wikipedia.org/wiki?curid=1595133", "title": "Mos\u00e8 (nome)", "text": "Origine e diffusione.\nContinua il nome ebraico \u05de\u05b9\u05e9\u05b6\u05c1\u05d4 (\"Mosheh\"), di origine ignota; \u00e8 possibile che derivi dal termine egizio \"mes\" (o \"mesu\", \"figlio\", da \"mshj\", \"partorire\"), forse anche come parte di un nome teoforico; in alternativa, potrebbe significare \"liberare\", \"salvare\" in ebraico.\nCi\u00f2 significa che l'etimologia del nome proposta nell'Antico Testamento, relativa al nome del patriarca Mos\u00e8, cio\u00e8 \"salvato dalle acque\" (da \"Esodo\" \"\"[...] ed ella gli pose nome Mos\u00e8; \"Perch\u00e9, disse, io l'ho tratto dall'acqua\"\"\") \u00e8 in realt\u00e0 una paretimologia, che riconduce con criteri fonetici il nome di Mos\u00e8 al verbo ebraico \u05de\u05e9\u05d4 (\"mashah\", \"tirar fuori\"); ciononostante, questo significato a volte ancora riportato come quello corretto.\nIn Italia \u00e8 presente un po' ovunque, ma concentrato nel Nord, in particolare in Veneto e Lombardia; \u00e8 usato prevalentemente nelle comunit\u00e0 ebraiche italiane, ma \u00e8 diffuso anche fra i cristiani, sia grazie al culto del patriarca e di vari santi, sia grazie alle opere letterarie, teatrali e musicale che sono basate sulla vita di Mos\u00e8; analoga la situazione in Inghilterra dove, da sempre molto popolare tra gli ebrei, il nome si \u00e8 diffuso fra i cristiani inglesi in seguito alla Riforma protestante.\nOnomastico.\nL'onomastico \u00e8 solitamente festeggiato il 4 settembre in ricordo del gi\u00e0 citato Mos\u00e8, profeta, patriarca e legislatore. Vi sono diversi altri santi fra cui, nei giorni seguenti:"}
{"id": "1595137", "revid": "28592", "url": "https://it.wikipedia.org/wiki?curid=1595137", "title": "Mitologica", "text": ""}
{"id": "1595138", "revid": "30445", "url": "https://it.wikipedia.org/wiki?curid=1595138", "title": "Monte Ferru", "text": ""}
{"id": "1595139", "revid": "773636", "url": "https://it.wikipedia.org/wiki?curid=1595139", "title": "Il volo del calabrone", "text": ""}
{"id": "1595141", "revid": "287204", "url": "https://it.wikipedia.org/wiki?curid=1595141", "title": "Pisek", "text": ""}
{"id": "1595144", "revid": "2058375", "url": "https://it.wikipedia.org/wiki?curid=1595144", "title": "Come into My World", "text": "Come into My World \u00e8 un brano pop-dance cantato dalla cantautrice australiana Kylie Minogue per il suo ottavo album \"Fever\" del 2001. Scritto da Rob Davis e Cathy Dennis, \u00e8 stato il quarto ed ultimo singolo pubblicato. Si tratta di una traccia di synth-pop, con base dance, estratto dall'album \"Fever\" dello stesso genere. \u00c8 uscito contemporaneamente in tutto il mondo. Ha riscosso un discreto successo, soprattutto nei club americani. Il brano ha vinto il Grammy award nel 2004 come miglior disco dance ed \u00e8 il brano di apertura del Fever Tour, serie di concerti che accompagna la promozione dell'album.\nNel 2011 Kylie registra il brano in una versione lenta pianoforte e voce per l'album The Abbey Road Sessions uscito nel 2012.\nVideo.\nIl video del brano \u00e8 stato diretto da Michel Gondry e girato a Parigi l'8 settembre 2002, nel sobborgo di Boulogne, in un'area chiamata Point du Jour, all\u2019incrocio tra rue du Point du Jour e rue de Solf\u00e9rino. Si tratta di un video particolare, in cui il regista sincronizza immagini e musica, alternando vari cloni della cantante. Per il video \u00e8 stata usata una versione differente della canzone, leggermente ritmizzata ed allungata.\nTracce e formati.\nUK CD 1 \nUK CD 2 \nUK DVD Single \nVersioni ufficiali.\nRemixes\nLive Versions"}
{"id": "1595150", "revid": "110157", "url": "https://it.wikipedia.org/wiki?curid=1595150", "title": "Numero oblungo", "text": "Un numero oblungo (o numero pronico o anche numero eteromecico) \u00e8 un numero che \u00e8 il prodotto di due numeri consecutivi, cio\u00e8 un numero nella forma \"n(n+1)\". I primi numeri oblunghi sono\nSono chiamati oblunghi in quanto possono essere visualizzati in questo modo:\nL'\"n\"-esimo numero oblungo \u00e8 il doppio dell'\"n\"-esimo numero triangolare; inoltre \u00e8 la somma dei primi \"n\" numeri pari.\nTutti i numero oblunghi sono pari (essendo il prodotto di due numeri consecutivi, di cui almeno uno \u00e8 pari); inoltre 2 \u00e8 l'unico numero primo di questa sequenza, nonch\u00e9 l'unico che \u00e8 anche un numero di Fibonacci.\nIl numero di elementi di una matrice quadrata che non sono sulla diagonale principale \u00e8 sempre un numero oblungo.\nEssendo due numeri consecutivi sempre coprimi, ogni numero oblungo, essendo prodotto di due di essi, gode di varie propriet\u00e0, tra le quali:"}
{"id": "1595151", "revid": "767487", "url": "https://it.wikipedia.org/wiki?curid=1595151", "title": "J\u00f8rn Holen", "text": "Biografia.\nNel 1994 si unisce a Valfar come batterista del progetto viking metal Windir. Contemporaneamente entra negli Ulcus, band che nel 1999 si fonder\u00e0 nei Windir.\nNel 2004, dopo la tragica morte del fondatore Valfar e il relativo scioglimento dei Windir, fonda insieme a Hv\u00e0ll e Sture Dings\u00f8yr i Vreid.\nNel 2005 si unisce anche ai Cor Scorpii (fondati lo stesso anno da Righ e Strom dei Windir), con cui incider\u00e0 il demo \"Attergangar\" per lasciare poco dopo la band.\nAttualmente vive ad Oslo."}
{"id": "1595153", "revid": "287204", "url": "https://it.wikipedia.org/wiki?curid=1595153", "title": "1. Klasse 1921-1922", "text": "Ledizione 1921-22 della Erste Klasse vide la vittoria finale del Wiener Sport-Club.\nCapocannoniere del torneo fu Richard Kuthan (Rapid Vienna), con 20 reti."}
{"id": "1595156", "revid": "767487", "url": "https://it.wikipedia.org/wiki?curid=1595156", "title": "Emiliano D\u00edaz", "text": "Biografia.\n\u00c8 il primogenito di Ram\u00f3n D\u00edaz e il fratello maggiore di Michael D\u00edaz, anche loro calciatori.\nCarriera.\nNato a Napoli durante il periodo in cui il padre giocava nella squadra partenopea, inizia la propria carriera nel River Plate, come il padre, dove colleziona una presenza in massima serie. Dopo aver giocato in varie squadre argentine approda all'Oxford United nel 2005. Dopo un anno ritorna in Argentina per giocare prima nei Defensores de Belgrano e poi per arrivare con il padre nel San Lorenzo, giocando 9 partite in massima serie ed una nella Copa Sudamericana.\nDopo il ritiro \u00e8 divenuto allenatore."}
{"id": "1595157", "revid": "27723", "url": "https://it.wikipedia.org/wiki?curid=1595157", "title": "Universit\u00e0 Parthenope", "text": ""}
{"id": "1595158", "revid": "599013", "url": "https://it.wikipedia.org/wiki?curid=1595158", "title": "Aleksandar Panti\u0107 (1978)", "text": "Carriera.\nDebutta da professionista nella stagione 1999-2000 con il Rad Belgrado, dove rimane fino al gennaio 2003, quando si trasferisce allo Zemun, dove resta per sei mesi, quando all'inizio della stagione 2003-2004 ritorna a Belgrado, nelle file dell'Obilic, dove gioca 38 partite, prima di trasferirsi nel mercato invernale 2005 allo \u017deleznik di Belgrado, divenuto FK Vo\u017edovac nel 2005.\nAll'inizio della stagione 2006-2007 viene ingaggiato dalla , con cui vince il campionato e la coppa di Serbia nel 2007.\nNell'estate del 2008, rimasto svincolato, si trasferisce a Cipro all'Omonia Nicosia."}
{"id": "1595159", "revid": "287204", "url": "https://it.wikipedia.org/wiki?curid=1595159", "title": "Aleksandar Pantic", "text": ""}
{"id": "1595161", "revid": "27723", "url": "https://it.wikipedia.org/wiki?curid=1595161", "title": "Unibo", "text": ""}
{"id": "1595165", "revid": "1870933", "url": "https://it.wikipedia.org/wiki?curid=1595165", "title": "Sportverein Dessau 1905", "text": "L'SV Dessau 05 \u00e8 una societ\u00e0 calcistica tedesca di Dessau, Sassonia-Anhalt. Attualmente milita in Verbandsliga \"Sachsen-Anhalt\", un girone della quinta serie del calcio tedesco.\nStoria.\nIl club fu fondato nel 1905 come \"FC Adler\" e nell'ottobre dello stesso anno si un\u00ec al \"Jugendvereins zu St. Johannis\", squadra dell'oratorio, per formare il \"Dessauer FC\". Nel febbraio 1919, si fuse con lo \"Sportlichen Vereinigung BAMAG Dessau\" per creare il \"VfR Dessau 1905\" e due anni dopo cambi\u00f2 denominazione in \"SV Dessau 05\" subito dopo l'unione con l\"'SpVgg Dessau\".\nNel 1935 il Dessau fu invitato a giocare in \"Gauliga Mitte\", una delle sedici massime divisioni create dal Terzo Reich. La squadra si impose subito come una delle pi\u00f9 forti del suo girone, vincendolo dal 1937 al 1939, 1942 al 1944 e finendo seconda nel biennio 1940-1941. Riusc\u00ec solo una volta ad attraversare il turno preliminare del campionato Nazionale. L'unico risultato degno di nota in Tschammerpokal (l'odierna Coppa di Germania) del Dessau fu il raggiungimento dei quarti di finale nel 1941.\nDopo la fine della Seconda guerra mondiale il Dessau, come tutte le altre associazioni, fu dissolto dalle autorit\u00e0 alleate e fu ricreato nel 1945 con il nome di \"Blau-Weiss Dessau\". Il club and\u00f2 in seguito incontro a vari cambiamenti di denominazione, come era solito nella Repubblica democratica tedesca: \"Sport-Union Dessau\" (1947), \"SG Dessau-Nord\" (1948), \"BSG Waggonbau Dessau\" (1949); \"BSG Waggonfabrik Dessau\" (agosto 1949) e \"BSG Motor Dessau\" (febbraio 1950). Fu come \"BSG Waggonbau Dessau\" che la squadra vinse la sua prima e unica FDGB Pokal, battendo in finale il per 1-0.\nDal 1949 al 1954 il Dessau milit\u00f2 sempre in DDR-Oberliga e il miglior risultato che ottenne fu un terzo posto nella stagione 1949-1950. Successivamente milit\u00f2 in DDR-Liga (II), fino a retrocedere nel 1967 in \"Bezirksliga Halle\" (III), serie dove gioc\u00f2 fino all'inizio degli anni ottanta. Nel 1989 la societ\u00e0 assunse il nome di \"SV Waggonbau Dessau\" e nel 1995 riprese la denominazione attuale.\nNell'ultimo decennio la compagine ha sempre militato tra la NOFV-Oberliga e la Verbandsliga \"Sachsen-Anhalt\", dove tuttora milita."}
{"id": "1595181", "revid": "78273", "url": "https://it.wikipedia.org/wiki?curid=1595181", "title": "Via Tasso", "text": ""}
{"id": "1595182", "revid": "73125", "url": "https://it.wikipedia.org/wiki?curid=1595182", "title": "Gamma Cephei A", "text": ""}
{"id": "1595183", "revid": "73125", "url": "https://it.wikipedia.org/wiki?curid=1595183", "title": "Gamma Cephei A b", "text": ""}
{"id": "1595190", "revid": "73125", "url": "https://it.wikipedia.org/wiki?curid=1595190", "title": "Jean Louis Pons", "text": ""}
{"id": "1595192", "revid": "599013", "url": "https://it.wikipedia.org/wiki?curid=1595192", "title": "Iain Fyfe", "text": "Caratteristiche tecniche.\n\u00c8 un difensore centrale.\nCarriera.\nFyfe ha debuttato in Hyundai A-League con il Sydney FC il 28 agosto 2005 contro il Melbourne Victory all'Aussie Stadium (1-1). \u00c8 stato il primo giocatore a fare 50 presenze nella Hyundai A-League con la maglia del Sydney FC, mentre ha realizzato il suo primo gol il 27 agosto 2006, siglando la rete del definitivo 1-0 contro i Central Coast Mariners. Nel 2005-2006 ha giocato al centro della difesa del Sydney FC, mentre gran parte della stagione successiva viene spostato sulla fascia destra e in seguito anche su quella sinistra. Si \u00e8 dimostrato un giocatore importante per il Sydney FC per la sua capacit\u00e0 di giocare in qualsiasi posizione difensiva.\nFyfe ha rappresentato l'Australia a tutti i livelli, ad eccezione della Nazionale maggiore, con cui non \u00e8 mai riuscito a giocare anche se convocato."}
{"id": "1595193", "revid": "125546457", "url": "https://it.wikipedia.org/wiki?curid=1595193", "title": "Francis Turatello", "text": "Biografia.\nOrigini e giovent\u00f9.\nFrancesco Turatello nacque ad Asiago, in provincia di Vicenza, il 4 aprile 1944, da una sarta veneta, anch'ella originaria di Asiago ma da tempo residente a Milano e ritornata al paese nat\u00edo durante la guerra, e da padre ignoto (secondo alcune fonti, pare che Turatello fosse il figlio naturale del boss mafioso italo-americano Frank Coppola, detto \"Frank tre dita\"). Poco dopo la fine del conflitto, Turatello fa ritorno con la madre a Milano. Madre e figlio si stabiliscono nel quartiere di Lambrate, dove cresce in condizioni di ristrettezze economiche.\nLa carriera criminale.\nPugile dilettante in giovinezza, fa la sua comparsa nell'ambiente criminale milanese come piccolo ladro di auto, per poi passare progressivamente ad imporre la sua personalit\u00e0 assumendo ruoli sempre pi\u00f9 di spicco fino a porsi a capo di una banda criminale (costituita da individui per lo pi\u00f9 di provenienza catanese) dedita al controllo delle bische clandestine della citt\u00e0 e allo sfruttamento della prostituzione (attivit\u00e0 che, nel periodo di massimo successo, produce introiti per decine di milioni di lire a sera).\nPartecipa inoltre a diverse rapine e sequestri di persona, con la complicit\u00e0 della banda dei marsigliesi di Albert Bergamelli. Turatello \u00e8 celebre per la forte rivalit\u00e0 con Renato Vallanzasca, circostanza dalla quale scaturisce una sanguinosa faida. In seguito, dopo l'arresto di entrambi, ha luogo un progressivo riavvicinamento fra i due che stringeranno amicizia (Turatello sar\u00e0 tra l'altro testimone di nozze di Vallanzasca nel matrimonio con Giuliana Brusa celebrato in carcere).\nL'arresto e l'omicidio in carcere.\nDopo una lunga latitanza perch\u00e8 ricercato in varie citt\u00e0 d'Italia per una vasta gamma di reati, dalla rapina alla ricettazione, al sequestro di persona, venne infine arrestato il 2 aprile 1977 in piazza Cordusio a Milano; processato come organizzatore dei clamorosi rapimenti degli industriali Carlo Alberto Nassisi, Carlo Lavezzari e Ludovico Zambeletti, venne condannato a dodici anni di detenzione che sconta sotto il regime di carcere duro. Nonostante questo, riusc\u00ec per un certo periodo a guidare dal carcere la sua banda e a gestire i propri affari criminali, ma inizi\u00f2 presto il suo declino perch\u00e8 venne soppiantato dal suo ex braccio destro Angelo Epaminonda (detto \"il Tebano\"): nel 1978 venne infatti barbaramente assassinata Lia Zenari, ex compagna di Turatello nonch\u00e9 madre di suo figlio, il piccolo Eros (che compariva sulla copertina dell'album \"Tutto il resto \u00e8 noia\" del cantante Franco Califano, grande amico di Turatello) mentre l'anno successivo venne ucciso anche l'avvocato Francesco Calafiore, storico difensore del boss.\nNel 1978 Turatello fu protagonista di un tentativo per liberare Aldo Moro, sequestrato dalle Brigate Rosse: nonostante fosse detenuto, incaric\u00f2 uno dei suoi uomini, Ugo Bossi, di avvicinare Tommaso Buscetta nel carcere di Cuneo affinch\u00e9 si attivasse per liberare lo statista rapito; Bossi dir\u00e0 ai magistrati che erano stati i servizi segreti a nominarlo mediatore. Le registrazioni dei colloqui tra Buscetta e Bossi verranno prese in considerazione anche nel processo di Palermo a Giulio Andreotti.\nTuratello venne ucciso il 17 agosto 1981 nel carcere di massima sicurezza nuorese di Badu 'e Carros, in Sardegna, in modo molto efferato: nel cortile della prigione venne immobilizzato da Pasquale Barra (detto \"'o Animale\") e Vincenzo Andraous mentre Antonino Faro e Salvatore Maltese lo accoltellavano ripetutamente fino a sventrarlo; non si sa se gli organi interni, molto lesionati, siano stati lacerati dai colpi profondi delle armi da taglio oppure addentati dagli assassini in segno di spregio. La direzione del carcere nuorese sment\u00ec categoricamente le notizie circolate su eventuali macabri rituali compiuti dagli assassini, che non potevano averne avuto il tempo dato che l'aggressione dur\u00f2 solo pochi secondi. Anche secondo Pierluigi Concutelli, spettatore impotente dell'omicidio nel cortile del carcere, non fu compiuto nessun vilipendio del cadavere.\n\u00c8 sepolto nel cimitero di Monza.\nIl movente dell'omicidio rimase sconosciuto perch\u00e9 i personaggi coinvolti diedero versioni contrastanti: secondo Barra e Maltese (divenuti nel frattempo collaboratori di giustizia e rei confessi dell'omicidio), il delitto venne deciso da Raffaele Cutolo e Angelo Epaminonda per spartirsi gli affari illeciti su Milano che erano stati di Turatello; tuttavia Epaminonda (anch'egli diventato collaboratore di giustizia) neg\u00f2 con sdegno qualsiasi coinvolgimento nell'omicidio. Secondo l'altro assassino, Vincenzo Andraous, Turatello venne ucciso perch\u00e9 proteggeva in carcere Claudio Gatti, un ex membro della Banda della Comasina considerato un infame e il mandante dell'omicidio sarebbe Renato Vallanzasca (che a sua volta neg\u00f2 l'accusa). Secondo Tommaso Buscetta (che era stato compagno di cella di Turatello nel carcere di Cuneo), l'omicidio venne commissionato ad Antonino Faro dal boss corleonese Luciano Liggio, che voleva vendicare uno \"sgarro\" commesso da Turatello nei confronti del mafioso siciliano Alfredo Bono. Secondo Cutolo, l'omicidio fu eseguito nell'ambito di uno scambio di favori con le Brigate Rosse, durante la trattativa per la liberazione del politico Ciro Cirillo, sequestrato dalle BR. Liberato Cirillo, oltre al riscatto, le BR ottennero una vendetta nei confronti di Turatello, colpevole di appoggiare i terroristi neri nel carcere di Nuoro e vessare i brigatisti detenuti. Sempre a detta di Cutolo, nelle intenzioni originarie, Turatello avrebbe dovuto essere picchiato o accoltellato, ma la cosa poi degener\u00f2 nell'uccisione del boss milanese.\nLegami con altre organizzazioni criminali.\nTuratello non ha mai fatto parte di cosa nostra, ma si ritiene che nel corso della sua carriera criminale sia stato spesso in contatto con alti esponenti dei clan camorristici napoletani e delle famiglie siciliane. La figura di Turatello compare inoltre in molti episodi oscuri della storia d'Italia degli anni settanta, fra cui il rapimento e l'omicidio di Aldo Moro e alcune azioni criminali compiute dalla banda della Magliana."}
{"id": "1595196", "revid": "287204", "url": "https://it.wikipedia.org/wiki?curid=1595196", "title": "Serie A 1967-1968 (pallavolo femminile)", "text": "La Serie A femminile FIPAV 1967-68 fu la 23\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nIl titolo fu conquistato per il quarto anno consecutivo dalla Max Mara Reggio Emilia. Fu decisivo uno spareggio vinto dalle reggiane per 3-2 (14-16, 11-15, 15-3, 15-5, 15-13) a Bologna il 25 aprile 1968 contro la Fini Modena. Panini Modena e Sestese Sesto Fiorentino scontarono un punto di penalizzazione per aver entrambe rinunciato alla trasferta di Palermo contro la Fari."}
{"id": "1595197", "revid": "287204", "url": "https://it.wikipedia.org/wiki?curid=1595197", "title": "Serie A 1966-1967 (pallavolo femminile)", "text": "La Serie A femminile FIPAV 1966-67 fu la 22\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nIl titolo fu conquistato per il terzo anno consecutivo dalla Max Mara Reggio Emilia. Agi Gorizia e Sestese Sesto Fiorentino erano state ripescate per allargamento dei quadri. Agi Gorizia e Bor Trieste scontarono un punto di penalizzazione per aver entrambe rinunciato alla trasferta di Palermo contro la Fari."}
{"id": "1595198", "revid": "1833487", "url": "https://it.wikipedia.org/wiki?curid=1595198", "title": "Roberto Malone", "text": "Biografia.\nPrima di entrare nel porno, Malone era un organizzatore di eventi e tour manager per artisti come Alan Sorrenti e Gianni Nazzaro. Dopo l'annullamento di un concerto a Torino che lo port\u00f2 in gravi difficolt\u00e0 economiche, accompagn\u00f2 a Roma un suo amico, proprietario di cinema a luci rosse e produttore hard. Una volta sul set, Malone, quasi per gioco, chiese di essere messo alla prova, e cos\u00ec fu scritturato per il suo primo film. Poco dopo, cambi\u00f2 il suo cognome da Pipino a Malone quando il regista Joe D'Amato gli consigli\u00f2 di trovarsi un nome d'arte (\"ma come, hai un c***o enorme e ti chiami Pipino? Cambiamo 'sto cognome!\").\nMalone fece film per anni senza informare la moglie della sua entrata nel mondo dell'\"hard\"; usciva di casa andando al lavoro come un qualsiasi impiegato. Quando la moglie seppe la verit\u00e0, lo lasci\u00f2. Nei primi anni novanta \u00e8 stato legato all'olandese Zara Whites, e tra la fine dello stesso decennio e l'inizio del successivo all'ungherese Eva Falk, sua futura moglie, entrambe pornoattrici al tempo della loro relazione.\nMalone ha spesso fatto il \"talent scout\", lanciando numerosi attori e attrici nel mondo \"hard\", tra i quali la coppia di sposi Jessica Rizzo-Marco Toto.\nLe sue ultime apparizioni nel porno le ha fatte in parti da caratterista. Nel 2005 ha lavorato invece in un film non pornografico, \"Senso '45\", di Tinto Brass; in realt\u00e0 aveva gi\u00e0 lavorato con Brass un decennio e mezzo prima, con \"Paprika\", ma le scene da lui interpretate erano state tutte tagliate in fase di montaggio.\nVita privata.\nNel 2013 ha iniziato l'attivit\u00e0 di commerciante, con un negozio di sigarette elettroniche ad Antibes. In seguito ha aperto un ristorante a Cannes."}
{"id": "1595199", "revid": "767487", "url": "https://it.wikipedia.org/wiki?curid=1595199", "title": "Mors Principium Est", "text": "I Mors Principium Est sono un gruppo musicale melodic death metal finlandese originaria di Pori.\nStoria del gruppo.\nLa band fu fondata nel 1999 dal chitarrista Jori Haukio e dal tastierista Toni Nummelin, ai quali si un\u00ec poco dopo il batterista Mikko Sipola e nel 2000 il cantante Ville Viljane."}
{"id": "1595202", "revid": "3115", "url": "https://it.wikipedia.org/wiki?curid=1595202", "title": "Daniele Badiali", "text": "Biografia.\nVolontariato.\nDaniele Badiali nacque a Ronco di Faenza da una famiglia di agricoltori. Ha frequentato l'istituto agrario Persolino in Faenza, dopodich\u00e9 Inizi\u00f2 la sua attivit\u00e0 a favore dei poveri da adolescente con l'Operazione Mato Grosso, che ha da sempre avuto un forte gruppo nella citt\u00e0 di Faenza. Come volontario partecip\u00f2 alle operazioni di aiuto alle popolazioni dei terremoti del Friuli e dell'Irpinia. Dopo il servizio civile svolto negli anni 1981-1982, visse per due anni (dal 1984 al 1986) sulla Sierra Andina peruviana, nella parrocchia di Chacas, collaborando con il parroco padre Ugo De Censi, fondatore dell'Operazione Mato Grosso. L\u00e0 si accese in lui il desiderio di donare la vita ai poveri e agli affamati di quella terra diventando sacerdote.\nIn missione.\nRientrato in Italia, frequent\u00f2 il seminario regionale di Bologna dal 1986 al 1991. Consacrato sacerdote, nell'estate del 1991 fu inviato come missionario \"fidei donum\" dalla diocesi di Faenza-Modigliana come parroco di San Lu\u00eds, sulle Ande peruviane.\nVisse in quella parrocchia sei anni di intensa attivit\u00e0 pastorale, aiutando la popolazione sia dal punto di vista sociale (scuola, formazione professionale dei giovani, aiuto alle famiglie), sia dal punto di vista religioso (oratorio, preparazione ai sacramenti, celebrazioni eucaristiche).\nLa musica.\nPadre Daniele aveva imparato a suonare la chitarra fin da ragazzo e amava portare la sua testimonianza anche con la musica: ha lasciato un ricco repertorio di musica religiosa, con canti scritti e musicati da lui, sia in italiano sia in spagnolo.\nLa morte.\nDomenica 16 marzo 1997, mentre ritornava in parrocchia dopo aver celebrato in uno dei villaggi pi\u00f9 lontani, un bandito ferm\u00f2 la jeep su cui viaggiava insieme ad alcuni volontari. Il malvivente voleva rapire un italiano per ottenerne un riscatto: padre Daniele si consegn\u00f2 volontariamente ai rapitori al posto di una giovane donna. Fu trovato morto da una bambina del luogo due giorni dopo, ucciso da un colpo di pistola alla testa, probabilmente perch\u00e9 aveva riconosciuto i rapitori.\nSecondo alcuni, invece, Badiali sarebbe stato ucciso dal Gruppo Colina, uno squadrone della morte legato ai servizi segreti del regime di Alberto Fujimori; l'assassinio, mascherato da atto di criminalit\u00e0 comune, sarebbe avvenuto perch\u00e9 Badiali era impegnato nella difesa dei diritti umani.\nUna grandissima quantit\u00e0 di persone parteciparono ai funerali, sia in Per\u00f9 che in Italia. Il corpo \u00e8 tumulato nel cimitero di Ronco.\nProcesso di beatificazione.\nLa diocesi di Faenza-Modigliana ha promosso il processo per la causa di beatificazione e canonizzazione del servo di Dio Daniele Badiali. La sessione di apertura del processo si \u00e8 svolta pubblicamente il 20 marzo 2010. Nel mese di Ottobre 2021, Papa Francesco, preso atto del parere dei Consultori Teologi della Congregazione per le cause dei Santi, ha disposto che la causa non proceda perch\u00e9 l'esame dei documenti e delle testimonianze \u00abnon ha fatto emergere elementi tali da definire eroico l'esercizio delle virt\u00f9 cristiane\u00bb. \nVoci correlate.\nOperazione Mato Grosso\nUgo de Censi\nPadre Remo Prandini"}
{"id": "1595204", "revid": "446353", "url": "https://it.wikipedia.org/wiki?curid=1595204", "title": "Classe Tre Kronor (incrociatore)", "text": ""}
{"id": "1595211", "revid": "73125", "url": "https://it.wikipedia.org/wiki?curid=1595211", "title": "Luna Piena", "text": ""}
{"id": "1595213", "revid": "110157", "url": "https://it.wikipedia.org/wiki?curid=1595213", "title": "Minh Thai", "text": "Opere.\n\u00c8 anche autore del libro \"The Winning Solution\", una guida per risolvere il cosiddetto \"cubo magico\"."}
{"id": "1595216", "revid": "599013", "url": "https://it.wikipedia.org/wiki?curid=1595216", "title": "Marko Panteli\u0107", "text": "Carriera.\nClub.\nNato a Belgrado, si trasferisce giovanissimo in Grecia, a Salonicco, dove viene ingaggiato dall'Iraklis, con cui debutta nella stagione 1995-1996 segnando 4 gol in 8 incontri. Inseguito da diversi club europei si trasferisce in Francia, al Paris Saint-Germain, a fianco di attaccanti affermati come Ra\u00ed, Marco Simone e Leonardo, scendendo in campo i 3 occasioni, e partecipando ai festeggiamenti per le vittorie della Coppa di Francia 1998 e della Coppa di Lega 1998.\nCeduto in prestito all'FC Lausanne segna ben 8 gol in 21 incontri, vincendo la Coppa di Svizzera 1999, tanto da venire ingaggiato, a sorpresa, dalla formazione spagnola del Celta de Vigo, dove non riesce a ripetersi. Viene cos\u00ec ceduto in prestito, dapprima allo , e poi all'Yverdon.\nNell'estate del 2002 torna in Serbia, all'Obili\u0107 Belgrado, dove rimane per pochi mesi, prima di passare all'ambizioso Sartid Smederevo con cui vince la Coppa di Serbia e Montenegro 2003. All'inizio della stagione 2003-2004, con 8 gol in 15 partite guida la formazione di Smederevo nei piani alti del Campionato serbo-montenegrino, e le sue ottime prestazioni gli valgono l'ingaggio, a met\u00e0 campionato, da parte della Stella Rossa Belgrado, con cui vince un campionato di Serbia e Montenegro e una seconda Coppa di Serbia e Montenegro, e il titolo di capocannoniere della stagione 2004-2005.\nNell'estate del 2005, all'ultimo giorno di mercato, passa in prestito allo Hertha Berlino, con cui segna 11 gol in 28 partite al suo primo anno in Bundesliga, prestazioni che gli valgono il rinnovo con la formazione di Berlino, con cui si ripete anche nella stagione 2006-2007. Il suo rendimento rimane costante anche nella stagione 2007-2008, dove mette a segno 13 gol in 28 partite.\nIl 1\u00ba settembre 2009, dopo essersi svincolato dallo Hertha, si trasferisce all'Ajax, firmando un contratto annuale. L'11 aprile 2010 segna la sua prima tripletta nella partita di campionato contro il VVV-Venlo, terminata 8-1 per l'Ajax. Il 20 agosto 2010 viene ingaggiato dall'Olympiakos, con cui firma un contratto biennale.\nEsordisce con il club greco contro l'Iraklis, subentrando nella ripresa. Poi nella partita contro il Panserraikos esordisce da titolare e segna il goal partita. La buona partita disputata gli conferma una maglia da titolare nella partita seguente contro l'Asteras Tripolis, il serbo non delude le aspettative e segna un bel goal di testa.\nNazionale.\nHa esordito con la maglia della Nazionale serbomontenegrina il 15 novembre 2003.\nPartecipa alla spedizione serba al Mondiale FIFA 2010 e segna il goal della bandiera contro l'Australia nell'ultima partita del Gruppo D."}
{"id": "1595217", "revid": "287204", "url": "https://it.wikipedia.org/wiki?curid=1595217", "title": "Marko Pantelic", "text": ""}
{"id": "1595221", "revid": "767487", "url": "https://it.wikipedia.org/wiki?curid=1595221", "title": "Mala Noche", "text": "Mala Noche \u00e8 un film del 1986 diretto da Gus Van Sant.\n\u00c8 stato presentato in una proiezione speciale alla Quinzaine des R\u00e9alisateurs del Festival di Cannes 2006.\nTrama.\nA Portland (Oregon), Johnny e Roberto, giovani immigrati clandestini dal Messico, entrano in un grocery store. Il giovane gestore bianco, Walt, subito attratto da Johnny gli propone un rapporto sessuale a pagamento. Respinto con disprezzo, riesce comunque a invitarli a cena dalla sorella. Qui, i due raccontano del loro avventuroso viaggio in un vagone merci, verso nord e di come un loro compagno sia stato scoperto e gravemente ferito dalla polizia. Poi, i quattro danzano assieme serenamente. Al ritorno nel motel che ospita i due messicani, Walt rinnova le sue insistenze all'indirizzo di Johnny, che gli sbatte la porta in faccia. Roberto \u00e8 rimasto fuori e la custode non intende farlo entrare; cos\u00ec va a pernottare a casa di Walt dove i due hanno un rapporto sessuale. Al risveglio, Walt, ancora dolorante per la violenza della penetrazione subita, scopre di essere stato derubato di dieci dollari.\nNei giorni successivi i tre si incontrano regolarmente. Walt scarrozza gli amici per i sobborghi e la campagna di Portland, ma \u00e8 comunque tenuto ai margini delle loro complicit\u00e0 e fatto talora oggetto della loro ironia, come quando, recatosi nell'appartamento in cui vivono, si inginocchia ai piedi di Johnny, implorandone l'amore. Sino a quando Johnny scompare. Lasciato a s\u00e9 stesso, e a un'esistenza di espedienti nel duro inverno di Portland, Roberto si ammala. Walt, che pure non ha gradito la qualit\u00e0 della loro relazione, le maniere da \"macho\" del compagno, lo cura con sollecitudine e abnegazione nel proprio appartamento.\nQui, attirata da una telefonata, giunge la polizia. A torto, il messicano crede che cerchino lui; fugge in soffitta con una pistola scarica, lascito delle antiche scorribande. Due colpi lo feriscono mortalmente. Attraverso la finestra, precipita al suolo, dove Walt pu\u00f2 solo abbracciarne il corpo privo di vita. \u00c8 proprio lui a dover comunicare a Johnny, apparsogli improvvisamente per strada, la notizia della fine del compagno. \"Frocio\" \u00e8 l'incredula e impotente risposta dell'altro. Pi\u00f9 tardi i due si reincontrano per strada e Walt chiede a Johnny di passare a trovarlo. Poi, mentre si allontana, continua a osservarlo dallo specchietto retrovisore.\nProduzione.\nDopo le traversie dell'autobiografico Alice a Hollywood, (1981) rimasto incompiuto e di cui sono conservati 40 minuti, Gus Van Sant attinge ai 25.000 dollari risparmiati, nei due anni precedenti, con l'attivit\u00e0 di designer pubblicitario a New York, per finanziare per intero questo suo primo lungometraggio. La scelta del 16 mm e del bianco e nero \u00e8 in parte imposta dalla scarsit\u00e0 delle risorse, anche se il regista dir\u00e0 di ritenere a s\u00e9 pi\u00f9 congeniale l'uso del bianco e nero e di avervi dovuto rinunciare, nei film successivi, soprattutto per esigenze distributive. Anche gli attori, tra cui brilla Tim Streeter che \"interpreta in modo estremamente intelligente Walt, un personaggio che da una tenace determinazione, passa successivamente a un auto-distruttivo, sconsolato romanticismo.\", prestarono gratuitamente la loro collaborazione..\nPer il soggetto, il regista si rifece a un lavoro omonimo di Walt Curtis, autore prossimo alla Beat Generation, che lo aveva fortemente impressionato.. L'adattamento di un racconto strutturato come un \"diario intimo\", senza un reale svolgimento narrativo, rappresent\u00f2 una sfida notevole per Van Sant, che ne venne a capo attraverso l'organizzazione del materiale in tre atti.\nLa \"contrastata\", \"evocativa fotografia granulosa\" si deve a John J. Campbell ed Eric Alan Edwards cui, il regista si sarebbe affidato sino al 1995 (Da morire), con l'eccezione di Drugstore Cowboy. L'amicizia di Gus Van Sant ed Edwards risaliva ai tempi dell'apprendistato hollywoodiano del regista, nel 1978, quando i due si erano conosciuti sul set di Property, di Penny Allen, rispettivamente come ingegnere del suono e direttore della fotografia.\nCritica.\nSin da questo film d'esordio, Van Sant propone molti temi e motivi che ricorreranno nella sua produzione. Cos\u00ec \u00e8 per il mito, tipicamente americano, del nomadismo, del viaggio, che percorre tutta la letteratura americana dal suo periodo classico (Herman Melville), sino alla contro-cultura beat (Jack Kerouac, Allen Ginsberg). Collegato a esso, nel dare espressione a una situazione di precariet\u00e0, instabilit\u00e0, indeterminatezza \u00e8 l'immagine della nuvola; una costante del cinema di Vant Sant, e che ritorner\u00e0, quasi ossessivamente, a partire dai successivi Drugstore Cowboy e Belli e dannati.\nUnici inserti a colori del film, incluso quello che accompagna i titoli di coda, sono filmini in Super8, in cui i protagonisti si abbracciano, scherzano, giocano, compaiono e scompaiono. La passione per gli home movie accompagna il regista sin dal tempo dell'acquisto della sua prima cinepresa, a sedici anni, e la loro frequente introduzione nelle sue opere, in particolare quelle degli inizi, \u00e8 stata da lui spiegata come uno strumento per restituire \"il senso del passato che sopravvive nel presente\".\nIn sede critica \u00e8 stato sottolineata la sagacia nell'evitare che il tema della passione disperata non corrisposta, per la quale il regista ammette di essersi ispirato a Morte a Venezia di Luchino Visconti, e il suo \"romanticismo dei perdenti\", incanalassero il film in un compiaciuto, vacuo sentimentalismo. Essenziale nell'assicurare distacco critico e senso della realt\u00e0 \u00e8 il ruolo svolto dalle riflessioni in prima persona di Walt. Egli \u00e8 consapevole della distanza sociale e culturale che separa il suo mondo da quello degli amici immigrati (\"Non hanno alcuna immaginazione in materia di sesso; ma immagino che non sia colpa loro\"), del rapporto di sfruttamento, cui il loro stato di emarginazione li rende oggetto da parte sua (\"...una parabola politica condivisibile da un marxista ortodosso.\") e, a volte, pare alimentare egli stesso la sua ossessione d'amore, per \"adeguarla al concetto romantico che ha di s\u00e9\".\nNon mancano le citazioni \"erudite\". La \"riapparizione\" di Johnny, di cui a un incrocio, Walt intravede prima la punta degli stivali, successivamente, sceso dalla macchina, il volto illuminato dalla luce proveniente da una finestra, \u00e8 indubbiamente ispirata all'entrata in scena di Harry Lime (Orson Welles) in Il terzo uomo.\nIn generale questo esordio di Van Sant \u00e8 stato accolto da commenti estremamente positivi: \"Un esordio sbalorditivo...\"; \"Film originali, insoliti come \"Mala Noche\", che ritraggono le vite reali, senza celebrazioni o stereotipi, sono sempre pi\u00f9 rari. \u00c8 sempre un piacere poterli vedere.\"; \"\u00c8 un film molto ben fatto, terso e coerente, ben fotografato da John Campbell; scritto e diretto con sardonico humor, da Gus Vant Sant\"."}
{"id": "1595229", "revid": "1005847", "url": "https://it.wikipedia.org/wiki?curid=1595229", "title": "Rosa per l'Italia", "text": "La Rosa per l'Italia, nota in un primo momento anche come Movimento Federativo Civico Popolare o La Rosa Bianca, \u00e8 un partito politico italiano che si richiama ai valori del cristianesimo democratico.\n\u00c8 stato fondato l'8 febbraio 2008 da Bruno Tabacci e Mario Baccini, in seguito alla loro fuoriuscita dall'Unione dei Democratici Cristiani e di Centro, insieme a Savino Pezzotta.\nIl nome Rosa Bianca era gi\u00e0 in uso dal 1980, da parte dell'associazione Rosa Bianca, associazione liberale e personalista di cattolici per l'educazione alla politica e alla democrazia, che ha preso nome e ispirazione dal gruppo della Rosa Bianca, attivo nella Resistenza antinazista dei moderati nel Terzo Reich.\nIl partito, dapprima presentato appunto con la denominazione \"Rosa Bianca\", utilizzata a livello locale da alcuni circoli cultural-politici dell'area lombarda con riferimento in Bruno Tabacci, ha generalmente utilizzato il nome \"Rosa per l'Italia\" in seguito all'inibizione legale nell'uso della denominazione richiamante l'omonimo movimento tedesco.\nII successivo reclamo circa l'inibizione del nome \u00e8 stato rigettato.\nStoria.\nI primi passi.\nLa fondazione del movimento \u00e8 dovuta, secondo i fondatori, alla rinuncia del leader Casini al progetto di costituire una nuova forza di centro e superare il bipolarismo, cos\u00ec come approvato durante l'ultimo congresso del partito. Baccini e Tabacci criticano il fattuale ritorno dell'UDC all'interno della Casa delle Libert\u00e0 e la rivalutazione di Silvio Berlusconi come capo della coalizione di centrodestra. In un'intervista al programma televisivo \"Unomattina\", Mario Baccini dichiar\u00f2 che la Rosa avrebbe corso da sola alle elezioni, ma pochi giorni dopo afferm\u00f2 anche che il dialogo sarebbe stato rivolto principalmente verso il centro-destra.\nIl 12 febbraio i vertici del partito, al quale si era unito nell'atto fondativo l'ex segretario nazionale della CISL Savino Pezzotta, presentarono il simbolo ufficiale: una rosa bianca con stelo e due foglie sopra le parole \"Libert\u00e0 e Solidariet\u00e0\", su uno sfondo blu.\nElvio Ubaldi, ex sindaco di Parma, \u00e8 il vicesegretario. Pellegrino Capaldo, gi\u00e0 presidente del Banco di Roma e noto esponente della Democrazia Cristiana, \u00e8 il presidente del comitato etico con compiti di controllo sull'attivit\u00e0 economica del movimento. Al partito si \u00e8 unita anche Italia Popolare - Movimento per l'Europa di Gerardo Bianco e Alberto Monticone.\nNell'assemblea parlamentare del Senato, viene costituita la componente della Rosa per l'Italia con il nome di \"Movimento Civico Federativo Popolare\" (alla quale aderisce Mario Baccini). Aderiscono al movimento anche gli europarlamentari Gianni Rivera e Beniamino Donnici, i quali per\u00f2 lasceranno quasi subito.\nIl 28 febbraio 2008 la Rosa stipula un accordo con l'UDC per costruire una lista unitaria di centro, con Pier Ferdinando Casini candidato premier. Il progetto \u00e8 definito \"Unione di Centro\". In seguito a questa decisione e ad alcuni contrasti relativi alle candidature l'11 marzo 2008 Gerardo Bianco e Alberto Monticone di Italia Popolare lasciano il movimento.\nElezioni politiche 2008 e l'addio di Baccini.\nAlle elezioni politiche l'Unione di Centro consegue il 5,62% alla Camera e il 5,70 al Senato, divenendo cos\u00ec l'unica forza non coalizzata a superare la soglia nazionale del 4% e l'8% in una regione (la Sicilia) e mancando di poco l'elezione di suoi senatori in Calabria. Il Movimento Federativo Civico Popolare riesce quindi ad eleggere i deputati Bruno Tabacci, Savino Pezzotta e Mario Baccini.\nNella stessa tornata elettorale, il segretario Baccini ottiene lo 0,73% delle preferenze per la carica di Sindaco di Roma. Pochi giorni dopo annuncia il proprio appoggio al candidato del Popolo della Libert\u00e0 Giovanni Alemanno in vista del ballottaggio, sostenendo la necessit\u00e0 di un rinnovamento per il Comune di Roma amministrato ormai da tempo dal centrosinistra. Questa scelta viene decisamente criticata da Pezzotta. In occasione delle elezioni per il Presidente della Camera dei Deputati, lo stesso Baccini dichiara il proprio voto per il candidato del PdL Gianfranco Fini e, il 5 maggio, aderisce al Gruppo misto uscendo cos\u00ec dal soggetto che aveva contribuito a fondare.\nIl 14 maggio poi vota la fiducia al Governo Berlusconi IV e si dimette pertanto da ogni incarico nel partito; lo stesso giorno Tabacci viene nominato nuovo segretario nazionale. Successivamente Baccini ha dato vita alla Federazione dei Cristiano Popolari.\nAbbandono di Tabacci.\nL'11 novembre 2009 Bruno Tabacci abbandona la Rosa Bianca per fondare assieme a Francesco Rutelli e ad altri fuoriusciti da Partito Democratico un nuovo partito, Alleanza per l'Italia, nel tentativo di ricostruire un nuovo partito di centro popolare e liberale da affiancare successivamente all'Unione di Centro.\nAll'interno dell'Unione di Centro.\n e lo stesso Savino Pezzotta \u00e8 il presidente della Costituente di Centro. Sono caratterizzati da un'attenzione maggiore verso il Cristianesimo sociale e verso la Dottrina sociale della Chiesa cattolica rispetto alla corrente dei Casiniani e dei Buttiglioniani e sono pi\u00f9 inclini ad accordi con il Partito Democratico piuttosto che con Il Popolo della Libert\u00e0. Fanno parte di questa corrente, oltre a Pezzotta, l'ex ministro Gian Guido Folloni, Pellegrino Capaldo e gli altri aderenti al progetto della Rosa per l'Italia che non hanno scelto di seguire Bruno Tabacci in Alleanza per l'Italia. La corrente dei \"Pezzottiani\" sta tentando di riallacciare i rapporti con quei gruppi cristianodemocratici non in buoni rapporti con l'UDC, primo fra i quali il movimento Italia Popolare di Gerardo Bianco e Alberto Monticone. La corrente, insieme ai Demitiani, pu\u00f2 essere ascritta all'area cristiano-sociale del partito. A questa corrente fanno riferimento anche tre consiglieri regionali lombardi eletti nel PD (Battista Bonfanti, Maria Grazia Fabrizio e Dionigi Guadagnini).\nInsieme ad altri moderati di diversa sensibilit\u00e0, inoltre, alcuni Pezzottiani fanno parte del laboratorio di formazione politica \"Persona \u00e8 futuro\", che si propone di porre la filosofia del personalismo (Mounier, Maritain, Sturzo) come base culturale di una rinnovata iniziativa politica nell'area di centro.\nIl 17 gennaio 2013 la Rosa per l'Italia annuncia l'uscita dall'Unione di Centro e l'adesione al Gruppo misto della Camera di Pezzotta."}
{"id": "1595233", "revid": "1543377", "url": "https://it.wikipedia.org/wiki?curid=1595233", "title": "Lew Rockwell", "text": "Biografia.\nLew Rockwell \u00e8 cattolico ed ha una laurea in letteratura inglese alla \"Tufts University\" di Boston. Tra il 1978 e il 1982 ha fatto parte dello staff del candidato alle presidenziali del 2008, Ron Paul. Ha mantenuto anche negli anni a venire i rapporti con Paul, aiutandolo nella nascita de \"The Ron Paul Investment Letter\", nella campagna elettorale delle presidenziali del 1988 che vedeva Paul candidato per il Libertarian Party e come membro della commissione d'esplorazione per un'eventuale candidatura paulista (candidatura poi non avvenuta) alle presidenziali del 1992.\nNel 1982 fond\u00f2 ad Auburn (Alabama) il \"Ludwig von Mises Institute\", di cui divenne presidente. Ricopre inoltre il ruolo di vice presidente del \"Center for Libertarian Studies\" che ha sede in California, e pubblica i suoi commenti politici sul suo blog, \"LewRockwell.com\".\nLe idee di Rockwell, molto influenzate dal collega e amico Murray N. Rothbard, uniscono il libertarianismo pi\u00f9 estremo ad una cultura conservatrice e alle teorie economiche della Scuola austriaca. Propone inoltre ordini statali sempre pi\u00f9 decentrati e federali, accompagnati da una costante diminuzione del potere del governo centrale; \u00e8 anche favorevole ad ogni tipo di secessione.\nDurante gli anni '90 Rockwell e altri filosofi libertari definirono le teorie di Rothbard \"paleolibertarie\", anche se lo stesso Rockwell non utilizz\u00f2 mai quel termine per rappresentare le proprie idee.\nL'opera \"rockwelliana\" principale, nonch\u00e9 l'unica come autore, \u00e8 \"Speaking of Liberty\", dove riport\u00f2 una serie di editoriali di molti \"libertarians\" americani. Pubblica inoltre, insieme al \"Mises Institute\", il \"Journal of Libertarian Studies\".\nLewRockwell.com.\nLew Rockwell possiede un blog personale dove pubblica quotidianamente articoli, saggi e commenti a vari argomenti politici, specialmente di politica estera ed economica.\nHa pubblicato diversi saggi di accusa nei confronti della politica estera americana dell'ultimo secolo, definita da Rockwell stesso come imperialista. Critica inoltre la partecipazione degli Stati Uniti nella Seconda guerra mondiale e la deriva centralista e iper-statalista intrapresa dagli States negli ultimi decenni.\nProprio per questi articoli, che escono certamente dal \"politically correct\" tipicamente americano, ha attirato su di s\u00e9 una serie di critiche.\nLa controversia sulle newsletter di Ron Paul.\nIl 16 gennaio 2008 \"Reason\", una rivista appartenente all'alveo libertario, ha pubblicato un articolo dove accusava Rockwell di essere lo scrittore delle controverse lettere apparse tra il 1989 e il 1994 a nome di Ron Paul. Rockwell si \u00e8 subito chiamato fuori dai fatti."}
{"id": "1595243", "revid": "767487", "url": "https://it.wikipedia.org/wiki?curid=1595243", "title": "Ventesimo secolo (film 1934)", "text": "Ventesimo secolo \u00e8 un film di Howard Hawks del 1934, interpretato da un mostro sacro del teatro come John Barrymore nel ruolo di un impresario di Broadway, geniale ma senza scrupoli, e da una delle pi\u00f9 brillanti attrici della commedia Usa, Carole Lombard.\nTrama.\nUn potente impresario teatrale (soprannominato il \"Napoleone di Broadway\", come recitava la commedia da cui prende spunto il film) \u00e8 ormai sull'orlo del tracollo finanziario. Per sfuggire ai creditori, prende un treno, il \"Ventesimo secolo\", per scappare da Chicago. Vi incontra per caso la sua ex-moglie, un'attricetta da lui fatta diventare stella di prima grandezza, ormai sul punto di diventare una star di Hollywood. I due riprendono i burrascosi rapporti che hanno caratterizzato i due anni del loro matrimonio, con l'uomo che circuisce l'ex moglie per trovare una via di scampo a una strada che sente, altrimenti, ormai senza via di uscita. Giunge perfino a fingersi morto, in modo da farle firmare un contratto che la legher\u00e0 nuovamente in maniera indissolubile a lui. Senza tralasciare di risorgere un momento dopo a cantar vittoria, privo di un qualsivoglia senso del pudore, tracotante e prepotente come sempre.\nProduzione.\nIl film fu prodotto dalla Columbia e fu girato dal 22 febbraio al 24 marzo 1934.\nDistribuzione.\nLa prima cinematografica ebbe luogo l'11 maggio 1934. La Columbia Pictures si occup\u00f2 della distribuzione.\nDal 2018 \u00e8 disponibile un dvd prodotto da DNA Srl, dal titolo \"VENTESIMO SECOLO\", in lingua originale con sottotitoli in italiano. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme.\nRecensioni.\nData di uscita.\nIMDb\nAlias\nRiconoscimenti.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "1595245", "revid": "124607972", "url": "https://it.wikipedia.org/wiki?curid=1595245", "title": "Episodi di Tru Calling (seconda stagione)", "text": "La seconda stagione della serie televisiva Tru Calling \u00e8 andata in onda negli Stati Uniti dal 31 marzo 2005 al 21 aprile 2005 sul canale Fox; l'ultimo episodio \u00e8 andato in onda il 21 gennaio 2008. In Italia \u00e8 andata in onda dal 9 settembre 2005 al 23 settembre 2005 su Italia 1.\nAl centro della tempesta.\nTrama.\nLa richiesta di aiuto proveniente da un cadavere di un agente portuale fa ricominciare da capo sia la giornata di Tru, che vuole evitare la disgrazia, ma anche quella di Jack, che invece vuole che il destino faccia il suo corso. Nel frattempo Richard, il padre di Tru e di Harrison, offre un posto di lavoro allo stesso Harrison. Le intenzioni di Richard non sono per niente buone in quanto vuole sfruttare il figlio per aiutare Jack.\nDoppia regressione.\nTrama.\nLa giornata di Tru ricomincia in seguito alla richiesta di aiuto pervenuta dal cadavere di uno psichiatra. In seguito ad un piano organizzato da Jack, la ragazza finisce per essere accusata della morte dello psichiatra. Un'altra morte permette a Tru di rivivere nuovamente la giornata: la ragazza ne approfitta per evitare di finire nei guai.\nOscurit\u00e0.\nTrama.\nPer il compleanno di Tru viene organizzata una festa a sorpresa nell'obitorio. Nell'oscurit\u00e0 provocata da un improvviso black out, Tru sente una richiesta di aiuto, ma non riesce ad identificare da chi proviene la richiesta. La vittima potrebbe essere uno qualunque dei suoi amici presenti alla festa. L'intervento di Jack, che tenta di depistare Tru, complica la situazione.\nL'ultima buona giornata.\nTrama.\nJack si trova nelle vicinanze quando una ragazza di nome Megan si suicida e questa volta \u00e8 lui a ricevere la richiesta di aiuto. La sua giornata ricomincia cos\u00ec da capo insieme a quella di Tru. A differenza delle altre volte, per\u00f2, Tru viene investita da una serie di immagini e di informazioni riguardanti la ragazza e la sua morte. In questo modo Tru capisce come Jack riusciva sempre ad anticipare le sue mosse. Ma questa volta Jack si lascia coinvolgere un po' troppo dal caso.\nJack, infatti, si presenta a Megan e la invita a colazione;lei accetta perch\u00e9 \u00e8 molto interessata a lui, interesse che aveva mostrato gi\u00e0 dal primo giorno anche se quella volta Jack l'aveva rifiutata con la scusa di dover lavorare. Tru trova strano che Jack e Megan stiano parlando e passeggiando insieme, quindi si avvicina a Jack che le spiega l'accaduto. Per capire il motivo del suicidio di Megan, Tru va a casa della sorella di lei, Wendy e parlandole, scopre della leucemia di Megan. In seguito Tru si reca con Jensen a un concerto jazz in un locale dove si trovano anche Jack e Megan. La ragazza dice a Jack e Tru che vuole suicidarsi, facendo apparire la sua morte come un incidente in modo che l'assicurazione faccia avere 100.000\u00a0$ alla sorella. Tru per\u00f2 la rassicura e le promette di farle avere comunque quel denaro a condizione che lei non tenti il suicidio. Nel frattempo, Jack comincia a provare qualcosa per Megan. Dopo che Tru manda a Wendy il denaro vinto ad una scommessa, Megan \u00e8 talmente felice che promette a Jack di non provare mai a togliersi la vita per vivere altri giorni felici come questo; poi i due si baciano. Jack allora chiama Richard dicendo che non ce la fa a compiere il suo lavoro, ma Richard insiste e chiude la chiamata; Tru sorveglia ancora la situazione tra Jack e Megan che vanno sulla torre da cui Megan, nel primo giorno, era precipitata. Appena si trovano sulla torre, Jack, per sbaglio, fa volare via la lista delle cose da fare prima di morire di Megan. La ragazza cerca cos\u00ec di prendere la lista, ma si sporge troppo, perde l'equilibrio e rischia di cadere. Allora Jack afferra le mani di Megan e tenta di tenerla, mentre Tru corre in loro aiuto. In quel momento a Jack risuonano in testa le parole di Richard ed \u00e8 pi\u00f9 forte di lui l'istinto di lasciare le mani di Megan che, nel frattempo, implorava il suo aiuto. Dopo la caduta e la morte di Megan, Jack \u00e8 sconvolto e incrocia Tru che gli dice: \" Avrei preferito che precipitassi tu al posto di Megan\" e lui, con occhi lucidi, risponde: \"Anch'io l'avrei voluto tanto!\".\nContro ogni regola.\nTrama.\nTru sta iniziando a frequentare un nuovo ragazzo. Quando questi viene ucciso, Tru si precipita sperando di ricevere la sua richiesta di aiuto, cosa che per\u00f2 non succede. Per sua fortuna, pi\u00f9 tardi \u00e8 il cadavere di un detenuto che invoca il suo aiuto. Tru deve ingegnarsi per salvare due vite, una delle due \u00e8 molto importante per lei. Ci saranno conseguenze per il fatto che il suo ragazzo, in realt\u00e0, non ha mai richiesto il suo aiuto?\nLa vigilia di Natale.\nTrama.\nHarrison scopre il legame segreto tra il proprio padre, Richard, e Jack. La richiesta di aiuto proveniente da una donna morta sei mesi prima impedisce per\u00f2 a Harrison di dire in tempo a Tru la verit\u00e0, e costringe Tru e Jack a collaborare per indagare sulla sua morte. Il riavvio della giornata permette per\u00f2 a Richard di depistare Harrison. In segno di ringraziamento per l'aiuto dato, Jack viene invitato alla cena di natale. Richard e Jack fingono di incontrarsi per la prima volta e si lanciano strane occhiate di intesa. I due, oltretutto, sembrano essere in combutta con la fidanzata di Davis."}
{"id": "1595246", "revid": "638792", "url": "https://it.wikipedia.org/wiki?curid=1595246", "title": "Yukiko Fujimine", "text": ""}
{"id": "1595252", "revid": "14002419", "url": "https://it.wikipedia.org/wiki?curid=1595252", "title": "Lambertuccio degli Amidei", "text": ""}
{"id": "1595254", "revid": "200568", "url": "https://it.wikipedia.org/wiki?curid=1595254", "title": "Frumentone", "text": ""}
{"id": "1595255", "revid": "287204", "url": "https://it.wikipedia.org/wiki?curid=1595255", "title": "Am\u00e9rico Brasiliense", "text": "Am\u00e9rico Brasiliense \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595256", "revid": "1543377", "url": "https://it.wikipedia.org/wiki?curid=1595256", "title": "5-metilcitosina", "text": "La 5-metilcitosina (5mC) \u00e8 una forma metilata della base azotata citosina nella quale un gruppo metile \u00e8 attaccato al carbonio 5. Tale conformazione, che modifica sensibilmente la struttura della citosina, non ne modifica in ogni caso le propriet\u00e0 di appaiamento con la guanina. La citosina viene trasformata in 5-metilcitosina grazie all'azione dell'enzima DNMT (DNA metiltransferasi) coadiuvata dal coenzima SAM (\"S\"-adenosil metionina) che dona il gruppo metile.\nScoperta.\nMentre cercava di isolare la tossina batterica responsabile della tubercolosi, W. G. Ruppel isol\u00f2 un nuovo acido nucleico chiamato acido tubercolinico nel 1898 da Mycobacterium tuberculosis. L'acido nucleico risultava insolito, in quanto conteneva, oltre alla timina, alla guanina e alla citosina, un nucleotide metilato. Nel 1925, Johnson e Coghill rilevarono con successo una piccola quantit\u00e0 di un derivato della citosina metilata come prodotto dell'idrolisi dell'acido tubercolinico con acido solforico. Questa ricerca \u00e8 stata severamente criticata perch\u00e9 la loro identificazione si basava esclusivamente sulle propriet\u00e0 ottiche del picrate cristallino e altri scienziati non sono riusciti a riprodurre lo stesso risultato. La sua esistenza fu per\u00f2 dimostrata nel 1948, quando Hotchkiss separ\u00f2 gli acidi nucleici del DNA dal timo di vitello usando la cromatografia su carta, mediante la quale rilev\u00f2 una citosina metilata unica, abbastanza distinta dalla citosina convenzionale e dall'uracile. Dopo sette decenni, si \u00e8 scoperto che \u00e8 anche una caratteristica comune in diverse molecole di RNA, sebbene il ruolo preciso sia incerto.\nIn vivo.\nLa 5-metilcitosina \u00e8 una modificazione epigenetica indotta dall'azione delle DNA metiltransferasi. La sua funzione pu\u00f2 variare significativamente tra le specie:\nSe una spontanea deaminazione pu\u00f2 trasformare una citosina in un uracile, riconosciuto e rimosso dagli enzimi per la riparazione del DNA, la deaminazione della 5-metilcitosina conduce alla formazione di timina, con conseguente mutazione non riconosciuta dagli enzimi.\nIn vitro.\nLa 5-metilcitosina pu\u00f2 essere deaminata in vitro attraverso reagenti come acido nitrico per ottenere timina. Per tale fine non \u00e8 invece possibile utilizzare un trattamento con bisolfito, che deamina invece i residui citosinici. Tale differenza nelle capacit\u00e0 deaminanti pu\u00f2 essere utilizzata per valutare i \"pattern\" di metilazione del DNA attraverso il cosiddetto \"sequenziamento con bisolfiti\"."}
{"id": "1595261", "revid": "124088961", "url": "https://it.wikipedia.org/wiki?curid=1595261", "title": "Ligera", "text": "La lig\u00e9ra (o leggera, e anche lingera) era una forma di microcriminalit\u00e0 presente a Milano fino alla prima met\u00e0 del XX secolo.\nStoria.\nSi trattava di una forma di microcriminalit\u00e0, composta da criminali comuni quali borseggiatori, piccoli rapinatori, protettori, ladri d'appartamenti, truffatori, strozzini, contrabbandieri, ricettatori e allibratori. Alcuni giovani ligera divennero in seguito banditi celebri: Francis Turatello, Renato Vallanzasca, Luciano Lutring, Ugo Ciappina, Luciano De Maria, Arnaldo Gesmundo, Enrico Cesaroni, Bruno Brancher, Carlo Bollina detto \"il Paesanino\", Luigi Rossetti detto \"Gino lo zoppo\", Sandro Bezzi e il boss dell'Isola Garibaldi Ezio Barbieri.\nLa ligera \u00e8 spesso citata nelle canzoni popolari milanesi, come Porta Romana bella e Ma mi.\nAlcuni appartenenti erano detti anche \"locch\", dallo spagnolo \"loco\" ossia pazzo, in dialetto milanese inteso come \"teppista\", la versione meneghina del guappo napoletano. Lo scrittore milanese Cletto Arrighi, famoso per aver redatto il vocabolario milanese/italiano per la casa editrice Hoepli, dedic\u00f2 alcune sue pagine alla figura del \"locch\" nel romanzo sociale \"La canaglia felice\" (1885) e nell'opera collettiva \"Il ventre di Milano. Fisiologia della capitale morale\" (1888).\nLo scrittore comasco, ma milanese di adozione, Paolo Valera dedic\u00f2 tutto il proprio talento alla descrizione della vita dei bassifondi milanesi e, di conseguenza, della \"ligera\"; un'opera fra tutte: \"Gli scamiciati\".\nDanilo Montaldi, nel suo volume Autobiografie della leggera, considerando il fenomeno nella citt\u00e0 di Cremona, identifica sostanzialmente la \u201cleggera\u201d con il proletariato agricolo che, nel processo di inurbamento, rimane emarginato.\nIl mondo popolare non formula naturalmente una definizione cos\u00ec precisa, ma modifica invece il valore del termine a seconda dell'area in cui esso viene usato.\nNei grandi agglomerati urbani, la \u201cligera\u201d significa, in senso lato, \"malavita\"; applicato a persona singola significa \u201cpiccolo malvivente abituale\u201d: sono \u201cligera\u201d il ladro d'appartamento, il giocoliere delle tre tavolette, il borsaiolo, il pataccaro. Nelle campagne, in genere, \u201clingera\u201d o \u201clingia\u201d indica \u201cgente che non ha voglia di lavorare\u201d, o almeno non ne ha voglia continuativamente: sbandati, irregolari.\nNei testi dei fogli volanti dei cantastorie, \u201cleggera\u201d va intesa come connotazione di carattere letterario, che rimanda a modelli picareschi: miserabili ridotti a una fame iperbolica, quintessenza di pitocchi che vivono d'accattonaggio e di espedienti.\nIn alcuni vecchi canti, di origine sicuramente urbana, \u201cligera\u201d sembra poi essere semplicemente sinonimo di \u201coperaio\u201d, come in un ben noto testo milanese che, tradotto in italiano, dice: \u201cE con la cicca in bocca / e la forma di pan miglio / la povera ligera / va a portare i mattoni / e con tutti i tram che ci sono / la povera ligera viaggia sempre a piedi...\u201d (Un'altra caratteristica costante della \u201cligera\u201d \u00e8, proverbialmente, quella di spostarsi sempre a piedi).\nChe in alcuni testi \u201cligera\u201d sia sinonimo di \u201coperaio\u201d, o di \u201cbracciante salariato\u201d, getta luce su un fatto, molto significativo: cio\u00e8 che i minatori connotano normalmente anch'essi \u201clingera\u201d con significati negativi (\u201cLe lingere sono quelli che, pur di lavorare di meno, fanno magari i lavori pi\u00f9 pericolosi... poi intascano la paga e magari spendono tutto in ciucca e donne... tornano a lavorare proprio quando non ne hanno pi\u00f9, e la storia ricomincia da capo...\u201d); mentre tale connotazione viene completamente a mancare nei loro canti.\nAl contrario, nei canti questo termine viene sempre ad evidenziare un orgoglio di mestiere, di sfida, di protesta. Secondo Luigi Balocchi, i componenti delle bande agivano non armati, ossia \u201cleggeri\u201d..\nSecondo Carlo Parpanesi, la parola leggera deriva dal fatto che gli orfani, miserabili e vagabondi indossavano indumenti leggeri, inadatti al clima rigido di Milano, e apparivano, pertanto, \"leggeri\". Si tratta di una notevole e mai ristampata opera autobiografica che ripercorre la vita dell'autore dalla nascita nel 1897 fino al 1947 circa. L'autore, rimasto orfano molto presto, costretto ai lavori pi\u00f9 umili sin dalla pi\u00f9 tenera infanzia, descrisse la Milano dei bassifondi con crudo realismo di stampo dickensiano. Parpanesi raccolse il testimone di Paolo Valera, anch'esso grande esploratore dei bassifondi milanesi fra tardo Ottocento e inizi del Novecento, la cui opera pi\u00f9 famosa, \"Gli scamiciati\", ispir\u00f2 anche celebri canzoni milanesi, scritte o interpretate da famosi artisti come Gianni Magni, Walter Valdi, Enzo Jannacci, Ornella Vanoni, Giorgio Strehler, Giorgio Gaber, Nanni Svampa ed anche da interpreti meno famosi, ma altrettanto incisivi e caratteristici, come Giancarlo Peroncini detto \"il Pel\u00e8\", Luciano Sada detto \"il Pinza\", Luciano Beretta, Mimmo Dimiccoli, Armando Brocchieri, Nino Rossi, Alberto Quacci e Teresio Pochini, noto come \"Renzo dei Navilii\".\nQueste canzoni seguivano la tradizione solo orale di composizioni d'occasione, improvvisate per celebrare la gesta dei \"Ligera\" che frequentavano le osterie e i \"trani\", secondo la testimonianza orale di Arnaldo Gesmundo, che ricorda di averle sentite in detti luoghi, nella zona di Via Padova negli anni trenta e quaranta del secolo XX. \nFra gli scrittori vanno ricordati i milanesi Giovanni Testori e Umberto Simonetta, autori di culto abili nel descrivere le fasi di cambiamento sociale di Milano negli anni del boom, anni che videro la lenta e progressiva estinzione della ligera.\nA rendere palese il rinnovato interesse per la vecchia mala milanese, una enoteca di via Padova \u00e8 stata chiamata proprio \"Ligera\", mentre Lig\u00ebra '73 \u00e8 il nome di una rock band milanese, nata dalle ceneri di alcuni gruppi street punk e rock 'n' roll locali.\nEtimologia.\nCirca l'origine della parola esistono diverse teorie. Se l'accostamento che appare a prima vista \u00e8 con l'aggettivo italiano \"leggero/-a\" (con allusione alla poca \"gravit\u00e0\" dei reati), secondo Sanga (1986: 36-7) \u00e8 probabile che invece il termine, di origine gergale, vada in realt\u00e0 accostato ad espressioni come \"essere della legge\", \"appartenere al mondo dei marginali\", e provenga quindi da \"legge\", con un suffisso \"-era\", anch'esso tipico del gergo (si veda ad esempio \"altrera\"= \"altro\", \"gagia\" &gt; \"gagera\" = \"amante\", ecc).\nUn accostamento ipotizzabile, degno di nota secondo alcuni ricercatori contemporanei dell'area toscana, va ai lavoratori stagionali (minatori, braccianti, migranti) di fine Ottocento - inizi del Novecento, che viaggiavano con bagaglio \"leggero\" per impegnarsi in quel \"lavoro occasionale\u201d, percepito come sfruttamento. Negli spostamenti in treno intonavano canti inneggianti alla scarsa voglia di \"lavorare da sfruttati\" per ciascun giorno della settimana (canti di tradizione orale sulla \u201csettimana della leggera, o lingera\u201d e sul \u201ctrenino della leggera\u201d), formando una categoria sociale caratterizzata dal precariato e dal bassissimo reddito.\nIl poeta meneghino Delio Tessa dava al termine \"lingera\" il significato di teppaglia:\n\u201cPassen tramm ch'hin negher/ gent sora gent... lingera.../ tosann e banch de fera!...\u201d (Delio Tessa, L'\u00e8 el d\u00ec di Mort, alegher! Nove saggi lirici in dialetto milanese, Einaudi, Torino 1988).\nNe \"Il disperso di Marburg\" di Nuto Revelli, Einaudi, Torino, 1994, pag. 36, sono definiti \u201clingere\u201d da due informatori i delinquenti e sbandati che, spacciandosi per partigiani, depredavano contadini e rapivano e derubavano soldati di qualsiasi parte, tedeschi e non.\nImprescindibile anche l'indagine etimologica contenuta nel saggio di Bruno Pianta, La lingera di galleria. \u201cLingera\u201d, \u201cLigera\u201d o in alcuni testi scritti, con discutibile forma italianizzata, \u201cleggera\u201d, \u00e8 un termine assai diffuso nel mondo popolare dell'Italia settentrionale, per indicare determinate categorie di persone, ed ha sempre connotazioni negative.\nNon esiste un'etimologia sicura: tra le pi\u00f9 improbabili, diffuse anche a livello popolare, ricordiamo quelle che la vogliono derivata dall'aggettivo \u201cleggero\u201d, inteso come:\nIn questo caso l'uso dei due termini in senso di antitesi sociale sembrerebbe avvalorare la tesi di una derivazione etimologica dall'aggettivo; in realt\u00e0 \u00e8 probabile che l'antitesi verbale sia stata costruita a posteriori sulla ormai avvenuta identificazione fra \u201clingera\u201d e l'aggettivo leggero);\nUn'altra ipotesi di etimo, suggerita da un antiquario piemontese, \u00e8 da lingher, gergo di malavita torinese che significa \u201cpugnale\u201d: per indicare \u201cgente di coltello\u201d.\nSegnalo anche l'affascinante, quanto cronologicamente impossibile, etimo indicato da un tassista milanese, che dava per certa la derivazione da Dillinger, il gangster statunitense.\nInteressante l'ipotesi di relazione col francese (e piemontese) lingerie (biancheria), nel senso di \u201cpersone provviste della sola camicia\u201d. Secondo uno studioso, Niccolo' Orsini De Marzo, il vocabolo potrebbe s\u00ec avere etimo francese, sia pur deformato come diversi vocaboli dialettali lombardi, ma originante piuttosto da \"lisi\u00e8re\", che significa \"margine\" e, per trasposto, anche la gente che sta al margine, come i piccoli delinquenti.\nNel dialetto genovese della Lingua ligure, ancora oggi il termine \"leg\u00e9ra\" indica la persona malavitosa.\nAltri, ricordando anche i termini della lingua lombarda lisn\u00f9 (Lombardia orientale), lis\u00f2n (Lombardia occidentale) e analoghi, propongono una relazione con il meridionale lazzarone - lizerone - lingerone. Peraltro, a parte il dubbio dei passaggi fonetici, il termine lazzarone ha attualmente un'ampia diffusione in lombardo, e non ha praticamente sub\u00ecto trasformazioni (lasar\u00f9n e lasar\u00f9).\nChi sostiene questa relazione contesta, inoltre, l'etimo di lazzarone dal Lazzaro del Vangelo (etimo comunemente accettato), ipotizzando invece una parafonia da lacero. In tal modo, i lazzaroni napoletani e la lingera settentrionale si identificherebbero con \u201cgli straccioni\u201d.\nFilmografia.\nMalamilano, di Tonino Curagi, 1997\nLa Guerra la vinci quando ti accontenti, di Sabrina Basilico, Luca Boriani, Luca Falorni , 2020"}
{"id": "1595263", "revid": "729019", "url": "https://it.wikipedia.org/wiki?curid=1595263", "title": "Zoran Njegu\u0161", "text": "Carriera.\nDebutta da professionista nel 1993 con lo Sloboda U\u017eice dove milita per due stagioni, prima di scusitare l'interesse della Stella Rossa di Belgrado, che lo ingaggia nell'estate del 1995 e con cui rimane fino al termine della stagione 1997-1998 vincendo due Coppe di Jugoslavia.\nSi trasferisce in Spagna all', con cui raggiunge le finali, entrambe perse, dapprima contro il Valencia, poi contro l'Espanyol, della Coppa del Re, edizioni 1999 e 2000.\nAll'inizio della stagione 2001-2002 viene ingaggiato dal Siviglia, dove rimane fino al 2004 prima di ritirarsi."}
{"id": "1595264", "revid": "1305772", "url": "https://it.wikipedia.org/wiki?curid=1595264", "title": "Araraquara", "text": "Araraquara \u00e8 un comune del Brasile nello Stato di San Paolo, parte della mesoregione di Araraquara e della microregione omonima.\nGeografia fisica.\nClima.\nLa temperatura media annuale \u00e8 di +21,7 C La temperatura media del mese pi\u00f9 freddo, luglio, \u00e8 di +18,2\u00a0\u00b0C quella del mese pi\u00f9 caldo, febbraio, +24,1\u00a0\u00b0C.\nStoria.\nIl primo nucleo del centro abitato di Araraquara nacque negli ultimi anni del XVIII secolo con l'arrivo di Pedro Jos\u00e9 Neto, che costruisce una piccola cappella in onore di San Benedetto.\nIl 22 agosto 1817 fu fondata la parrocchia di \"San Benedetto di Araraquara\".\nNel 1833 diventa comune denominato \"San Benedetto di Araraquara\".\nNel 1889 il comune cambi\u00f2 denominazione in Araraquara.\nLa canna da zucchero fu la principale coltura della prima met\u00e0 del XIX secolo, sostituita dal caff\u00e8 nella seconda met\u00e0, quando il caff\u00e8 diventa la principale risorsa fino alla crisi mondiale del 1929.\nGrazie al caff\u00e8, migliaia di immigrati italiani sono arrivati ad Araraquara, dunque nel censimento di 1902 il 54% dei residenti in citt\u00e0 erano italiani.\nGeografia antropica.\nFrazioni.\nLe frazioni del comune di Araraquara sono:\nSociet\u00e0.\nEtnie e minoranze straniere.\nI cittadini del comune sono delle etnie:\nSport.\nCalcio.\nPer quanto riguarda il calcio la squadra principale della citt\u00e0 \u00e8 la Ferrovi\u00e1ria, militante nella massima divisione statale."}
{"id": "1595266", "revid": "287204", "url": "https://it.wikipedia.org/wiki?curid=1595266", "title": "Zoran Njegus", "text": ""}
{"id": "1595267", "revid": "1573940", "url": "https://it.wikipedia.org/wiki?curid=1595267", "title": "Testudinaria", "text": "Testudinaria \u00e8 un genere di ragni appartenente alla famiglia Araneidae.\nEtimologia.\nIl nome deriva dal latino testudineus, cio\u00e8 \"di tartaruga\", \"a guscio di tartaruga\", per la particolare forma del disegno dell'opistosoma.\nDistribuzione.\nLe nove specie oggi note di questo genere sono state reperite in America meridionale e in America centrale: la specie dall'areale pi\u00f9 vasto \u00e8 la \"T. geometrica\", rinvenuta in varie localit\u00e0 da Panama al Per\u00f9 e in Brasile.\nTassonomia.\nConsiderato un sinonimo anteriore di \"Nanduti\" secondo le analisi svolte sugli esemplari tipo di \"Nanduti roseus\" dall'aracnologo Levi nel 2002.\n\u00c8 anche sinonimo anteriore di \"Arcidius\" , che era stato rimosso dalla sinonimia con \"Gnolus\" , a seguito di un altro lavoro di Levi (2005b).\nDal 2011 non sono stati esaminati esemplari di questo genere.\nA marzo 2014, si compone di nove specie:"}
{"id": "1595268", "revid": "1305772", "url": "https://it.wikipedia.org/wiki?curid=1595268", "title": "Pit-Fighter", "text": "Pit-Fighter \u00e8 un videogioco arcade picchiaduro a incontri del 1990, sviluppato da Atari originariamente per sale giochi e in seguito sviluppato per parecchi sistemi casalinghi a 8 bit e 16 bit. Si tratta del primo picchiaduro dotato di grafica digitalizzata, che in seguito sar\u00e0 sfruttata in titoli pi\u00f9 celebri come \"Mortal Kombat\" e \"NBA Jam\". Il gioco doveva uscire anche per Atari 7800, convertito da \"Imagitec Design\", ma fu abbandonato.\nModalit\u00e0 di gioco.\n\"Pit-Fighter\" \u00e8 un picchiaduro a incontri, che possono essere giocati da soli (1 contro 1) oppure con altri due giocatori (fino a 3 contro 3). Dopo avere selezionato uno dei tre personaggi (Buzz, Ty o Kato), si affrontano avversari in sequenza; alla conclusione di ogni incontro i giocatori possono guadagnare dei bonus, a seconda della prestazione; ogni tre incontri c'\u00e8 un \"Grudge Match\", dove ci si scontra contro il personaggio che si usa (un incontro allo specchio); prima dell'incontro finale, se si sta giocando insieme con un avversario umano, ci si scontra uno contro l'altro; il vincitore sfider\u00e0 il Lottatore Mascherato.\nDurante gli incontri si possono utilizzare oggetti, spesso lanciati dal pubblico, contro l'avversario; c'\u00e8 anche un potenziatore (power-up) chiamato \"power pill\" che permette di aumentare temporaneamente la forza del personaggi; Il pubblico pu\u00f2 anche interferire con l'incontro lanciando coltelli.\nPersonaggi.\nPersonaggi selezionabili:\nAltri personaggi:\nSeguiti.\nNon ci sono seguiti ufficiali del gioco; tuttavia, nel 1992 Atari ha commercializzato un gioco tecnicamente simile, intitolato \"Guardians of the 'Hood\": sebbene non sia un picchiaduro a incontri ma a scorrimento, presenta diverse somiglianze con \"Pit-Fighter\";\nun seguito intitolato \"Pit Fighter II\" era stato pianificato, ma mai distribuito: non doveva essere un seguito vero e proprio, bens\u00ec una versione migliorata per Sega Megadrive."}
{"id": "1595269", "revid": "287204", "url": "https://it.wikipedia.org/wiki?curid=1595269", "title": "Boa Esperan\u00e7a do Sul", "text": "Boa Esperan\u00e7a do Sul \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595270", "revid": "1305772", "url": "https://it.wikipedia.org/wiki?curid=1595270", "title": "Stazione centrale", "text": ""}
{"id": "1595271", "revid": "965226", "url": "https://it.wikipedia.org/wiki?curid=1595271", "title": "Eleni Karaindrou", "text": "Biografia.\n\u00c8 nata a Teichio, un villaggio del Peloponneso, in Arcadia. La famiglia si trasferisce ad Atene quando lei ha 8 anni, e l\u00ec frequenta il conservatorio nazionale di Atene (\"Hellenikon Odion\"), laureandosi in pianoforte e seguendo anche corsi di storia e di archeologia all'universit\u00e0.\nNel 1967 inizia in Grecia la dittatura dei colonnelli, e Karaindrou emigra a Parigi, dove studia etnomusicologia e orchestrazione, improvvisa con musicisti jazz e comincia a comporre canzoni popolari.\nNel 1974 torna ad Atene, dove fonda un Laboratorio per strumentisti tradizionali e collabora con il dipartimento di etnomusicologia della radio. Nel 1976 scopre la ECM, sinonimo, in quegli anni, di grande ricerca e ricchezza creativa, e libert\u00e0 dagli schemi musicali.\nQuesto incontro coincide per lei con un periodo di grande produttivit\u00e0 musicale, e con l'ingresso nel campo della musica per il teatro e il cinema.\nKaraindrou stessa dichiara che l'incontro con il cinema ha costituito per lei un nuovo inizio, nel quale si fa strada il suo personalissimo approccio con la musica, dove il rapporto con le immagini in movimento le consente uno spazio nuovo per esprimere sentimenti ed emozioni.\nLa sua prima colonna sonora \u00e8, nel 1979, per \"Periplanissis\" (\"Wandering\"), di Christoforos Christofis. \nNel 1982 vince il Thessaloniki Film Festival e Theo Angelopoulos, presidente della giuria, le chiede di lavorare con lui. Collaborano infatti in tutti gli ultimi 6 film del regista greco, tra il 1984 e il 2004.\nA tutt'oggi (2008), Eleni Karaindrou pu\u00f2 vantare un bel palmar\u00e8s di musiche per il teatro e per il cinema: 18 lungometraggi, 35 musiche per lavori teatrali e 11 per serie televisive e telefilm. Ha scritto colonne sonore anche per Chris Marker, Jules Dassin e Margarethe von Trotta.\nArtista di straordinaria sensibilit\u00e0, ha ricevuto nel 1992 il Premio Fellini di Europa cinema per la sua musica."}
{"id": "1595275", "revid": "642594", "url": "https://it.wikipedia.org/wiki?curid=1595275", "title": "Dan Forden", "text": ""}
{"id": "1595280", "revid": "110157", "url": "https://it.wikipedia.org/wiki?curid=1595280", "title": "Borborema (San Paolo)", "text": "Borborema \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595281", "revid": "615334", "url": "https://it.wikipedia.org/wiki?curid=1595281", "title": "Premio Stalin per la pace", "text": ""}
{"id": "1595282", "revid": "309289", "url": "https://it.wikipedia.org/wiki?curid=1595282", "title": "Territorio della Transbajkalia", "text": "Il territorio della Transbajkalia (, traslitterato \"Zabajkal'skij kraj\") \u00e8 un soggetto federale della Russia, situato nella Siberia meridionale.\nStoria.\nIl territorio della Transbajkalia venne istituito il 1\u00ba marzo 2008 in seguito alla fusione dell'oblast' di \u010cita e del circondario autonomo di Aga Buriazia, in seguito a un referendum tenutosi l'11 marzo 2007.\nIl 3 novembre 2018 per decreto viene distaccato dal circondario federale della Siberia e aggregato al circondario federale dell'Estremo Oriente.\nGeografia fisica.\nIl territorio della Transbajkalia \u00e8 interamente montuoso (monti Jablonovyj, monti Bor\u0161\u010dovo\u010dnyj, altopiano Ol\u00ebkminskij Stanovik, fra i maggiori sistemi montuosi). Si estende su un'ampia fascia di territorio, di forma grossolanamente arcuata, ai confini con la Mongolia nordorientale e la Cina settentrionale.\nIl clima \u00e8 estremamente continentale, con fortissime variazioni stagionali a causa della lontananza del territorio dal mare; le precipitazioni sono di conseguenza abbastanza scarse, e pi\u00f9 presenti in estate. Le medie termiche oscillano dai -26\u00a0\u00b0C ai -33\u00a0\u00b0C nel mese di gennaio e salgono a valori compresi tra 17\u00a0\u00b0C e 21\u00a0\u00b0C in luglio. Il manto vegetale del territorio \u00e8 dato dalla steppa nelle zone pi\u00f9 aride e dalla taiga nelle zone maggiormente piovose.\nEconomia.\nL'economia \u00e8 prettamente agricola e forestale anche se ultimamente sono sfruttate maggiormente le risorse del sottosuolo (ferro, carbone, rame, stagno e molibdeno).\nPopolazione.\nA causa delle condizioni climatiche il territorio della Transbajkalia \u00e8 poco popolato, con poco pi\u00f9 di 1 milione di abitanti e una densit\u00e0 di circa 2,5 abitanti per chilometro quadrato. Il capoluogo \u010cita \u00e8 l'unica citt\u00e0 di rilievo; altri centri urbani, tutti di modeste dimensioni, sono Krasnokamensk (situata presso il confine cinese) e Borzja.\nSuddivisione amministrativa.\nIl territorio della Transbajkalia comprende 31 \"rajon\":\nCitt\u00e0.\nI centri abitati del territorio che hanno lo \"status\" di citt\u00e0 (\"gorod\") sono 10:\nInsediamenti di tipo urbano.\nNel territorio della Transbajkalia sono compresi 41 insediamenti con \"status\" di insediamento di tipo urbano."}
{"id": "1595291", "revid": "287204", "url": "https://it.wikipedia.org/wiki?curid=1595291", "title": "Gavi\u00e3o Peixoto", "text": "Gavi\u00e3o Peixoto \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595294", "revid": "15756", "url": "https://it.wikipedia.org/wiki?curid=1595294", "title": "Ducati ernestini", "text": "I Ducati ernestini, detti anche Ducati sassoni (sebbene anche gli appannaggi dei ducati albertini di Weissenfels, Merseburg e Zeitz erano considerati \"Ducati sassoni\" e collocati presso molti altri ducati ernestini), furono un gran numero di piccoli stati un tempo presenti nello stato tedesco della Turingia, governati da duchi della dinastia ernestina della casa sassone di Wettin.\nPanorama generale.\nIl Ducato di Sassonia venne frammentato nel XVI secolo come risultato della vecchia legge di successione tedesca che divideva le eredit\u00e0 paterne equamente tra tutti i figli maschi. Tutti i figli del Duca di Sassonia, inoltre, ereditarono il titolo di duca. I fratelli talvolta governavano i territori ereditati dal padre assieme, e talvolta si dividevano in domini indipendenti. Molti dei ducati ernestini mantennero un'esistenza separata sino al 1918. Casi simili si possono ravvisare anche per le casate di Reuss e di Schwarzburg, sempre nella regione della Turingia.\nSfondo storico precedente alla fondazione dei ducati.\nIl Conte Bernardo di Anhalt, figlio minore di Alberto \"l'Orso\" (1106-70), eredit\u00f2 alcune parti del vecchio Ducato di Sassonia, dapprima attorno a Lauenburg e Wittenberg, nel 1180. Egli ebbe due figli, Alberto ed Enrico. Alberto eredit\u00f2 il Ducato di Sassonia. Nel 1260 i figli di Alberto divisero la Sassonia nei ducati di Sassonia-Lauenburg e Sassonia-Wittenberg. Il Sassonia-Wittenberg venne riconosciuto come Elettorato di Sassonia nella Bolla d'Oro del 1356.\nQuando l'ultimo duca di Sassonia-Wittenberg mor\u00ec senza eredi nel 1422, l'Imperatore Sigismondo assegn\u00f2 il Ducato a Federico IV della casata di Wettin, Margravio di Mei\u00dfen e Langravio di Turingia, che sarebbe divenuto Elettore di Sassonia con il nome di Federico I. Il nome di \"Sassonia\" venne generalmente applicato a tutti i domini della casata di Wettin, inclusi quelli in Turingia, dal momento che quello di Sassonia, era il titolo ducale pi\u00f9 alto in possesso della famiglia, e tutti i membri della casata potevano disporne.\nFederico I venne succeduto dal figlio, Federico II. Alla morte di Federico II nel 1464, il suo figlio maggiore, Ernesto, divenne elettore e suo fratello Alberto, ottenne il governo delle terre della casa di Wettin. Nel 1485, con la Divisione di Lipsia, i fratelli si divisero i possedimenti della casata: Ernesto ricevette la parte a nord di Meissen ed a sud della Turingia, e Wittenberg e Alberto il nord della Turingia ed il sud di Meissen.\nStoria dettagliata delle divisioni nella linea Ernestina.\nL'Elettore Ernesto mor\u00ec nel 1486, e venne succeduto dal figlio, Federico III di Sassonia. Lipsia, centro economico della Sassonia, era anche l'unica sede dell'universit\u00e0 della Sassonia, ed era collocata nella Sassonia albertina. Col desiderio di costruirne una anche sui propri possedimenti, che potesse educare anche servi e pastori, Federico fond\u00f2 l'Universit\u00e0 di Wittenberg nel 1502. Fu qui che Martin Lutero scrisse le sue 95 tesi. Federico protesse Lutero, rifiutandosi quindi di estradarlo a Roma per il processo. Federico, come del resto molti altri principi tedeschi, accolse le riforme protestanti ed apport\u00f2 un governo illuminato sulle proprie terre.\nFederico III mor\u00ec nel 1525; egli venne succeduto dal fratello, Giovanni di Sassonia (1525-1532). Giovanni era a capo della Lega di Smalcalda che riuniva i principi protestanti del Sacro Romano Impero. Giovanni mor\u00ec nel 1532 e venne succeduto dal figlio Giovanni Federico. Dai primi anni di regno, Giovanni Federico govern\u00f2 la Sassonia con il fratellastro, Giovanni Ernesto, Duca titolare di Sassonia-Coburgo, che mor\u00ec senza eredi. Giovanni Federico diede il proprio supporto alla riforma luterana, mentre l'Imperatore Carlo V, si confrontava in battaglia con alcuni principi protestanti.\nCarlo lasci\u00f2 per questo alcune questioni personali con la Francia e si concentr\u00f2 sulle terre protestanti. Nel 1546 la Lega di Smalcalda si costitu\u00ec in un esercito stabile. L'Elettore Giovanni Federico guid\u00f2 le truppe della lega a sud, ma poco dopo suo cugino Maurizio della Sassonia albertina (Meissen), invase la Sassonia ernestina. Giovanni Federico torn\u00f2 precipitosamente in Sassonia, espulse Maurizio dalle sue terre, conquist\u00f2 la Sassonia albertina e procedette nell'invasione della Boemia (governata direttamente dal fratello dell'Imperatore Carlo V, l'Arciduca Ferdinando e da sua moglie Anna). Carlo V, irritato, sconfisse definitivamente la lega nella Battaglia di M\u00fchlberg (1547). Giovanni Federico venne ferito e fatto prigioniero. L'Imperatore lo condann\u00f2 a morte come ribelle, ma l'esecuzione fu impossibile in quanto egli non riusc\u00ec a prendere Wittenberg, difesa dalla moglie di Giovanni Federico, Sibilla di Cleves. Per salvare la sua vita, Giovanni Federico concesse la Capitolazione di Wittenberg e cedette il proprio ducato al cugino Maurizio, e la sua pena venne commutata col carcere a vita. Quando Maurizio, cambi\u00f2 nuovamente fazione e attacc\u00f2 l'Imperatore, ed il Duca Giovanni Federico venne rilasciato dalla prigionia e gli venne restituito il Langraviato di Turingia. Egli pose la propria capitale a Weimar, e diede vita all'Universit\u00e0 di Jena (per rimpiazzare quella di Wittenberg, persa in favore di Maurizio) prima della sua morte nel 1554.\nI tre figli di Giovanni Federico divisero il territorio paterno, con Giovanni Federico II che divenne capo della casata (e per poco, 1554-56, Elettore) con sedi a Eisenach e Coburgo, Giovanni Guglielmo con sede a Weimar (Sassonia-Weimar), e infine con Giovanni Federico III (con lo stesso nome del fratello maggiore, il che caus\u00f2 non pochi problemi agli storici del passato), che stabil\u00ec la propria residenza a Gotha (Sassonia-Gotha). Quando Giovanni Federico III di Gotha mor\u00ec senza mai essersi sposato e senza eredi nel 1565, Giovanni Guglielmo di Weimar avanz\u00f2 pretese di successione sul Sassonia-Gotha, ma i figli dell'imprigionato Giovanni Federico II fecero valere la loro posizione.\nI contendenti, raggiunsero un accordo nel 1572 con la Divisione di Erfurt con la quale Giovanni Guglielmo aggiunse i distretti di Altenburg, Gotha e Meiningen al Sassonia-Weimar. Quando Giovanni Guglielmo mor\u00ec l'anno seguente, suo figlio maggiore, Federico Guglielmo I ricevette Altenburg, Gotha e Meiningen col titolo di Duca di Sassonia-Altenburg, fondando la prima linea della dinastia Sassonia-Altenburg, mentre il Sassonia-Weimar and\u00f2 al figlio minore Giovanni II. Giovanni Casimiro (m. 1633 senza eredi), il maggiore dei figli di Giovanni Federico II, e Giovanni Ernesto (m 1638 senza eredi), il giovane figlio di Giovanni Federico II, ricevettero entrambi i territori di Sassonia-Coburgo-Eisenach, ma ottennero un patronato dal momento che entrambi non avevano ancora raggiunto la maggiore et\u00e0 per governare. Nel 1596 i fratelli si accordarono per dividere i territori nei ducati di Sassonia-Coburgo e Sassonia-Eisenach.\nGiovanni II di Sassonia-Weimar (o Giovanni II), mor\u00ec giovane lasciando otto figli (incluso Bernardo di Sassonia-Weimar, il pi\u00f9 giovane, famoso generale) ai quali ordin\u00f2 di governare assieme. Quando il maggiore di essi, Giovanni Ernesto II di Sassonia-Weimar mor\u00ec in una campagna militare nel (1626) senza aver contratto matrimonio, altri due suoi fratelli erano gi\u00e0 morti senza eredi, lasciando cinque duchi di Sassonia-Weimar, con Guglielmo come maggiore dei figli. Altri due morirono senza aver raggiunto i 15 anni, incluso Bernardo nel 1639, deceduto senza eredi. Nel 1638, la linea maggiore dei Sassonia-Coburgo-Eisenach si estinse e i suoi possedimenti vennero divisi tra il ramo di Altenburg e quello di Weimar, il che spinse il Sassonia-Weimar ad essere nuovamente diviso. Nel 1640 circa, i fratelli rimanenti, infine, divisero i loro possedimenti, con Guglielmo che rimase a Weimar, Alberto che ricevette Eisenach ed Ernesto (detto \"il Pio\") che ottenne Gotha.\nErnesto I di Sassonia-Gotha (1601-75) aveva sposato Elisabetta Sofia, unica figlia di Giovanni Filippo di Sassonia-Gotha-Altenburg (1597-1638), figlio maggiore di Federico Guglielmo I. Quando il cugino di Elisabetta Sofia, Federico Guglielmo III, Duca di Altenburg, mor\u00ec senza eredi 1672, l'intera prima linea di Altenburg si estinse, aprendo una guerra di sussessione. Infine, i figli di Ernesto e di Elisabetta Sofia ricevettero l'eredit\u00e0 di Altenburg, sulla base del testamento del Duca Giovanni Filippo (secondo il quale venne infine riconosciuto che la legge salica ad ogni modo non preveniva ai parenti di ottenere i territori anche per successione femminile, purch\u00e9 la moglie e suo marito appartenessero entrambi alla stessa casata, anche se di rami diversi), ma una porzione (un quarto dei territori originali degli Altenburg) passarono alla casata dei Sassonia-Weimar. Queste due linee: Weimar e Gotha(-Altenburg) formarono le basi per le successive linee ernestine, entrambi sopravvissute in linea maschile sino ai giorni nostri. Dopo la divisione dell'eredit\u00e0 della prima linea di Altenburg, la maggiore, quella di Weimar, ottenne met\u00e0 dei territori della linea ernestina, e la minore, i Gotha-Altenburg, ottenne l'altra met\u00e0. La linea dei Gotha-Altenburg si suddivise ulteriormente, al contrario dei Weimar, che confluirono lentamente ma progressivamente nelle mani della linea primogenita nel 1741 e nel 1815 quando ottennero il titolo ducale su Weimar.\nI numerosi figli del Duca Ernesto di Gotha e della Duchessa Elisabetta Sofia divisero l'eredit\u00e0 paterna (cinque ottavi dell'eredit\u00e0 di tutti i ducati ernestini) inizialmente in sette parti: Gotha-Altenburg, Coburgo, Meiningen, R\u00f6mhild, Eisenberg, Hildburghausen e Saalfeld. Di queste, Coburgo, R\u00f6mhild e Eisenberg non sopravvissero pi\u00f9 di una generazione e vennero divise tra le altre linee sopravvissute.\nI territori ernestini in Turingia vennero nuovamente divisi e ricombinati molte volte tra i duchi, dal momento che molte linee si erano estinte col tempo. La primogenitura divenne diritto dei duchi ernestini, ma non prima che essi venissero elevati da dieci ad uno solo. Dal 1826 gli unici ducati ernestini rimanenti erano il Granducato di Sassonia-Weimar-Eisenach (tre ottavi delle terre ernestine), e i ducati di Sassonia-Gotha-Altenburg, Sassonia-Meiningen, Sassonia-Hildburghausen e Sassonia-Coburgo-Saalfeld. Nel 1826 la linea principale, fondata da Ernesto I di Sassonia, i Gotha-Altenburg, si estinsero. La figlia del penultimo duca, si era sposata con il Duca di Coburgo-Saalfeld, e la coppia aveva avuto due figli (il pi\u00f9 giovane dei quali sarebbe divenuto Alberto di Sassonia-Coburgo-Gotha, Principe Consorte del Regno Unito). Il patrimonio dei Gotha-Altenburg venne diviso tra le altre tre linee rimanenti, derivate sempre da Ernesto il Pio e da Elisabetta Sofia, causando cambi di nomenclatura: Sassonia-Meiningen-Hildburghausen, Sassonia-Altenburg e Sassonia-Coburgo-Gotha (questa era l'antica linea di Saalfeld che ricevette Gotha per parte di madre). Tutti i ducati ernestini si estinsero come entit\u00e0 territoriali all'abolizione della monarchia tedesca, alla fine della Prima guerra mondiale.\nCinque dei ducati ernestini erano membri della Provincia dell'Alta Sassonia del Sacro Romano Impero:\nQuesti ducati avevano diritto ad un seggio ed a partecipare alle votazioni della Dieta Imperiale."}
{"id": "1595295", "revid": "287204", "url": "https://it.wikipedia.org/wiki?curid=1595295", "title": "Ibitinga", "text": "Ibitinga \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595299", "revid": "287204", "url": "https://it.wikipedia.org/wiki?curid=1595299", "title": "Mat\u00e3o", "text": "Mat\u00e3o \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595300", "revid": "149587", "url": "https://it.wikipedia.org/wiki?curid=1595300", "title": "Costa Rica (Mato Grosso do Sul)", "text": ""}
{"id": "1595302", "revid": "287204", "url": "https://it.wikipedia.org/wiki?curid=1595302", "title": "Motuca", "text": "Motuca \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595303", "revid": "142504", "url": "https://it.wikipedia.org/wiki?curid=1595303", "title": "Vescovi ausiliari", "text": ""}
{"id": "1595306", "revid": "287204", "url": "https://it.wikipedia.org/wiki?curid=1595306", "title": "Nova Europa", "text": "Nova Europa \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595307", "revid": "1573940", "url": "https://it.wikipedia.org/wiki?curid=1595307", "title": "Thelacantha brevispina", "text": "Thelacantha brevispina () \u00e8 un ragno appartenente alla famiglia Araneidae.\n\u00c8 l'unica specie nota del genere Thelacantha .\nEtimologia.\nIl nome deriva dal greco ', \"th\u00e8lys\", cio\u00e8 \"femmina, femminile\" e dal greco ', \"\u00e0kantha\", cio\u00e8 \"spina, punta\", a voler sottolineare le numerose spine che costellano l'opistosoma delle femmine di questa specie.\nDistribuzione.\nLa specie \u00e8 stata rinvenuta nella zona compresa fra l'India e le Filippine, in Madagascar e in Australia.\nTassonomia.\nDal 2013 non sono stati esaminati altri esemplari, n\u00e9 sono state descritte sottospecie al 2014."}
{"id": "1595309", "revid": "287204", "url": "https://it.wikipedia.org/wiki?curid=1595309", "title": "Rinc\u00e3o", "text": "Rinc\u00e3o \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595310", "revid": "125463601", "url": "https://it.wikipedia.org/wiki?curid=1595310", "title": "Tito Ortiz", "text": "\u00c8 stato uno dei campioni pi\u00f9 vincenti nella storia della UFC, avendo difeso la cintura dei pesi mediomassimi per cinque volte dal 2000 al 2003, vincendo il titolo contro Wanderlei Silva per poi perderlo contro Randy Couture; ha lottato per il titolo anche nel 1999 contro Frank Shamrock e nel 2006 contro Chuck Liddell, venendo per\u00f2 sconfitto in entrambi i casi. Ha inoltre fatto da allenatore nella terza e nell'undicesima stagione del reality show \"The Ultimate Fighter\" e nel 2012 \u00e8 stato introdotto nella Hall of Fame della federazione. \nSuccessivamente si \u00e8 dedicato al wrestling professionistico nella TNA per poi tornare alle MMA nella federazione rivale della UFC, la Bellator MMA, dove nel 2017 ha annunciato il ritiro. \nNel grappling vanta un terzo posto nella prestigiosa competizione ADCC Submission Wrestling World Championship nel 2000 nella categoria fino ai 99 kg.\nBiografia.\nOrtiz proviene da una famiglia di origini messicane e hawaiane e ha tre fratellastri maggiori, nati dal precedente matrimonio della madre.\nHa avuto un'infanzia e un'adolescenza molto difficili: i genitori erano entrambi eroinomani e divorziarono quando aveva tredici anni; a sette anni cominci\u00f2 a vendere il pesce pescato da lui stesso al molo per mantenersi mentre a diciotto anni sua madre lo cacci\u00f2 di casa, trovandosi costretto a vivere con un suo fratello mentre lavorava. Lo stesso Tito \u00e8 stato coinvolto nel giro delle gang e ha avuto problemi con la legge e di dipendenza fino ai diciannove anni, quando sotto la guida del suo allenatore Paul Herrera si classific\u00f2 quarto nel campionato di Stato dopo aver cominciato a praticare lotta libera alla Huntington Beach High School. Successivamente lott\u00f2 all'Universit\u00e0 della California e si allen\u00f2 anche con il futuro campione NCAA Stephen Neal e Tank Abbott.\nIl 17 marzo 2009 \u00e8 diventato padre di due gemelli, nati dalla relazione con l'ex pornostar Jenna Jameson. Ha anche un altro figlio, nato dal precedente matrimonio.\n\u00c8 noto nel mondo delle MMA per l'atteggiamento da \"bad boy\" tenuto per gran parte della sua carriera e di cui costituisce prova evidente la \"faida\" avuta con il gruppo di allenamenti tenuto dai fratelli Shamrock, il Lion's Den, e con Chuck Liddell.\nCarriera nelle arti marziali miste.\nUltimate Fighting Championship.\nOrtiz esordisce nelle arti marziali miste a UFC 13, nel 1997, battendo nel primo match di un torneo Wes Albittron prima di perdere al turno successivo contro Guy Mezger.\nDopo tre vittorie consecutive, per Ortiz arriva il momento di puntare a qualcosa di pi\u00f9 importante: il 24 settembre 1999 sfida Frank Shamrock per il titolo dei pesi medi venendo per\u00f2 sconfitto; il 14 aprile 2000 sfida allora Wanderlei Silva per il titolo dei mediomassimi vincendo il match per decisione unanime.\nTito difese il titolo contro Yuki Kondo, Evan Tanner, Elvis Sinosic, Vladimir Matyushenko e Ken Shamrock prima di perderlo contro Randy Couture il 26 settembre 2003; perse poi contro Chuck Liddell prima di inanellare cinque vittorie consecutive che lo portano a ottenere un match valido per il titolo dei mediomassimi detenuto proprio da Liddell. Anche questa volta, per\u00f2, Ortiz esce sconfitto dal confronto.\nIl 7 luglio 2007 pareggia il match contro Rashad Evans mentre il 24 maggio 2008 \u00e8 stato sconfitto da Lyoto Machida; dopo questo match ha lasciato la UFC a seguito di dissapori con il presidente Dana White e ha approfittato del periodo di pausa per operarsi alla schiena (alla quale soffriva di forti dolori da diverso tempo). Dopo un chiarimento con White firm\u00f2 un nuovo contratto e torn\u00f2 a combattere nel 2009; da quel momento, tuttavia, incominci\u00f2 il declino inanellando una serie di sconfitte contro lottatori al vertice della categoria come Forrest Griffin, Matt Hamill, Ant\u00f4nio Rog\u00e9rio Nogueira e Rashad Evans, riuscendo per\u00f2 a sconfiggere per sottomissione il promettente Ryan Bader.\nSi ritira una prima volta il 7 luglio 2012 all'evento UFC 148, dove viene sconfitto ai punti nel rematch contro Forrest Griffin. Al termine della serata viene ufficialmente inserito nella Hall of Fame della federazione.\nBellator.\nLasciata la UFC svolge per qualche tempo il ruolo di manager per alcuni lottatori, tra cui Cris Cyborg e Jessica Penne, ma nell'agosto 2013 torna a combattere firmando un contratto con la Bellator. Al suo primo incontro avrebbe dovuto affrontare un altro ex campione UFC, Quinton \"Rampage\" Jackson, nel main event di Bellator CVI: questo avrebbe dovuto essere il primo pay-per-view nella storia della promozione, ma una frattura al collo subita proprio da Ortiz caus\u00f2 l'annullamento dell'incontro e l'intero evento venne proposto su un canale televisivo non a pagamento.\nIl debutto in Bellator avviene nel maggio 2014 e questa volta il primo PPV della Bellator non trova ostacoli: Ortiz affronta il campione dei pesi medi Alexander Shlemenko e a sorpresa lo sconfigge per sottomissione durante il primo round. Il 15 novembre affront\u00f2 un'altra ex star della UFC, Stephan Bonnar, vincendo per decisione non unanime.\nNel giugno 2015 avrebbe dovuto affrontare Liam McGeary per il titolo dei pesi mediomassimi; l'incontro venne successivamente spostato a settembre dello stesso anno. Tito perse l'incontro per sottomissione al primo round.\nIl 21 gennaio 2017 affronta un altro grande ex della UFC, Chael Sonnen, che ai tempi del college lo aveva battuto in un incontro di lotta libera. Ortiz riesce a imporsi al primo round tramite rear-naked choke e subito dopo annuncia il suo ritiro.\nGolden Boy Promotions.\nNell'agosto del 2018 la Golden Boy Promotions, federazione di MMA presieduta dall'ex campione del mondo di pugilato Oscar De La Hoya, ha annunciato che Ortiz avrebbe abbandonato il ritiro per combattere una terza volta contro il suo storico rivale Chuck Liddell. L'incontro si \u00e8 tenuto il 24 novembre e ha visto Ortiz vincere per la prima volta contro \"The Iceman\", mandandolo KO alla prima ripresa.\nFilm.\nTito Ortiz \u00e8 apparso nel film del 2003 Amici x la morte diretto da Andrzej Bartkowiak, con Jet Li e il rapper DMX.\nVideogiochi.\nAppare anche nel videogioco Razor Freestyle Scooter, come uno dei personaggi giocabili."}
{"id": "1595312", "revid": "767487", "url": "https://it.wikipedia.org/wiki?curid=1595312", "title": "Sassonia-Jena", "text": "Il Ducato di Sassonia-Jena fu uno dei ducati di Sassonia governati dalla linea ernestina della casata di Wettin. Fondato nel 1672 per Bernardo, quarto figlio di Guglielmo di Sassonia-Weimar, il Sassonia-Jena venne reincorporato nel Sassonia-Weimar all'estinzione della linea di Bernardo, nel 1690.\nDuchi di Sassonia-Jena.\n\"Reincorporato nel Sassonia-Weimar\""}
{"id": "1595315", "revid": "74186077", "url": "https://it.wikipedia.org/wiki?curid=1595315", "title": "HMS Tre Kronor (incrociatore)", "text": ""}
{"id": "1595316", "revid": "339392", "url": "https://it.wikipedia.org/wiki?curid=1595316", "title": "Rambo 4", "text": ""}
{"id": "1595319", "revid": "73843", "url": "https://it.wikipedia.org/wiki?curid=1595319", "title": "Eldorado (disambigua)", "text": ""}
{"id": "1595320", "revid": "287204", "url": "https://it.wikipedia.org/wiki?curid=1595320", "title": "Santa L\u00facia (San Paolo)", "text": "Santa L\u00facia \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595322", "revid": "144796", "url": "https://it.wikipedia.org/wiki?curid=1595322", "title": "Sassonia-Marksuhl", "text": ""}
{"id": "1595324", "revid": "1437722", "url": "https://it.wikipedia.org/wiki?curid=1595324", "title": "Ricomincio da 30", "text": "Ricomincio da 30 \u00e8 un triplo album discografico italiano del 2008, inciso dal cantautore napoletano Pino Daniele, dedicato all'amico Massimo Troisi.\nIl disco.\nUscito nei negozi il 16 maggio 2008, per la prima volta dopo \"Vai mo\"' vede Pino Daniele collaborare con il suo supergruppo storico (Tullio De Piscopo, James Senese, Tony Esposito, Rino Zurzolo e Joe Amoruso) oltre che con Chiara Civello e Al di Meola.\nIl cofanetto contiene 41 brani storici che hanno segnato le tappe fondamentali della sua carriera, alcuni dei quali in versione inedita, e 4 brani totalmente inediti. Il singolo di apertura, in programmazione radiofonica dall'aprile 2008, \u00e8 intitolato \"Anema e core\".\n\"'O munn va\" \u00e8 colonna sonora del film \"La seconda volta non si scorda mai\" con Alessandro Siani.\nSuccesso.\n\"Ricomincio da 30\" fu il 36\u00ba disco pi\u00f9 venduto dell'anno, raggiungendo come picco nella classifica il 2\u00ba posto."}
{"id": "1595325", "revid": "287204", "url": "https://it.wikipedia.org/wiki?curid=1595325", "title": "Tabatinga (San Paolo)", "text": "Tabatinga \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595326", "revid": "149587", "url": "https://it.wikipedia.org/wiki?curid=1595326", "title": "Juti (Mato Grosso do Sul)", "text": ""}
{"id": "1595328", "revid": "287204", "url": "https://it.wikipedia.org/wiki?curid=1595328", "title": "Trabiju", "text": "Trabiju \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1595329", "revid": "14003193", "url": "https://it.wikipedia.org/wiki?curid=1595329", "title": "Epigrafista", "text": ""}
{"id": "1595330", "revid": "125212070", "url": "https://it.wikipedia.org/wiki?curid=1595330", "title": "Albert Bergamelli", "text": "Biografia.\nNato in Francia ma italiano di origine, sin dagli anni della sua adolescenza, Bergamelli frequenta la malavita delle bische clandestine marsigliesi occupandosi di piccole rapine e furti di vario genere nel Sud della Francia. Il suo primo arresto, per furto, lo subisce all'et\u00e0 di diciassette anni e sconta un anno di reclusione nel carcere minorile di Salum Nel 1963, in occasione del secondo suo arresto, avvenuto questa volta a Lione, rinchiuso nel carcere di Melun, invece di aspettare la scadenza naturale della pena decide di evadere e di passare la sua latitanza nel Nord Italia\nLa Banda del Mec.\nBergamelli riappare alla cronaca il 15 aprile 1964, protagonista di una rapina nella centralissima via Montenapoleone di Milano dove, assieme ad altri sei malavitosi tutti francesi, fa irruzione in una gioielleria rubando denaro e preziosi per un bottino di duecento milioni di lire. Solo otto giorni dopo il fatto, per\u00f2, Bergamelli e i suoi complici (passati alla storia come i \"sette uomini d'oro\") vennero tutti arrestati e, nel 1966, processati e condannati a scontare pene comprese fra i tre e i nove anni di reclusione.\nBergamelli finisce nel carcere di Alessandria dove, tramite corrispondenza, fa la conoscenza di una ragazza campana, Felicia Cuozzo, che diventer\u00e0 poi sua moglie e rester\u00e0 a lui legata fino alla fine dei suoi giorni. Nel 1967 lascia il carcere per finire di scontare la pena in soggiorno obbligato in un paesino del modenese, dal quale per\u00f2 si sottrae molto presto per tornare in Francia e mettere su una banda di rapinatori attraverso cui il suo nome salir\u00e0 al primo posto della lista dei ricercati d'Europa, facendosi conoscere per una serie di colpi alle banche con il suo gruppo ribattezzato \"La banda del Mec\".\nNote le sue simpatie verso il nazismo, Bergamelli apparteneva alla razza dei malavitosi \u201ccomuni\u201d che spesso si associavano con quelli di matrice politica al fine di perseguire finalit\u00e0 comuni di autofinanziamento. Secondo alcune ricostruzioni, addirittura, le sue molteplici e rocambolesche evasioni, ad esempio, non sarebbero attribuibili ad una sua particolare abilit\u00e0 o fortuna ma, al contrario, ad aiuti esterni. Il magistrato romano Vittorio Occorsio, titolare dell'inchiesta sull'Anonima Sequestri che si concluse poi con lo smantellamento della Banda dei Marsigliesi, individu\u00f2 ad esempio un collegamento criminale fra la massoneria deviata, il neofascismo romano, i servizi segreti e la banda di Bergamelli.\nIl Clan dei marsigliesi.\nNel 1973 si trasferisce a Roma dove inizia a prendere contatti con i pi\u00f9 noti criminali della citt\u00e0 come l'altro marsigliese, gi\u00e0 accusato di omicidio, Jacques Berenguer e il bresciano Maffeo \"Lino\" Bellicini, appena evaso da un carcere portoghese. Arruolando alcuni tra gli elementi pi\u00f9 spregiudicati della malavita locale come Mario Castellano, Paolo Provenzano, Laudavino De Sanctis (detto \"Lallo lo zoppo\") e il futuro boss della Magliana Danilo Abbruciati, i tre misero in piedi una \"batteria\" altamente efficiente, conosciuta come \"la banda delle tre B\" o, pi\u00f9 tardi, come il Clan dei marsigliesi.\nSpecializzati inizialmente in rapine a mano armata e nel traffico di stupefacenti, attraverso una serie di sequestri di persona, il gruppo diventer\u00e0 un'autentica industria del crimine, il primo capace di esercitare un certo controllo sul territorio, facendo fare un notevole salto di qualit\u00e0 alla piccola delinquenza di borgata romana. Criminali esperti dai metodi spicci e senza piet\u00e0, il 22 febbraio 1975, la banda si rese responsabile di un crimine che scosse l'opinione pubblica quando, durante una rapina all'interno dell'ufficio postale di Piazza dei Caprettari a Roma, venne ucciso l'agente Giuseppe Marchisella e, due giorni dopo, la fidanzata del poliziotto si uccise gettandosi nel vuoto. Quello che avrebbe dovuto essere un colpo miliardario si risolse invece con un magro bottino di sole 400.000 lire e due morti ammazzati.\nMa \u00e8 con i sequestri di persona che la banda fece il suo definitivo salto di qualit\u00e0. Solo fra il 1975 e il 1976 ne portarono a termine ben cinque, primo della serie quello dell'imprenditore Amedeo Maria Ortolani, sequestrato il 10 giugno 1975, il suo rilascio avvenne dopo 11 giorni di prigionia e a seguito di un riscatto di 800 milioni di lire pagato dal padre. Bergamelli venne arrestato il 29 marzo 1976 in un residence sulla via Aurelia a Roma, grazie ad un'indagine del giudice Vittorio Occorsio (che poi nel luglio dello stesso anno verr\u00e0 ucciso da un commando di Ordine Nuovo). Venne rintracciato seguendo i movimenti di una donna, Antonella Rossi, che proprio per la sua banda curava la logistica dei rifugi.\nDue giorni dopo venne catturato anche il suo avvocato, Gian Antonio Minghelli membro della loggia massonica P2, arrestato per riciclaggio di denaro proveniente dal sequestro del gioielliere Gianni Bulgari durante un'indagine dello stesso Occorsio. Tradotto nel carcere di Ascoli Piceno, il 31 agosto 1982 Bergamelli venne ucciso in modo cruento da Paolo Dongo, un detenuto \"comune\", appartenente alla cosiddetta Banda dei Genovesi e poi politicizzatosi in carcere. Era membro delle Pantere Rosse."}
{"id": "1595331", "revid": "2202095", "url": "https://it.wikipedia.org/wiki?curid=1595331", "title": "Bay City (romanzo)", "text": " \nBay City (\"Altered Carbon\") \u00e8 un romanzo di genere distopico, cyberpunk e noir del 2002, dello scrittore britannico Richard Morgan. \n\u00c8 il primo dei tre romanzi della serie di Takeshi Kovacs. \nDa esso, vincitore del Premio Philip K. Dick nel 2003, sono stati tratti la serie televisiva live action \"Altered Carbon\" e il lungometraggio d'animazione che ne fa sia da prequel che da spin-off, , i quali sono entrambi disponibili su Netflix rispettivamente dal 2 febbraio 2018 e il 19 marzo 2020. Sono stati realizzati anche due fumetti, ovvero Altered Carbon: Download Blues leggibile dal 26 giugno 2019 e Altered Carbon: One Life, One Death in uscita il 5 aprile 2022. \nTrama.\nLa vicenda \u00e8 ambientata in un mondo in stile cyberpunk e con forti caratteri di distopia, nel quale l'identit\u00e0 umana pu\u00f2 essere immagazzinata su supporto digitale e scaricata nel corpo fisico, detto comunemente \"custodia\". Le custodie possono essere naturali, e in tal caso sono appartenute ad altri o a se stessi, oppure di sintesi. Ogni individuo possiede una \"pila corticale\" nella colonna spinale, che contiene memoria e identit\u00e0; quando il corpo muore, l'identit\u00e0 pu\u00f2 essere cos\u00ec immagazzinata indefinitamente in questo mondo immaginario; questa \u00e8 la modalit\u00e0 di detenzione dei criminali, oppure il modo di trascorrere del tempo, ad esempio una vacanza, in un ambiente virtuale a scelta. La \"vera morte\" avviene soltanto se la pila corticale viene distrutta. I Cattolici sono contrari alla \"ricustodia\", in quanto credono che l'anima vada in Paradiso alla loro morte; ci\u00f2 li rende vittime ideali per gli omicidi, in quanto non possono essere scaricati in un nuovo corpo per rendere testimonianza relativamente all'assassinio del proprio corpo precedente. Una risoluzione delle Nazioni Unite per rendere illegale questa pratica rappresenta un filone importante nel romanzo, in quanto una donna cattolica immagazzinata dovrebbe poter essere scaricata in un corpo per testimoniare in un caso di omicidio.\nMolta gente non pu\u00f2 permettersi pi\u00f9 di una ricustodia in tutta la vita, per cui mentre molte persone sono in grado di vivere eternamente, solo i pi\u00f9 ricchi sono in grado di acquisire continui corpi di ricambio identici al proprio. Le persone che vivono pi\u00f9 a lungo sono chiamate \"Mat\", un'abbreviazione di Matusalemme. Sono i pi\u00f9 ricchi, e sono inoltre in grado di conservare copie di backup della loro identit\u00e0, che aggiornano periodicamente, in maniera tale che se anche la loro pila corticale venisse distrutta, possano essere nuovamente scaricati in una custodia.\nLa trama ruota intorno ad uno di questi Mat, un uomo di nome Laurens Bancroft, che si \u00e8 apparentemente suicidato, distruggendo la sua pila, ed il suo back-up \u00e8 poi stato scaricato in una nuova custodia, perdendo cos\u00ec la memoria degli eventi e delle azioni compiute nelle ore precedenti il suicidio. L'uomo \u00e8 convinto di non essersi suicidato affatto, e ingaggia Takeshi Kovacs per indagare su quello che ritiene sia stato un crimine a suo danno, e che invece la polizia ha gi\u00e0 archiviato come suicidio.\nKovacs ha un passato da \"Spedi\", ossia un membro di speciali unit\u00e0 militari costituite per azioni di guerra interstellare. Il viaggio interplanetario a velocit\u00e0 superluminale \u00e8 possibile esclusivamente attraverso la trasmissione dell'identit\u00e0 attraverso un dispositivo detto \"agotransfer\" direttamente in una nuova custodia, che pu\u00f2 trovarsi anni luce distante dal punto di partenza. Trasmettere quindi i normali soldati ridurrebbe enormemente la loro efficienza, a causa della scarsa abitudine al nuovo corpo in combattimento. Per questa ragione gli Spedi vengono addestrati all'impiego di tecniche mentali che consentono loro di massimizzare le doti fisiche dei nuovi corpi, che sono anche forniti di sensori neuro-chimici (\"neurochim\") che potenziano le loro facolt\u00e0 sensoriali, intuitive e fisiche. Il risultato \u00e8 un corpo talmente potente che agli Spedi \u00e8 interdetto l'accesso a funzioni di governo in molti mondi.\nKovacs viene ucciso all'inizio della narrazione e scaricato nel corpo che era in precedenza di Elias Ryker, agente di polizia di Bay City (un tempo nota come San Francisco). La narrazione avviene in prima persona. Kovacs risolver\u00e0 il caso al costo di grandi sofferenze personali, cui potr\u00e0 sopravvivere anche grazie all'addestramento Spedi."}
{"id": "1595336", "revid": "155136", "url": "https://it.wikipedia.org/wiki?curid=1595336", "title": "Agostin Barbarigo", "text": ""}
{"id": "1595339", "revid": "394", "url": "https://it.wikipedia.org/wiki?curid=1595339", "title": "Mortal Kombat Advance", "text": "Mortal Kombat Advance \u00e8 un videogioco per Game Boy Advance del genere picchiaduro a incontri sviluppato dalla Midway Games.\nAl di l\u00e0 del nome il gioco \u00e8 la versione di Ultimate Mortal Kombat 3 per Game Boy Advance. \u00c8 considerato, assieme a il gioco peggiore della saga, ed \u00e8 il primo (ed unico) videogioco ad aver ricevuto \"0\" dalla rivista statunitense \"Electronic games monthly\".\nTrama.\nSconfitto dai guerrieri della Terra, Shao Kahn decide di riportare in vita la regina di Edenia Sindel, alla quale assegna la guardia del corpo Shokan Sheeva. A questo punto egli attacca la Terra con tutti i suoi soldati e consiglieri. La Terra \u00e8 in pericolo, e Raiden, capendolo, trova tutti i guerrieri possibili per affrontare la minaccia.\nPersonaggi disponibili.\nSono inoltre stati aggiunti (solo per la versione) Shao Kahn e Motaro (allora solo boss e sub boss, non giocabili) e Smoke ninja umano."}
{"id": "1595341", "revid": "237256", "url": "https://it.wikipedia.org/wiki?curid=1595341", "title": "Anatolij Fomenko", "text": ""}
{"id": "1595343", "revid": "235044", "url": "https://it.wikipedia.org/wiki?curid=1595343", "title": "Damascato", "text": ""}
{"id": "1595344", "revid": "228587", "url": "https://it.wikipedia.org/wiki?curid=1595344", "title": "Hermann Dessau", "text": "Studi.\nFiglio del rabbino Samuel Dessau, Hermann studi\u00f2 a Berlino dove fu allievo di Mommsen. Focalizzato il suo interesse sullo studio dell'epigrafia latina, intraprese un viaggio di ricerca attraverso l'Italia e il Nordafrica, nell'ambito del progetto a lungo termine Corpus Inscriptionum Latinarum (CIL), portato avanti dall'Accademia Prussiana delle Scienze.\nSi laure\u00f2 nel 1877 a Strasburgo e nel 1884 consegu\u00ec l'abilitazione all'insegnamento di storia antica a Berlino. Fu tra gli editori del \"CIL\" e, dal 1912, professore straordinario all'Universit\u00e0 di Berlino. Dal 1917 fu professore onorario ma, a causa delle sue origini ebraiche, non pot\u00e9 mai ottenere, nella Germania guglielmina, la docenza ordinaria. \nAttivit\u00e0.\nLavorando al progetto del \"Corpus Inscriptionum Latinarum\" licenzi\u00f2 diversi volumi. Dessau \u00e8 noto soprattutto per la \"Inscriptiones Latinae Selectae\" (\"ILS\") una sua selezione di circa 10 000 iscrizioni latine (1892-1916), indicata a volte con \"Dessau\" o abbreviata con \"D.\"\nFu inoltre tra i curatori della Prosopographia Imperii Romani della stessa Accademia prussiana. Quale suo contributo allo studio della Historia Augusta, pubblic\u00f2 nel 1889 il fondamentale saggio \"Sull'epoca e la personalit\u00e0 degli scrittori Historiae Augustae\" (1889). Si devono alla sua firma circa 600 articoli specialistici sulla enciclopedia Pauly-Wissowa.\nRitiratosi dall'insegnamento si diede a scrivere la sua \"Geschichte der r\u00f6mischen Kaiserzeit\" (1924 - 1930) che rimase incompleta."}
{"id": "1595345", "revid": "1226", "url": "https://it.wikipedia.org/wiki?curid=1595345", "title": "Niccol\u00f2 Tron", "text": ""}
{"id": "1595347", "revid": "1226", "url": "https://it.wikipedia.org/wiki?curid=1595347", "title": "Niccol\u00f2 Marcello", "text": ""}
{"id": "1595356", "revid": "1573940", "url": "https://it.wikipedia.org/wiki?curid=1595356", "title": "Thorellina", "text": "Thorellina \u00e8 un genere di ragni appartenente alla famiglia Araneidae.\nEtimologia.\nDenominata cos\u00ec in onore di Tord Tamerlan Teodor Thorell, aracnologo svedese (1830-1901), descrittore dei primi esemplari rinvenuti della specie tipo.\nDistribuzione.\nLe due specie oggi note di questo genere sono state rinvenute in Asia sudorientale: la T. acuminata nel Myanmar e la T. anepsia in Nuova Guinea.\nTassonomia.\nIl nome Thorellina fu scelto da Berg nel 1899 in sostituzione di \"Thoracites\" in quanto gi\u00e0 precedentemente occupato da \"Thoracites\" , genere di ditteri riniidi.\nA maggio 2011, si compone di due specie:"}
{"id": "1595358", "revid": "1005847", "url": "https://it.wikipedia.org/wiki?curid=1595358", "title": "Vittorio Gottardi", "text": "Biografia.\nDal 1887 fu per undici anni direttore delle scuole comunali di Rovigo.\nNel 1891 inizi\u00f2 la militanza nelle file del socialismo polesano al fianco di Nicola Badaloni, dopo aver conosciuto anche Camillo Prampolini e Andrea Costa.\nCon prose e componimenti poetici in dialetto, collabor\u00f2 a vari periodici socialisti polesani e veneti, nell'intento di spiegare con parole ed esempi concreti i concetti fondamentali del socialismo e della lotta di classe.\nSvolse intensa attivit\u00e0 di propaganda e di educazione politica nel basso Polesine e fu la figura di maggiore autorevolezza del circolo socialista di Rovigo, al quale ader\u00ec anche la giovane Lydia Piva. Venne deliberatamente coinvolto, per volont\u00e0 del blocco sociale che faceva capo a Giovanni Battista Casalini, nella repressione dei fatti del maggio 1898 e fu colpito da un provvedimento di inusitata durezza e di dubbia legittimit\u00e0 con il licenziamento da direttore didattico votato dal consiglio scolastico provinciale.\nDopo una breve esperienza politica come consigliere comunale a Rovigo, fu tra i promotori a Treviso del movimento socialista, per poi passare a collaborare a Milano con Filippo Turati.\nMor\u00ec a Treviso nel 1939."}
{"id": "1595360", "revid": "237256", "url": "https://it.wikipedia.org/wiki?curid=1595360", "title": "Aleksandr Yakovlevi\u010d Khinchin", "text": ""}
{"id": "1595365", "revid": "110157", "url": "https://it.wikipedia.org/wiki?curid=1595365", "title": "N\u00e9gone", "text": "N\u00e9gone era un gioco di realt\u00e0 interattiva creato dalla compagnia spagnola \"DifferendGames\". Il primo gioco N\u00e9gone fu chiamato \"\u201cLa Maquina\u201d\" (La Macchina) e si trovava al \"Centro Comercial Nassica\" a Getafe, a sud di Madrid, e fu chiuso nel 2005. Questa era la versione 1.0.\nSuccessivamente fu creata la versione 2.0, che fu costruita a Madrid il 27 ottobre 2005, vicino allo stadio Santiago Bernab\u00e9u e venne chiamato \"La Fuga\".\nN\u00e9gone \u201cLa Fuga\u201d.\nIl gioco ha pi\u00f9 di 20 stanze/scene, che replicano una prigione futuristica del XXXI secolo, chiamata \"Mazzinia\". Le stanze creano una grande atmosfera con la loro estetica, il gioco di luci e gli effetti sonori, riuscendo a fare immergere il giocatore nel gioco a pieno.\nL'ambientazione di \u201cLa Fuga\u201d.\nLa storia porta il giocatore nel XXXI secolo. \u00c8 tenuto prigioniero nella prigione pi\u00f9 sicura del mondo, e il suo scopo \u00e8 scappare. In questo periodo un'istituzione globale controlla la Terra intera, usando sofisticati meccanismi di controllo per dominare l'umanit\u00e0. Chiunque venga sospettato di pensiero indipendente viene arrestato. \"Mazzinia\" \u00e8 la prigione in cui massima sicurezza e tecnologia controllano tutto.\nIl gioco.\nPrima di entrare nel gioco, ogni giocatore riceve all'entrata un piccolo computer da polso e una tessera personale. Il computer permette di interagire con l'ambiente circostante. Consente anche di memorizzare informazioni riguardo alle azioni dell'utente usando RFID e tecnologie agli infrarossi. Usando la tessera personale, il giocatore carica di volta in volta i dati delle sue partite precedenti nel computer da polso, come i punteggi delle precedenti sessioni ecc.\nL'esperienza si svolge in un ambiente al chiuso in stanze a tema. Il giocatore deve proseguire attraverso le stanze, interagendo con l'ambiente per raggiungere gli obiettivi di gioco. Questo viene fatto dal giocatore superando prove fisiche e risolvendo rompicapi, guadagnando punti proseguendo la missione.\nIniziando da un gruppo di celle, il giocatore si dovr\u00e0 fare strada nei condotti dei rifiuti, aree di servizio e stanze di decontaminazione per raggiungere aree vietate come i laboratori, l'arsenale (pieno di raggi laser da schivare) e tante altre.\nTutte le prove richiedono concentrazione, immaginazione e talento, e una velocit\u00e0 di reazione visto che il tempo a disposizione \u00e8 limitato. Nella partita i giocatori verranno aiutati da un gruppo di ribelli chiamato Commando Mazzinia Libera, che vi aiuter\u00e0 dall'esterno. Seguendo le loro indicazioni avranno qualche possibilit\u00e0 in pi\u00f9 di scappare.\nL'utente poteva continuare a giocare anche via internet o con il telefono cellulare attraverso l'applicazione online del gioco.\nEpilogo.\nA causa della crisi economica che imperversa per l'Europa, i proprietari di N\u00e9gone sono stati costretti a chiudere i battenti domenica 10 maggio 2009."}
{"id": "1595369", "revid": "339392", "url": "https://it.wikipedia.org/wiki?curid=1595369", "title": "Gottfreid Leibnitz", "text": ""}
{"id": "1595373", "revid": "108692513", "url": "https://it.wikipedia.org/wiki?curid=1595373", "title": "Paolo Dongo", "text": "Biografia.\nCondannato all'ergastolo e fondatore insieme a Marietto Rossi e a Cesare Chiti della Banda dei Genovesi. Questi tre criminali, ancora ragazzini, si diedero alle rapine agli uffici postali nel capoluogo ligure.\nNel 1977 la banda venne sgominata. Il primo arresto fu quello di Chiti e il 12 ottobre 1977 la banda cerc\u00f2 di liberarlo durante il trasferimento in carcere dal Marassi a Trani. Il tentativo fin\u00ec male, e ci fu una cruenta sparatoria con le forze dell'ordine: nell'agguato rimase ucciso il brigadiere Ruggero Volpi. Paolo Dongo, cos\u00ec come Chiti, viene arrestato ben presto e, condannato a vita, diviene uno dei Killer delle Carceri, avvicinandosi poi a livello politico alle Brigate Rosse e all'operaismo comunista, e grazie alla stampa comunista diventa un membro delle Pantere Rosse.\nNel febbraio 1980, durante un'udienza processuale, aggred\u00ec e fer\u00ec alla testa il vicecapo della Mobile Gaspare Paiella, che doveva testimoniare contro di lui.\nNel 1982 \u00e8 responsabile dell'omicidio di Albert Bergamelli, avvenuto nel carcere di Ascoli Piceno. In seguito si rese responsabile del tentativo di evasione dal carcere insieme al nappista Piantamore.\nViene nuovamente arrestato nel 2019 per possesso di hashish e patteggia otto mesi di carcere."}
{"id": "1595377", "revid": "256896", "url": "https://it.wikipedia.org/wiki?curid=1595377", "title": "Accademia Prussiana delle Scienze", "text": ""}
{"id": "1595379", "revid": "1919892", "url": "https://it.wikipedia.org/wiki?curid=1595379", "title": "Vittorio Piva", "text": "Figlio del generale garibaldino Domenico Piva e di Carolina Cristofori, fu giornalista e militante socialista.\nRedattore dell'\"\"Eco dei Lavoratori\" di Padova, prese parte come volontario alla guerra greco-turca del 1897.\nCoinvolto nella repressione del maggio 1898, fu condannato in contumacia e si rifugi\u00f2 prima a Berlino, poi a Bruxelles, stringendo rapporti di amicizia con Wilhelm Liebknecht ed Emile Vandervelde.\nTornato in Italia nel 1900, fu direttore del \"Secolo Nuovo\" di Venezia, per poi passare alla redazione romana dell'\"Avanti!\".\nPass\u00f2 poi a dirigere, con Savino Varazzani, il settimanale \"Avanti! della Domenica\"\", supplemento culturale del quotidiano socialista.\nCos\u00ec lo ricorder\u00e0 Filippo Turati: "}
{"id": "1595380", "revid": "1573940", "url": "https://it.wikipedia.org/wiki?curid=1595380", "title": "Togacantha nordviei", "text": "Togacantha nordviei () \u00e8 un ragno appartenente alla famiglia Araneidae.\n\u00c8 l'unica specie nota del genere Togacantha.\nEtimologia.\nIl nome deriva, per la prima parte, dallo Stato africano del Togo, dove \u00e8 stato inizialmente rinvenuto, e dal greco , \"\u00e0kantha\", cio\u00e8 \"spina, aculeo\".\nDistribuzione.\nLa specie \u00e8 stata rinvenuta in Africa occidentale, centrale e orientale.\nTassonomia.\nDescritto come un sottogenere di \"Gasteracantha\" , \u00e8 stato poi elevato al rango di genere a seguito di un lavoro dell'aracnologo Emerit del 1974.\nDal 1982 non sono stati esaminati altri esemplari, n\u00e9 sono state descritte sottospecie al 2014."}
{"id": "1595384", "revid": "241635", "url": "https://it.wikipedia.org/wiki?curid=1595384", "title": "Eremo di Santa Maria ad Martires", "text": ""}
{"id": "1595386", "revid": "92723", "url": "https://it.wikipedia.org/wiki?curid=1595386", "title": "Peredvi\u017eniki", "text": "I Peredvi\u017eniki ( ovvero gli Itineranti o Ambulanti), furono un gruppo di artisti realisti russi che protestarono contro le restrizioni accademiche e che formarono una cooperativa che evolvette nella societ\u00e0 per mostre itineranti nel 1870, chiamata anche \"Compagnia delle esposizioni di arte itinerante\".\nStoria.\nLa societ\u00e0 si form\u00f2 nel 1870 a San Pietroburgo per un'iniziativa di Ivan Kramskoj, Grigorij Mjasoedov, Nikolaj Ge e Vasilij Perov durante le lotte tra l'avant-garde artistica del paese per gli ideali democratici contro il centro ufficiale dell'arte ovvero l'Accademia russa di belle arti. Un altro obiettivo di questa iniziativa, fu quello di far uscire l'arte dai grandi centri e di diffonderla nelle campagne, nelle piccole localit\u00e0, con la speranza di educare il popolo alla estetica elevandolo socialmente.\nLa societ\u00e0 diffuse le tradizioni dell'arte degli artisti una societ\u00e0 capitanata da Kramskoj che divenne il leader anche della nuova associazione.\nI Peredvi\u017eniki furono influenzati dalle visioni pubbliche ed estetiche di Vissarion Grigor'evi\u010d Belinskij e Nikolaj Gavrilovi\u010d \u010cerny\u0161evskij.\nDal 1871 al 1923 la societ\u00e0 organizz\u00f2 48 mostre itineranti a San Pietroburgo e Mosca, dopo che furono passate a Kiev, Charkiv, Kazan', Or\u00ebl, Riga, Odessa e altre citt\u00e0.\nSe la scintilla artistica iniziale fu quella della ricerca delle radici popolari e nazionali, e quindi prevalentemente di derivazione romantica, gli ambulanti subirono vari influssi e i pittori passarono da un'arte di genere sullo stile della scuola di D\u00fcsseldorf, ad una forma espressiva carica di rivendicazioni sociali e morali.\nCome artisti realistici mostravano diverse caratteristiche della vita sociale, spesso con intenti critici. La loro arte non mostrava solo la povert\u00e0 ma anche la bellezza folcloristica di quello stile di vita; non solo la sofferenza, ma anche la forza d'animo e fisica dei soggetti.\nNell'arte dei Peredvi\u017eniki c'era la risoluta condanna dell'ordinamento autocratico russo; il movimento per l'emancipazione del popolo russo fu visto con partecipazione (\"L'arresto di un propagandista\"; \"Rifiuto della confessione\"; \"Non lo stavano aspettando\" di Il'ja Efimovi\u010d Repin). Il pi\u00f9 importante aspetto nella loro arte fu la vita sociale ed urbana, e in seguito la raffigurazione della gente nell'arte storica (\"Il mattino dell'esecuzione degli Strel'cy\" di Vasilij Ivanovi\u010d Surikov).\nLa societ\u00e0 dei Peredvi\u017eniki durante la sua fioritura (1870-1890), si svilupp\u00f2 ampliando il suo raggio d'azione e favorendo la naturalezza e la libert\u00e0 delle immagini. In contrasto con la tradizionale tavolozza scura del tempo, loro scelsero pi\u00f9 libert\u00e0 e una pi\u00f9 grande e luminosa gamma di colori. Nei loro quadri mirarono alla naturalezza e a dipingere relazioni tra persone nel loro contesto.\nLa societ\u00e0 un\u00ec la maggior parte dei talenti artistici del paese, tra i Peredvi\u017eniki ci sono artisti dell'Ucraina, Lettonia e Armenia. La societ\u00e0 mostr\u00f2 cos\u00ec i lavori di Mark Antokol'skij, Vasilij Vasil'evi\u010d Vere\u0161\u010dagin e Andrej Petrovi\u010d Rjabu\u0161kin. Importante per lo sviluppo di questa societ\u00e0 fu il critico Vladimir Vasil'evi\u010d Stasov e Pavel Michajlovi\u010d Tret'jakov che mostr\u00f2 i lavori dei Peredvi\u017eniki nella propria galleria e forn\u00ec materiale e supporto morale. \nL'autorit\u00e0 e l'influenza pubblica dei Peredvi\u017eniki crebbero e l'autocrazia dovette fermare le iniziali tattiche di cacciata e tosatura dei membri di questa societ\u00e0. Furono fatti dei tentativi per controllare le loro attivit\u00e0, e sollevare il valore ormai caduto dei lavori sanzionati dall'Accademia di Belle Arti.\nDagli anni novanta nell'Accademia fu inclusa anche l'arte dei Peredvi\u017eniki mostrando come aveva influenzato l'arte scolastica nazionale.\nAl cominciare del XX secolo i Peredvi\u017eniki iniziarono a perdere la loro profondit\u00e0 di riflessione della vita. Molti artisti confluirono nel movimento socialista e nell'arte e nella cultura sovietica, portando il realismo tradizionale del XIX secolo nel Realismo socialista.\nNel 1898 la loro influenza fu rimpiazzata dalla rivista Mir iskusstva, che avanzava le nuove e moderne tendenza dell'arte russa.\nLa quarantottesima mostra dei Peredvi\u017eniki nel 1923 fu l'ultima, molti dei membri di questa societ\u00e0 entrarono nella Associazione degli Artisti Rivoluzionari Russa, che abbracciava in parte la tradizione dei Peredvi\u017eniki."}
{"id": "1595395", "revid": "38120", "url": "https://it.wikipedia.org/wiki?curid=1595395", "title": "Geopotenziale", "text": "Il geopotenziale \u00e8 il lavoro necessario a vincere la forza di gravit\u00e0 e spostare verso l'alto, ad una determinata altezza, una massa unitaria d'aria. In altre parole \u00e8 il potenziale gravitazionale terrestre ad una data altezza. Risulta nullo, per convenzione, al livello del mare la cui altitudine \u00e8 per definizione uguale a zero.\nAltezza geopotenziale.\nL\"'altezza geopotenziale\" si ottiene dal rapporto tra geopotenziale e forza di gravit\u00e0 media al livello del mare; la sua unit\u00e0 di misura \u00e8 il \"gpdam\" (geopotenziale per decametro) e risulta pressoch\u00e9 identica all'altitudine sul livello del mare del luogo preso in considerazione, per basse altitudini (piccole differenze sussistono in virt\u00f9 di variazioni locali di gravit\u00e0). La differenza risulta sensibile (nell'ordine dell'1%) ad altitudini superiori ai 60.000 metri.\nApplicazioni.\nIn meteorologia, \u00e8 fondamentale conoscere l'altezza geopotenziale di superfici a pressione atmosferica costante, rappresentate a larga scala da isolinee o isoipse; sono fondamentali le analisi a pressioni costanti di carte meteorologiche a 850 hPa e 500 hPa per comprendere la circolazione delle masse d'aria che avviene alle diverse quote superiori dell'atmosfera. Il valore dell'altezza geopotenziale ad un determinato valore di pressione corrisponde all'altitudine sul livello del mare a cui si registra tale valore barico.\nGeneralmente, in presenza di valori elevati di altezza geopotenziale si hanno condizioni di alta pressione e anche valori di temperatura isotermica pi\u00f9 alta; bassi valori di altezza geopotenziale si riscontrano in presenza di bassa pressione e temperature isotermiche pi\u00f9 basse (va comunque posta un'eccezione per gli anticicloni termici stagionali, come l'anticiclone groenlandese e l'anticiclone russo-siberiano, dove la pressione \u00e8 molto alta, ma per contro, le temperature estremamente basse registrate negli stessi contesti, bilanciano l'altezza geopotenziale verso valori relativamente bassi). Tutto ci\u00f2 \u00e8 spiegabile col gradiente barico verticale pi\u00f9 negativo presente nelle colonne di aria fredda, rispetto a quello che si riscontra nelle colonne di aria pi\u00f9 calda: a parit\u00e0 di quota, la pressione atmosferica di una colonna di aria pi\u00f9 fredda \u00e8 inferiore a quella che si registra in una colonna di aria calda. \nPer un effetto meccanico (forza di Coriolis), nell'emisfero Nord la circolazione delle masse d'aria in quota avviene in senso antiorario attorno al valore minimo di altezza geopotenziale (ci\u00f2 \u00e8 visibile graficamente soprattutto nelle strutture di pressione prettamente bassa, come nel caso degli uragani), che corrisponde ad un'area di bassa pressione in quota; al contrario, le correnti si dispongono in senso orario attorno al valore massimo di altezza geopotenziale. L'osservazione delle mappe dell'altezza geopotenziale a 850 hPa e a 500 hPa permette di stabilire la circolazione atmosferica alle diverse quote, di individuare la posizione dei sistemi frontali e di calcolarne il movimento per poter elaborare le previsioni meteorologiche; al riguardo, tali mappe risultano essere prioritarie rispetto a quelle isobariche al livello del mare.\nSi noti che l'altezza geopotenziale corrisponderebbe a quella reale se la forza di gravit\u00e0 \"g\" e l'accelerazione dovuta alla rotazione terrestre fossero costanti ovunque sulla terra. L'altezza geopotenziale tiene conto di ci\u00f2. Alla stessa altezza geopotenziale, in assenza di qualsiasi perturbazione la pressione sarebbe costante (mentre non lo \u00e8 per quella reale). Quindi ha senso, per variazioni di pressione dovute a fattori meteorologici, riferirsi alla altezza geopotenziale anzich\u00e9 a quella reale."}
{"id": "1595399", "revid": "339392", "url": "https://it.wikipedia.org/wiki?curid=1595399", "title": "Gerosolomitani", "text": ""}
{"id": "1595406", "revid": "228587", "url": "https://it.wikipedia.org/wiki?curid=1595406", "title": "Banda dei Marsigliesi", "text": ""}
{"id": "1595408", "revid": "123894250", "url": "https://it.wikipedia.org/wiki?curid=1595408", "title": "Cariati", "text": "Cariati (\"Curiati\" in greco bizantino) \u00e8 un comune italiano di abitanti della provincia di Cosenza in Calabria.\nNota per la cinta muraria affacciata sul Mar Ionio, unica integra in tutta la Calabria, che racchiude il centro storico per circa un chilometro ed \u00e8 inframezzata da otto torrioni, la quale ospita la concattedrale di San Michele Arcangelo.\nGeografia fisica.\nCariati \u00e8 situata lungo la costa dei Saraceni, sul mar Ionio, nei pressi della foce del torrente Nic\u00e0 (Fiumenic\u00e0).\nIl territorio ha una superficie di 28,82 km\u00b2.\nOrigini del nome.\nDiverse sono le versioni sulle origini del nome della cittadina. Potrebbe derivare da \"caterina\" (o Carina), cio\u00e8 grazia, citt\u00e0 bella e graziosa. In alternativa \u00e8 possibile che il nome derivi da un'originaria denominazione \"Cariatide Diana\", legata ad una localit\u00e0 sacra a Diana. Nel X secolo \u00e8 attestato il nome \"Korion\", che deriverebbe dal greco \"Curuai\" (abitanti della greca Carie). Un'ultima ipotesi si collega al fatto che in origine Cariati era situato nella piana ove attualmente sorge la frazione di Santa Maria; poich\u00e9 era spesso oggetto di attacchi saraceni ad opera di Khayr al-D\u012bn Barbarossa, gli abitanti furono costretti a spostarsi dalla marina all'attuale posizione: dal trasporto sui carri deriverebbe il nome di \"Carriati\", da cui a sua volta deriverebbe il toponimo.\nStoria.\nI Brettii (o Bruzi).\nNel territorio cosentino \u00e8 documentata la presenza dei \"Brettii\" dal V-IV secolo a.C. Tra il IV e il III secolo a.C. anche il territorio di Cariati fu frequentato da queste popolazioni, dedite all'agricoltura e alla pastorizia.\nIn un uliveto su una collina alla periferia del paese (localit\u00e0 \"Timpa del Salto\" in contrada Prujja) in occasione di lavori agricoli venne rinvenuta nel 1978 una tomba (\"tomba Brettia\"), risalente al IV sec. A.C.. La sepoltura, ritrovata intatta, \u00e8 costituita da blocchi parallelepipedi di arenaria che racchiudevano un piccolo spazio di circa 2\u00a0m\u00b2. La tomba era internamente affrescata, con scene tratte dalla vita di un guerriero. Il corpo era accompagnato da un ricco corredo, costituito da un'armatura in bronzo, con cinturone, elmo e spada, anfore e piatti, tutti esposti al museo di Sibari. Nel territorio sono state rinvenute anche altre sepolture, ma depredate e distrutte.\nResti di antiche abitazioni, mortai in pietra, orci in ceramica sono indizi per la presenza di un insediamento, favorito dalla posizione dominante della citt\u00e0.\nDominazione Romana e Medioevo.\nLa citt\u00e0 fu dominata da Roma. Sede vescovile sin dagli inizi del cristianesimo, risulta aver avuto come vescovo Menecrates, presente al sinodo di Roma del 1\u00ba marzo 499. In una delle sue lettere, San Gregorio (540-604) raccomanda la chiesa di Cariati al vescovo di Reggio. Secondo alcune fonti, nel corso dell'XI o del XII secolo, la diocesi di Cerenza (Geruntia) venne unita a quella di Cariati, sebbene solo nel 1342 si pu\u00f2 datare un documento che menziona esplicitamente un \"vescovo di Cariati e Cerenza\".\nIl Feudalesimo.\nFeudatario nell'anno 1260 fu Matteo Cariati, sul cui cognome gli storici non sono certi; all'inizio del Trecento riscontriamo Gentile di San Giorgio, a cui subentrarono i Ruffo Montalto.\nIl feudo venne assegnato agli imolesi Riario nel 1479, quindi ai Sanseverino, ai Coppola e poi ai Borgia. Nel 1495 Re Carlo VIII di Francia, occupato il Regno di Napoli don\u00f2 la contea a Michele Riccio, cui venne tolta con la disfatta dei francesi. Nell'anno 1505 la propriet\u00e0 venne attribuita ai principi Spinelli, che furono titolari di Cariati sino all'eversione della feudalit\u00e0.\nLa Diocesi.\nPer iniziativa di Covella Ruffo, e con beneplacito di papa Eugenio IV, Cariati divent\u00f2 sede vescovile (1437). La diocesi, che comprendeva Cariati e gli abitati di Terravecchia, Scala e San Morello, sottratti alla giurisdizione della diocesi di Rossano, fu unita \"aeque principaliter\" alla diocesi di Cerenzia e resa suffraganea dell'arcidiocesi di Santa Severina. Il 27 giugno 1818 furono soppresse le diocesi di Cerenzia, di Strongoli e di Umbriatico e il loro territorio fu incorporato in quello della diocesi di Cariati, che rimase l'unica suffraganea di Santa Severina. Con queste annessioni, Cariati \u00abdiventava una delle diocesi pi\u00f9 estese della Calabria, arrivando a comprendere ben venti paesi: Cariati, Cerenzia, Strongoli, Umbriatico, Terravecchia, Scala Coeli, San Morello, Crucoli, Cremissa (Cir\u00f2), Verzino, Savelli, Casino, Caccuri, San Nicola dell'Alto, Pallagorio, Carfizzi, Casabona, Zinga, Melissa, Belvedere Spinello\u00bb. Il 6 gennaio 1952 fu soppressa la provincia ecclesiastica di Santa Severina; Cariati divenne soggetta alla sede metropolitana di Reggio Calabria. Il 21 dicembre 1973, Cariati fu unita in persona episcopi alla diocesi di Crotone e all'arcidiocesi di Santa Severina. Il 4 aprile 1979 la diocesi fu unita \"aeque principaliter\" all'arcidiocesi di Rossano.\nMonumenti e luoghi d'interesse.\nArchitetture religiose.\nCattedrale.\nLa chiesa venne costruita nel V secolo e fu riedificata, sotto l'episcopato di monsignor Nicola Golia nel 1857, ad opera di Carmine Ruggiero.\nLa facciata \u00e8 preceduta da un porticato, dal quale si erge il campanile, costruito successivamente. \nLa cupola \u00e8 rivestita con mattonelle di maiolica policrome.\nL'interno presenta tre navate, separate da massicce colonne ioniche, disposte in coppia.\nChiesa degli Osservanti.\nLa chiesa venne costruita nel 1441 per volere di Bonaccorso Caponsacco.\nConosciuta anche come Chiesa di Santa Filomena, dista poche centinaia di metri dalle mura del Borgo. \u00c8 un'opera di architettura monastica in stile \"tardo-gotico\" e conserva un'abside quadrangolare.\nIl portale di ingresso all'edificio \u00e8 a forma ogivale in pietra. La cupola si presenta a costoloni rivestiti con mattonelle di maiolica policrome.\nArchitetture civili.\nBorgo.\nil Borgo antico nasce dalle popolazioni etniche che vivevano in villaggi ed insediamenti sulla riva del mare e nei pressi della foce delle fiumare, poi insediatesi sulle alture, a causa dei continui conflitti e saccheggi provenienti dal mare da popolazioni guerriere nemiche. Il Borgo accessibile da pi\u00f9 punti, ma con l'attuale accesso principale costituito da Porta Pia. Il primo nucleo dell'attuale centro storico sorse come luogo strategico, fortificato in et\u00e0 bizantina, fra il IX e il X secolo.In origine un villaggio di Brettii, poi successivamente divenne un campo militare, dell'Impero romano d'Oriente cinto da piccoli muri perimetrali, hanno dato origine alla costruzione della fortificazione voluta e migliorata da Covella Ruffo di Calabria, che ebbe Cariati, terreni ed altre localit\u00e0 facente parte della Contea, poi divenuta Ducato di Montalto, voluta dalla Regina e data in propriet\u00e0 ai Ruffo. Oltre al titolo di Duchessa per la fedelt\u00e0 ed i servigi verso la Regina ed il Re, la Covella, molto devota, fece costruire varie chiese nel borgo, incentiv\u00f2 il monachesimo e diede loro terreni per la coltivazione e la loro sussistenza, si costru\u00ec il Convento degli Osservanti ad opera del nobile fiorentino Bonaccorso Caponsacco (nell'attuale cimitero),ed il convento degli Zoccolanti dei Frati Minori con annessi terreni nei pressi del torrente Molinelli. Oggi esistono solo i ruderi a testimonianza.Cariati fu per lungo tempo sede vescovile. In origine nel 1260 contava solo 400 fuochi (i nuclei che ci abitavano) sotto la custodia di un tale Matteo figlio di Borromeo, si suppone che di cognome faceva Cariati. Nei secoli ancora sotto il Regno di Napoli, dopo i vari tradimenti e le varie insurrezioni causate dai Conti feudatari, debitori del Re, il sovrano riprese il regno sotto il suo controllo e fece inventariare con mappe e disegni, mandando in giro per il regno contabili e disegnatori,ha documentare tutto ci\u00f2 che esisteva sui territori e nelle localit\u00e0,\u00e8 da una di queste mappe si scopre che Cariati Marina un tempo, un piccolo nucleo antico di case a ridosso del mare (sopra la chiesa di Santa Maria delle Grazie),si chiamava borgo d'Abbasso, chiamato cos\u00ec nell'idioma locale ancora oggi, e facente parte del Borgo antico. Cariati che faceva parte del principato di Rossano, dato in dote a Polissena Ruffo diventata moglie e principessa in seconde nozze del Duca di Milano Francesco Sforza. La cinta muraria fortificata e completata dalla famiglia Ruffo, conta una lunghezza di circa un chilometro, inframmezzata da otto torri (bastioni) con l'antica funzione di presidi di sorveglianza e dell'ora da parte delle guardie.\nNel xx secolo il Borgo di Cariati divenne una cittadina prospera e ricca. Oltre al riconoscimento del titolo e dell'importanza come sede vescovile, all'interno vennero collocati tribunale, uffici postali, carcere, l'antica sede dei Carabinieri e gli uffici Comunali, le sedi sanitarie, in bella mostra i palazzi nobiliari, antichi mestieri, maniscalchi, sarti, tessitrici e telai, ricami, scuole,ed asili, agricoltura, pastorizia ecc, le antiche case conservano ancora sotto di esse i ricoveri per gli asini, famosa la rivolta dei contadini e delle raccoglitrici di olive ha difesa dei loro diritti e dell'orario di lavoro (non potendosi permettere orologi venivano raggirati dai proprietari) ottennero dall'amministrazione e dalla chiesa aiuto e solidariet\u00e0 ed oltre ai tocchi dell'orologio campanario che segnava le 4.30 e le 5.30 per recarsi nei campi fu installata una sirena che squillava alle 4 ed alle 5 del pomeriggio e si sentiva ad una distanza di per segnalare la fine del lavoro. I santi patroni di Cariati San Cataldo e San Leonardo la loro ricorrenza sul calendario d\u00e0 luogo a feste e pali tradizionali oltre che alle consuete processioni di fedeli i rioni Valle, Le Grotte, Santa Croce e Travaja. Piatti tradizionali ed antichi giochi hanno dato vita per lungo tempo, la costruzione della ferrovia, il taglio del legname con il trasporto della funivia dai monti al mare, ha dato sviluppo all'insediamento della Marina, la lavorazione della ginestra, la coltivazione dei gelsi e la raccolta dei bachi da seta per le fibre tessili, le fornaci per i mattoni, la pesca,i \"vucalari\" artigiani di ceramiche anfore tegami e pignatte di terracotta, ciabattini, cantine, frantoi, laboratori di falegnamerie ed orologiai, barbieri, botteghe alimentari ed ambulanti, arrotini, stagnini, impagliatori di sedie, carbonai, poi la guerra, l'emigrazione, lo spopolamento e i viaggi dei giovani verso nord.\nPorta Pia (o Porta Nuova) e corso XX Settembre.\nSubito dopo l'ingresso principale di Porta Pia o Porta Nuova, si trova il Palazzo del Seminario, costruito nella prima met\u00e0 del Seicento.\nDalla porta inizia il corso XX Settembre, la via principale una volta \"via Duomo\"), lungo la quale sorge prima la cattedrale di San Michele Arcangelo e, subito dopo, il Palazzo vescovile, preceduto dalla piazza del Borgo (piazza Plebiscito), dove si trova la torre campanaria con un orologio, costruita nel 1904.\nTomba Brettia.\nLa sepoltura \u00e8 costituita da una tomba a \"camera sotterranea\", sita su una collina a ridosso del mare in localit\u00e0 Salto, facilmente raggiungibile dalla statale 106.\nTra il IV e il III secolo A.C. Cariati fu sede di insediamenti di genti Brezie dedite all'agricoltura ed alla pastorizia. Cariati per molto tempo fu insediata da questa civilt\u00e0 che, dal questo punto strategico sul mare, dominava gran parte del territorio. Quello che giunge a noi di questa civilt\u00e0 \u00e8 una tomba trovata su una collina in periferia di Cariati, in mezzo agli alberi di ulivo (venuta alla luce dopo lavori di movimento terra per l'agricoltura). Risalente al 330 circa a.c., la tomba \u00e8 costituita da blocchi di arenaria posti a parallelepipedi che formavano una stanza di circa 2 m2; essa si presentava intatta, al suo interno vi era un affresco che probabilmente rappresentava la vita del guerriero \u201cBREZIO\u201d dal nome appunto \u201cTOMBA BRETTIA\u201d, che si suppone fosse il capo della comunit\u00e0 locale. Al suo interno furono trovati il corpo del guerriero con molti oggetti di valore come la sua armatura in bronzo, un cinturone, un elmo, una spada, delle anfore, dei piatti, e altri oggetti del suo corredo funerario. Al momento tutti questi oggetti sono esposti al museo di Sibari, e nulla esclude che sulle colline di Cariati possano ancora esserci altre tombe di guerrieri di questa od altre civilt\u00e0.\nGeografia antropica.\nZone, rioni, quartieri.\nLe localit\u00e0 principali di Cariati sono:\nMenz u Pont, Carrera, Scoglio, Fisch\u00eca, Carafunedd', Pannizzara, U Mmatt', Vignola, Tramonti, Moranidi, San Cataldo, Nic\u00e0, Valle, Travaja, Grotte, S. Croce, A Madonnin', Porto, Chiddu scar' (generico per indicare un rione diverso da quello dove ci si trova).\nEconomia.\nArtigianato.\nL'artigianato locale sub\u00ec l'influsso delle incursioni dei Turchi Ottomani e all'ancora pi\u00f9 antica arte della Magna Grecia (si trova infatti a met\u00e0 strada fra due delle pi\u00f9 importanti citt\u00e0 del periodo (Sibari e Crotone). L'influenza turca nell'artigianato si nota particolarmente nel tessile dove ancora oggi alcune donne continuano a tessere coperte e tappeti.\n\"Si narra che una donna del posto di nome Laura fu rapita dai Turchi e deportata per un periodo di tempo in Turchia. Qui impar\u00f2 l'arte manifatturiera e, una volta liberata e tornata al proprio paese, insegn\u00f2 la nobile arte tessile alle altre donne\". Anche la lavorazione della creta, un tempo molto praticata, \u00e8 un'attivit\u00e0 artigianale tipica di Cariati. Vi sono vari negozi di oggetti in terracotta e ceramica, lavorati secondo la tradizione dei vasai cariatesi di una volta. Esiste infine a Cariati una tradizione cantieristica per la costruzione di barche da pesca, pescherecci (\"paranza\"). Infatti nel circondario sono chiamati \u201ci maestri d'ascia\u201d.\nInfrastrutture e trasporti.\nStrade.\nLa citt\u00e0 di Cariati \u00e8 raggiungibile con la Strada statale 106 Jonica anche attraverso servizi di autobus provenienti da varie citt\u00e0 d'Italia e dall'estero.\nTrasporto ferroviario.\nCariati \u00e8 dotata di una stazione ferroviaria di propriet\u00e0 di RFI S.p.A.. La stazione \u00e8 situata a Cariati Marina lungo la Ferrovia Jonica sul percorso Taranto - Reggio Calabria.\nTrasporto aereo.\nCariati dista 62\u00a0km dall'aeroporto di Crotone-Sant'Anna e 150\u00a0km dall'aeroporto di Lamezia-Sant'Eufemia.\nPorto.\nIl porto di Cariati ha una funziona turistica e peschereccia, con una capienza di circa 210 posti barca.\nNel 2009 sono stati completati i lavori per la costruzione delle banchine a funzione turistica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa Sportiva Cariatese.\nASD Citt\u00e0 di Cariati.\nPallavolo.\nA.S.D. Futura Volley Cariati.\nPugilato.\nA.S.D. Pugilistica Cariatese."}
{"id": "1595409", "revid": "125054527", "url": "https://it.wikipedia.org/wiki?curid=1595409", "title": "Adriano Paroli", "text": "Biografia.\n\u00c8 laureato in Giurisprudenza all'Universit\u00e0 degli Studi di Milano e di professione \u00e8 avvocato.\nAttivit\u00e0 politica.\nFin da giovane si \u00e8 avvicinato al movimento di Comunione e Liberazione. Durante gli studi universitari fu tra i fondatori della Cooperativa Universitaria Studio e Lavoro, poi diffusasi in tutte le universit\u00e0.\nInizi\u00f2 la sua carriera politica nelle file della Democrazia Cristiana, per la quale fu eletto consigliere comunale di Brescia nel 1991. Fu anche assessore all'urbanistica sino al 1994.\nAvendo aderito a Forza Italia nel 1994, l'anno successivo fu candidato presidente della provincia di Brescia sostenuto dal centrodestra, ma senza la Lega. Fu sconfitto al ballottaggio dal candidato di centrosinistra Battista Andrea Lepidi. Fu comunque eletto al Consiglio provinciale, dove fu capogruppo di Forza Italia-Polo popolare.\nIn Forza Italia, continu\u00f2 ad avere incarichi a livello locale: nel 1998 e nel 2003 fu rieletto consigliere comunale (il pi\u00f9 votato nella lista di Forza Italia). Ha presieduto anche la Commissione Bilancio.\nElezione a deputato.\nCandidatosi a deputato nel 1996, fu l'unico eletto in provincia di Brescia per il Polo per le Libert\u00e0. \u00c8 stato rieletto deputato nel 2001 e nel 2006, ricoprendo l'incarico di vicepresidente del gruppo parlamentare di Forza Italia. \u00c8 stato rieletto nel 2008 per il Popolo della Libert\u00e0.\nSindaco di Brescia.\nDal 17 aprile 2008 al 12 giugno 2013 \u00e8 stato sindaco di Brescia, eletto al primo turno sostenuto da una coalizione di liste di centro-destra.\nA causa di una sentenza della Corte Costituzionale che ha stabilito l'incompatibilit\u00e0 tra parlamentare e sindaco dei Comuni sopra 20.000 abitanti, il 18 gennaio 2012 rassegna le dimissioni da deputato optando per la carica di sindaco.\nAlle elezioni comunali del 10 giugno 2013, al ballottaggio, \u00e8 sconfitto dal candidato sindaco del PD, Emilio Del Bono.\nA partire dall'8 febbraio 2017 ricopre la carica di commissario del Coordinamento Regionale di Forza Italia del Veneto.\nElezione a senatore.\nAlle elezioni politiche del 2018 \u00e8 eletto al Senato nel collegio uninominale di Brescia con il sostegno della coalizione di centrodestra battendo lo sfidante del centrosinistra Ignazio Messina con il 47%. Viene eletto vice presidente della Commissione Industria e Commercio. Dall\u2019agosto dell\u2019anno seguente \u00e8 coordinatore del partito in Emilia-Romagna al posto di Galeazzo Bignami.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale."}
{"id": "1595410", "revid": "287204", "url": "https://it.wikipedia.org/wiki?curid=1595410", "title": "Serie A1 1996-1997 (pallavolo femminile)", "text": "La Serie A1 1996-1997 si \u00e8 svolta tra il 1996 e il 1997: al torneo hanno partecipato dodici squadre di club italiane e la vittoria finale \u00e8 andata per la secondo volta consecutiva al .\nSquadre partecipanti.\nVirtus Reggio Calabria e Romanelli sono state ammesse al campionato dopo le rinunce di Sumirago e Altamura. "}
{"id": "1595411", "revid": "439868", "url": "https://it.wikipedia.org/wiki?curid=1595411", "title": "Solms-R\u00f6delheim-Assenheim", "text": "Solms-R\u00f6delheim-Assenheim fu una contea a sud dell'Assia e ad est della Renania-Palatinato, in Germania. Venne creata dell'unione delle contee di Solms-Assenheim e Solms-R\u00f6delheim, e in due occasioni venne ripartita. Solms-R\u00f6delheim-Assenheim venne infine assegnata all'Assia-Kassel e all'Assia-Darmstadt nel 1806."}
{"id": "1595412", "revid": "287204", "url": "https://it.wikipedia.org/wiki?curid=1595412", "title": "Palazzo Angeli", "text": "Palazzo Angeli \u00e8 un palazzo nobiliare nella citt\u00e0 di Rovigo sito nelle vicinanze del castello medioevale. Donato in un lascito testamentale dal conte Domenico Angeli, appartiene dal 1876 al comune, che nel corso degli anni lo ha adibito a educandato, liceo, prefettura e questura. Dopo un lungo periodo di chiusura, completata la fase di restauro nel 2019, \u00e8 stato riaperto e ospita la sede locale della facolt\u00e0 di giurisprudenza dell'Universit\u00e0 degli Studi di Ferrara.\nL'edificio venne realizzato a conclusione di un periodo di grande attivit\u00e0 architettonica nella cittadina veneta. L'architetto veronese Francesco Schiavi fu l'autore del progetto, che port\u00f2 a termine nel 1780, su richiesta del conte Giovanni Battista Angeli, padre di Domenico, nell'antica contrada di San Rocco, a poca distanza dall'omonima chiesa di San Rocco, demolita assieme alle adiacenze nel 1938 per far spazio a Palazzo INA. Si basava sullo stile neoclassico con un retaggio del lavoro di Michele Sanmicheli. Come altri edifici cittadini antecedenti al XX secolo sorti sulla sponda sinistra dell'Adigetto, con l'originario corso che corrisponde all'attuale corso del Popolo, ha la facciata sul lato opposto a quest'ultimo. All'interno sono degni di nota gli affreschi eseguiti dal veneziano Giovanni Battista Canal, nipote del Canaletto, che decorano le stanze del pian terreno e il salone nobile dell'edificio. \nVi soggiornarono Carlo IV di Spagna con Maria Luisa di Borbone-Parma il 17 settembre 1815; Francesco I d'Austria con la moglie Carolina Augusta di Baviera nel marzo 1819; Aleksandra F\u0451dorovna imperatrice di Russia con la figlia Olga il 7 maggio 1846; Francesco Giuseppe I d'Austria nel dicembre 1856; Giuseppe Garibaldi il 25 febbraio 1867; Umberto I d'Italia il 23 settembre 1882."}
{"id": "1595413", "revid": "2005184", "url": "https://it.wikipedia.org/wiki?curid=1595413", "title": "Siti di interesse comunitario dell'Umbria", "text": "Questi sono, per quanto concerne la Regione Umbria, i siti di rilevante importanza in ambito CEE riferiti alla regione biogeografica mediterranea."}
{"id": "1595415", "revid": "61051", "url": "https://it.wikipedia.org/wiki?curid=1595415", "title": "Palazzo Roncale", "text": "Il palazzo Roncale \u00e8 un palazzo nobiliare di Rovigo situato all'intersezione delle attuali via Angeli e via Laurenti, nei pressi di piazza Vittorio Emanuele II.\nStoria.\n\u00c8 stato realizzato nel 1555 dalla famiglia Roncale, che si era trasferita da Bergamo alla cittadina del Polesine intorno alla met\u00e0 del XV secolo. Il progetto era stato condotto dal veronese Michele Sanmicheli in modo tale da poter affiancare il palazzo Roverella senza essere sminuito dalla mole di quest'ultimo.\nCaratteristiche.\nDal punto di vista architettonico, si tratta di un edificio con pianta simile a quella di altri palazzi nobiliari veneziani. All'inizio del XX secolo \u00e8 stato pesantemente modificato."}
{"id": "1595416", "revid": "287204", "url": "https://it.wikipedia.org/wiki?curid=1595416", "title": "Serie A 1965-1966 (pallavolo femminile)", "text": "La Serie A femminile FIPAV 1965-66 fu la 21\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nIl titolo fu conquistato per il secondo anno consecutivo dalla Max Mara Reggio Emilia, che batt\u00e9 nel decisivo spareggio di Firenze la Minelli Modena per 3-0, il 25 giugno 1966. La Fari Palermo sostitu\u00ec la renunciataria Vignola. L'Agi Gorizia e la Bor Trieste scontarono un punto di penalizzazione per aver entrambe rinunciato alla trasferta di Palermo contro la Fari."}
{"id": "1595420", "revid": "144796", "url": "https://it.wikipedia.org/wiki?curid=1595420", "title": "Solms-Assenheim", "text": ""}
{"id": "1595421", "revid": "1537829", "url": "https://it.wikipedia.org/wiki?curid=1595421", "title": "Ettore Sannino", "text": "Allievo dell'Accademia di Belle Arti di Napoli, dove si diplom\u00f2 nel 1922 dopo aver partecipato alla prima guerra mondiale, fu scultore e insegnante di disegno in vari ordini di scuole.\nDal secondo dopoguerra decise di dedicarsi esclusivamente alla pittura, le sue maggiori opere in questo campo sono esposte presso il Museo d'arte contemporanea di Roma."}
{"id": "1595427", "revid": "287204", "url": "https://it.wikipedia.org/wiki?curid=1595427", "title": "Altezza geopotenziale", "text": ""}
{"id": "1595429", "revid": "31886", "url": "https://it.wikipedia.org/wiki?curid=1595429", "title": "Tukaraneus", "text": ""}
{"id": "1595431", "revid": "2163553", "url": "https://it.wikipedia.org/wiki?curid=1595431", "title": "Valeria medico legale", "text": "Valeria medico legale \u00e8 una serie televisiva italiana andata in onda per due stagioni, dal 2000 al 2002, su Canale 5.\nL'attrice Claudia Koll interpreta la protagonista, nel ruolo di uno dei pochi medici legali donna in Italia.\nTrama.\nLa serie \u00e8 incentrata sulle vicende di Valeria Banzi, medico legale al suo primo incarico nella sezione omicidi. La donna, dal carattere solare e ironico, si ritrova ad affiancare nelle indagini proprio il commissario Luca Leoni, ex marito e padre del piccolo Matteo, che ha cresciuto quasi da sola. I due, nonostante i numerosi scontri professionali e privati, riusciranno a collaborare e a ritrovare un loro equilibrio. Nel corso degli episodi, Valeria, grazie ad una forte empatia umana, unita ad una profonda competenza scientifica, riuscir\u00e0 a far luce sui diversi casi."}
{"id": "1595433", "revid": "857138", "url": "https://it.wikipedia.org/wiki?curid=1595433", "title": "Numero piramidale", "text": "Un numero piramidale \u00e8 un numero figurato che rappresenta una piramide con una base ed un dato numero di lati. Il termine \u00e8 usato in generale in riferimento ai numeri piramidali quadrati, che hanno quattro lati, ma si pu\u00f2 riferire anche a:\nUna formula generale per un numero piramidale la cui base \u00e8 un poligono regolare con \"k\" lati \u00e8"}
{"id": "1595435", "revid": "827882", "url": "https://it.wikipedia.org/wiki?curid=1595435", "title": "McCain", "text": ""}
{"id": "1595439", "revid": "1305772", "url": "https://it.wikipedia.org/wiki?curid=1595439", "title": "Fix You", "text": "Fix You \u00e8 un singolo del gruppo musicale britannico Coldplay, pubblicato il 5 settembre 2005 come secondo estratto dal terzo album in studio \"X&amp;Y\".\nDescrizione.\nIl brano, scritto da Chris Martin, non \u00e8 dedicato a una persona in particolare ma potrebbe essere riferito all'allora moglie Gwyneth Paltrow dopo la scomparsa del padre di lei.\nVideo musicale.\nIl videoclip del brano mostra Chris Martin mentre cammina su una strada cantando. \u00c8 stato girato quasi interamente in slow motion e, dal minuto 1:35 al minuto 2:27, \u00e8 visibile, su un edificio alle spalle di Martin, la scritta \"Make trade fair\" in codice Baudot, il medesimo sistema utilizzato anche per le copertine dei singoli e dell'album.\nNella parte finale, appena dopo l'inizio dell'assolo di chitarra elettrica, Martin inizia a correre e raggiunge il palcoscenico. L'ultima strofa \u00e8 cantata assieme al pubblico: queste scene furono girate durante i concerti del 4 e 5 luglio 2005 al Reebok Stadium di Horwich."}
{"id": "1595441", "revid": "14004102", "url": "https://it.wikipedia.org/wiki?curid=1595441", "title": "Funzione di Leibniz", "text": ""}
{"id": "1595442", "revid": "125075311", "url": "https://it.wikipedia.org/wiki?curid=1595442", "title": "T-34/85", "text": "Il T-34/85 \u00e8 stato un carro armato medio e rappresenta l'ultima e definitiva evoluzione del carro da combattimento medio dell'esercito sovietico.\nSviluppato tra il 1943 e il 1944 partendo dal T-34 standard del periodo armato con cannone da 76,2 mm, il T-34/85 aveva il medesimo scafo dei precedenti modelli di T-34 ma si distingueva dai suoi predecessori per via della corazza frontale pi\u00f9 spessa (dal 1944 sar\u00e0 di 90mm, nei primi veicoli riprendeva quella da 45mm) e della torretta molto pi\u00f9 ampia, che a differenza delle versioni precedenti aveva una corazza molto pi\u00f9 spessa e poteva ospitare al suo interno tre membri dell'equipaggio (capocarro, puntatore, servente del cannone) e dell'armamento principale, costituito da un cannone a canna lunga da 85 mm.\nTecnica.\nIl T-34/85 fu concepito per raggiungere la parit\u00e0 di calibro contro i carri tedeschi Panzer V Panther e Panzer VI Tiger I, armati rispettivamente con cannoni da 75 e 88 mm, che fino ad allora si erano dimostrati superiori al T-34/76. Inizialmente venne valutato anche un 57 mm ad altissima velocit\u00e0 iniziale, che diede risultati anticarro persino superiori al cannone da 85 mm (paragonabile ai 75 e 88 avversari) ma non aveva una buona granata antiuomo; questo nella dottrina militare sovietica era un grave difetto, poich\u00e9 i carri armati dovevano essere realmente multiruolo, con buone capacit\u00e0 di contrasto non solo verso i carri nemici ma anche verso la fanteria, i bunker e l'artiglieria. Questa filosofia era diametralmente opposta a quella tedesca, che puntava sulla specializzazione dei carri, ognuno dei quali era in grado di svolgere adeguatamente uno o due ruoli al massimo.\nImpiego operativo.\nIl T-34/85 si comport\u00f2 bene in combattimento: la superiorit\u00e0 persa dal precedente T-34/76 venne recuperata totalmente dalla nuova versione. Gi\u00e0 dai primi veicoli con corazza ancora da 45 mm gli equipaggi si resero conto che qualcosa stava cambiando. Grazie al cannone derivato dall'85\u00a0mm antiaereo i veicoli sovietici erano nuovamente in grado di impegnare i Panzer IV delle ultime versioni da \"distanza di sicurezza\", non pi\u00f9 quindi ai 400-600\u00a0m a cui era necessario avvicinarsi per ingaggiare i migliori carri tedeschi. Tuttavia il Panzer VI Tiger e il Panzer V Panther , pur essendo vulnerabili al pezzo da 85 mm, disponevano di un armamento ancora pi\u00f9 efficace, capace di distruggere i T-34/85 a lunga distanza. Cos\u00ec venne richiesta una nuova versione del carro, con corazza aumentata a 75\u00a0mm, ma l'insuccesso del IS-1 (del quale si era sottovalutata la corazza realmente necessaria) port\u00f2 i tecnici sovietici ad aumentare lo spessore di questa a 90\u00a0mm.\nIl prototipo di questo nuovo veicolo era basato sullo scafo del T-43. \u00c8 importante dire che la corazza maggiore era facilmente riconoscibile poich\u00e9 posta verso l'esterno, e proprio a causa dell'evidente differenza dal T-34 standard, il T-43 era divenuto il bersaglio primario per i pesanti cannoni controcarro da 88 mm Pak e KwK 43, con canna lunga 71 calibri e capaci di perforare piastre di tale spessore a 2000\u00a0m. Quindi il vantaggio tattico di disporre di una corazza sufficiente a proteggersi in maniera pi\u00f9 efficace dai cannoni da 75\u00a0mm KwK 42, e 88\u00a0mm KwK 36 (con canna da 56 calibri, pi\u00f9 corto e quindi meno potente del KwK 43) era sminuito dall'essere puntati da distanze maggiori da armi pi\u00f9 potenti (nel 1944 i serventi dei cannoni controcarro e dei semoventi Jagdpanzer VI Jagdtiger e Jagdpanzer V Jagdpanther avevano priorit\u00e0 di ingaggiare i carri armati KV-1 e, appunto, T-43). Quindi lo scafo venne riprogettato, aumentando lo spessore verso l'interno (a scapito di una sensibile diminuzione dello spazio a disposizione dell'equipaggio) per raggiungere i 90\u00a0mm necessari. Anche il cambio e il sistema propulsivo vennero modificati, per potenziarli in rapporto al maggior peso e per permetterne un utilizzo pi\u00f9 agevole. Questa fu la versione pi\u00f9 diffusa del nuovo carro da battaglia sovietico, che, portata in linea a partire dal febbraio 1944, risult\u00f2 pi\u00f9 adeguata contro i migliori veicoli della Wehrmacht. Veloce, ben protetta e sufficientemente armata, la versione del 1944 fu il decisivo punto di svolta per le forze corazzate sovietiche, con una drastica diminuzione delle perdite di equipaggi e veicoli.\nI carristi usavano affermare ironicamente che il principale difetto del carro fossero gli ufficiali. Difatti spesso i carri erano utilizzati in condizioni tattiche di svantaggio, spesso senza copertura e privi di sufficiente coordinazione tra i reparti, causati soprattutto dalla leggerezza con cui gli ufficiali dell'Armata Rossa mandavano all'attacco le proprie unit\u00e0. In breve i T-34/76 furono ritirati dal servizio di prima linea, man mano che diventavano disponibili i nuovi carri, o riassegnati a formazioni corazzate dell'esercito popolare polacco o jugoslavo. Alla fine della guerra il T-34/85 era divenuto il carro armato standard in servizio sia nell'esercito sovietico che nei paesi dell'Europa dell'est che ricevettero le prime forniture del carro a partire dal 1946 e lo rimase per molti anni nel corso della guerra fredda fino a quando non fu sostituito dai moderni T-54/55. Tuttavia la fine della guerra non significa che il carro non prese pi\u00f9 parte ad azioni belliche. Esso trov\u00f2 largo impiego durante la guerra di Corea (nella versione 1943), come carro standard dell'esercito nordcoreano, durante la rivoluzione ungherese, dove fu impiegato da ambo le parti, nei conflitti arabo-israeliani e infine nella fase finale della guerra del Vietnam.\nIn sintesi si tratt\u00f2 di un carro ben riuscito, ben armato e protetto ma divenuto inevitabilmente antiquato con la comparsa della prima generazione di carri postbellici e con il passare degli anni, mantiene per\u00f2 un invidiabile mobilit\u00e0, una buona rusticit\u00e0 e dei consumi tutto sommato contenuti rispetto alla potenza motore. Esso tuttavia resta ancora in riserva nell'esercito cubano e quello vietnamita. La produzione del T-34/85 si divide nelle versioni 1943, 1944 e 1945, quest'ultima differente da quella del 1944 solo per piccoli dettagli d'impostazione dei sistemi ottici e di ventilazione della torretta.\nIl T-34/85 venne prodotto dalla fine del 1943, principalmente dalla Uralvagonzavod di Ni\u017enij Tagil, da cui uscirono oltre il 78% di tutti i carri di questo modello; gli altri due centri di produzione furono la Omsktransma\u0161 di Omsk e la \u041arasnoe Sormovo N. 112 a Gor'ki.\nNonostante sia ormai obsoleto se ne registra ancora l'impiego, principalmente da parte di eserciti non governativi, in alcuni conflitti regionali (per esempio da parte di guerriglieri filorussi nel Donbass, o da alcune milizie nello Yemen).\nNel cinema.\nI T-34/85 sono apparsi in numerosi film sia nel \"ruolo\" proprio di carri russi, come nel film \"La croce di ferro\" (1977) o in \"Stalingrad\" (1993); sia nel \"ruolo\" di carri tedeschi (in genere i Tiger I) come ne \"Ardenne '44, un inferno\" (1969), \"I guerrieri\" (1970), \"Forza 10 da Navarone\" (1978), \"Salvate il soldato Ryan\" (1998), o nella miniserie televisiva \"Band of Brothers - Fratelli al fronte\" (2001), \"T-34\" (2019)."}
{"id": "1595443", "revid": "125094460", "url": "https://it.wikipedia.org/wiki?curid=1595443", "title": "Pasquale Barra", "text": "Considerato uno degli esponenti di spicco della Nuova Camorra Organizzata di Raffaele Cutolo, si dissoci\u00f2 successivamente dallo stesso Cutolo. Barra, che \u00e8 morto scontando l'ergastolo nel carcere di Ferrara, \u00e8 stato uno dei principali accusatori di Enzo Tortora.\nBiografia.\nLa carriera criminale.\nAffiliatosi prima come \"capozona\" di Ottaviano e poi come \"santista\", fu il primo a dissociarsi da Raffaele Cutolo e, grazie al suo pentimento, rese possibile il pi\u00f9 grande attacco mai portato dalla giustizia alla camorra. Si suppone che Barra si sia sentito tradito da Cutolo il quale, proprio in seguito all'omicidio Turatello e di fronte alle pressioni della mafia siciliana, sostenne di non esserne il mandante.\nIn seguito alle rivelazioni di Barra e dei pregiudicati Giovanni Pandico e Giovanni Melluso, fu possibile il blitz del 17 giugno 1983 in cui vennero arrestati 850 presunti affiliati della Nuova Camorra Organizzata, tra cui l'insospettabile Enzo Tortora. Barra, al fine di ottenere una protezione in carcere, fornisce liste di presunti camorristi nel corso di 17 interrogatori, ma solo nel corso del diciottesimo interrogatorio, il 19 aprile 1983, fece il nome di Tortora, definendolo un affiliato alla Nuova Camorra Organizzata e responsabile del traffico di droga. Barra rifiuter\u00e0 di deporre e di confermare le accuse sia al processo di primo grado che in quello d'appello. Le accuse si riveleranno infondate.\nIl pentimento.\nIl pentimento di Barra apparve subito controverso. Nel corso delle indagini i giudici scoprirono uno dei tanti tentativi di estorsione da lui compiuti per \"approfittare\" della sua posizione di pentito. Barra aveva scritto una lettera ad un concessionario di Casoria, nella quale chiedeva 15 milioni per non fare il suo nome nel corso degli interrogatori. In realt\u00e0 quello di Barra non si pu\u00f2 definire un vero \"pentimento\" bens\u00ec una semplice \"dissociazione\" da Cutolo per ragioni personali. Infatti Barra ha continuato a definirsi camorrista.\nIl disconoscimento di Cutolo e la morte.\nNel mese di maggio 2009, nel corso di un'udienza a carico di Raffaele Cutolo, Pasquale Barra ha testimoniato in videoconferenza da una localit\u00e0 protetta affermando di non conoscere Raffaele Cutolo n\u00e9 Rosetta Cutolo, ritrattando le testimonianze passate; questo port\u00f2 gli inquirenti a definire il suo comportamento uno \"sciopero del pentimento\". \n\u00c8 morto il 27 febbraio 2015 all'et\u00e0 di 73 anni, all'interno del carcere di Ferrara in cui era detenuto, per un arresto cardiaco.\nLa figura.\nBarra \u00e8 stato esecutore materiale di 67 omicidi di cui molti compiuti nelle diverse carceri italiane, dove ha soggiornato frequentemente dal 1970. Nel gergo della mala, gli vengono attribuiti due nomi: \" 'o studente \" e \"'o animale\", il primo per l'associazione a Raffaele Cutolo, il secondo per la crudelt\u00e0 e l'efferatezza dei suoi delitti.\nLa stampa lo ha soprannominato il \"boia delle carceri\" per l'incredibile facilit\u00e0 con cui uccideva i carcerati su commissione. Si pensi, ad esempio, all'omicidio di Francis Turatello, malavitoso milanese. La terribile esecuzione, compiuta nel carcere Badu 'e Carros di Nuoro il 17 agosto 1981, \u00e8 ricordata per la modalit\u00e0 efferata: un gruppo di assassini immobilizz\u00f2 e colp\u00ec Turatello con decine di coltellate, e secondo la leggenda Barra azzann\u00f2 il fegato o il cuore del boss. La direzione del carcere nuorese e pi\u00f9 recentemente Pierluigi Concutelli, presente nel cortile quando avvenne l'efferato delitto, hanno smentito questo dettaglio raccapricciante. Questo episodio \u00e8 rievocato da Giuseppe Marrazzo nel libro \"Il Camorrista. Vita segreta di don Raffaele Cutolo\" e ripreso anche nel film \"Il camorrista\" di Giuseppe Tornatore. Tuttora, la stampa ricorda questo omicidio come uno dei pi\u00f9 feroci compiuti in Italia.\nBarra ha commesso altri omicidi in carcere; oltre al brutale assassinio di Francis Turatello, si ricorda l'esecuzione di Antonino Cuomo, capozona di Castellammare di Stabia, e quella compiuta ai danni di Domenico Tripodo, capo 'Ndrangheta calabrese. Il 23 novembre del 1980, nel corso del terribile sisma che colp\u00ec il capoluogo campano, Barra partecip\u00f2 ad una rissa nel carcere di Poggioreale che cost\u00f2 la vita a tre detenuti e il ferimento di otto camorristi passati ad un clan concorrente. Barra ha avuto un ruolo di rilievo anche nell'omicidio di Francesco Diana, consigliere comunale socialista di San Cipriano d'Aversa, colpito con trentacinque coltellate nel carcere di Aversa."}
{"id": "1595450", "revid": "6923", "url": "https://it.wikipedia.org/wiki?curid=1595450", "title": "Salm-Reifferscheid-Raitz", "text": "Salm-Reifferscheid-Raitz fu il dominio di una nobile famiglia della Moravia Centrale (oggi parte della Repubblica Ceca). Esso si pose come partizione dello stato di Salm-Reifferscheid-Bedburg nel 1734, e venne elevato alla dignit\u00e0 di Principato nel 1790."}
{"id": "1595451", "revid": "1573940", "url": "https://it.wikipedia.org/wiki?curid=1595451", "title": "Umbonata spinosissima", "text": "Umbonata spinosissima () \u00e8 un ragno appartenente alla famiglia Araneidae.\n\u00c8 l'unica specie nota del genere Umbonata.\nEtimologia.\nIl nome deriva dal latino tardo umbonatus, cio\u00e8 \"provvisto di umbone\", a sua volta proveniente dal latino \"umbo, umbonis\", umbone, che indica delle sporgenze coniche o appuntite dell'opistosoma presenti in questi ragni.\nDistribuzione.\nLa specie \u00e8 stata rinvenuta in Tanzania.\nTassonomia.\nPer la determinazione delle caratteristiche della specie tipo sono stati considerati gli esemplari di \"Mangora spinosissima\" ().\nDal 1971 non sono stati esaminati altri esemplari, n\u00e9 sono state descritte sottospecie al 2014."}
{"id": "1595452", "revid": "256896", "url": "https://it.wikipedia.org/wiki?curid=1595452", "title": "Direzione Provinciale del Lavoro", "text": ""}
{"id": "1595453", "revid": "19933", "url": "https://it.wikipedia.org/wiki?curid=1595453", "title": "Iscrizioni", "text": ""}
{"id": "1595458", "revid": "291989", "url": "https://it.wikipedia.org/wiki?curid=1595458", "title": "Salm-Reifferscheid-Krautheim", "text": "Salm-Reifferscheid-Krautheim fu un piccolo stato tedesco, che venne creato dalla divisione del Salm-Reifferscheid-Bedburg nel 1803. Venne elevato alla dignit\u00e0 di Principato nel 1804, e venne diviso tra l'Impero austriaco e il Granducato di Baden nel 1806."}
{"id": "1595460", "revid": "767487", "url": "https://it.wikipedia.org/wiki?curid=1595460", "title": "OptiPNG", "text": "OptiPNG \u00e8 un software libero a riga di comando che riduce la dimensione dei file immagine PNG. La compressione \u00e8 senza perdita (lossless), il che significa che non si riduce la qualit\u00e0 stessa ma solo la dimensione.\nIl programma riduce generalmente la dimensione dello stream IDAT dei file PNG provando con vari metodi di compressione e filtri. Controlla anche la campionatura dei colori e riduce, se necessario, la palette dei colori quando possibile, oltre a correggere errori d'integrit\u00e0 dei file.\nOltre ai file PNG il programma converte file BMP, GIF o PNM (\".ppm\", \".pgm\", \".pbm\", \".pnm\" che siano), salvando sempre il risultato in PNG senza perdita di qualit\u00e0.\nQuesto programma viene usato anche da Wikimedia e Commons per ridurre e migliorare le immagini caricate."}
{"id": "1595463", "revid": "1573940", "url": "https://it.wikipedia.org/wiki?curid=1595463", "title": "Ursa (zoologia)", "text": "Ursa \u00e8 un genere di ragni appartenente alla famiglia Araneidae.\nDistribuzione.\nLe cinque specie oggi note di questo genere sono state reperite in America meridionale, Asia meridionale, Asia sudorientale e Sudafrica.\nTassonomia.\nDal 2005 non sono stati esaminati esemplari di questo genere.\nA marzo 2014, si compone di cinque specie:"}
{"id": "1595467", "revid": "119654226", "url": "https://it.wikipedia.org/wiki?curid=1595467", "title": "Jessica Benjamin", "text": "Docente di psicoterapia e psicoanalisi alla New York University.\nNel suo pensiero la psicoanalisi si amalgama, grazie alla prospettiva intersoggettiva, con il pensiero elaborato dai movimenti femministi.\nIl tipo di psicoanalisi intersoggettivista che professa \u00e8 tale ch'essa ritiene i pi\u00f9 eminenti rappresentanti statunitensi di questa corrente di psicoanalisi, Stolorow e Atwood, pi\u00f9 propriamente interpersonalisti e pertanto, sempre a suo dire, a torto li si qualifica come intersoggettivisti."}
{"id": "1595469", "revid": "767487", "url": "https://it.wikipedia.org/wiki?curid=1595469", "title": "I lunghi capelli della morte", "text": "I lunghi capelli della morte \u00e8 un film diretto da Antonio Margheriti, con lo pseudonimo di Anthony Dawson, nel 1964.\nTrama.\n1499, alla fine del XV secolo, in un villaggio, un monaco con dei soldati si recano in una cella dove \u00e8 rinchiusa con l'accusa di stregoneria Adele Karnstein.\nLa donna ha due figlie: la pi\u00f9 piccola di nome Lisabeth e la pi\u00f9 grande Helen, sorellastre, che nessuno ha mai visto al castello.\nMa \u00e8 proprio quest'ultima a rivelarsi per quello che \u00e8 al conte Humboldt, dicendo di graziare la madre, accusata ingiustamente dell'omicidio del fratello Franz.\nLei stessa sospetta che si tratti di qualcun altro del castello con ben maggiori interessi a vederlo morto.\nIl conte accetta ma dice che ancora c'\u00e8 tempo e che senza di lui non possono giustiziarla; in cambio la donna, di nome Helen Rochefort, dovr\u00e0 donarsi a lui.\nDi l\u00ec a poco, per\u00f2, senza aspettare l'ordine del conte, la strega viene portata fuori e si d\u00e0 inizio al rogo per ordine del figlio del conte, Kurt.\nUna serva del castello, di nome Grumalda, \u00e8 stata costretta persino a portare la piccola Lisabeth a vedere l'esecuzione della madre, che grida incessantemente di essere innocente.\nImmersa tra le fiamme, Adele manda la sua maledizione dicendo che la peste colpir\u00e0 il villaggio e che gli Humboldt moriranno nell'ultimo giorno del secolo.\nHelen a questo punto \u00e8 costretta a scappare, ma il conte la raggiunge e la fa cadere da un dirupo sul fiume sottostante.\nGrumalda prende con s\u00e9 le ceneri della strega e le mette insieme al corpo di Helen (la cui identit\u00e0 non era conosciuta) per seppellirlo e per dare un luogo di preghiera alla piccola Lisabeth.\nLa bambina cresce e somiglia sempre di pi\u00f9 alla madre; intanto al villaggio \u00e8 giunta la peste e Kurt, durante una lite con il padre, gli rivela che fu lui ad uccidere lo zio Franz, per fare in modo di avere l'eredit\u00e0.\nIl vecchio padre decide allora di rinnegare Kurt, il quale intanto si \u00e8 innamorato della giovane Lisabeth. Sotto consiglio di Von Klage, preoccupato ancora della maledizione della vecchia strega, il conte acconsente al matrimonio tra Kurt e Lisabeth.\nIl 31 dicembre 1499 la peste imperversa e il popolo decide di assaltare il castello. Un forte temporale si scatena nella zona e un fulmine colpisce la tomba in cui era seppellito il corpo di Helen, che risorge.\nDurante la Messa, Helen appare alla porta della chiesa e il vecchio conte, riconosciutola, muore di crepacuore. Helen sviene e viene accolta nel castello e, risvegliatasi, dice che non si ricorda nulla e si presenta come Mary.\nBen presto Kurt si innamora di Mary: per tenerla con s\u00e9 avvelena il messaggero che doveva portare un suo messaggio da un nobile presso cui avrebbe dovuto trovare alloggio.\nSempre pi\u00f9 accecato dall'amore nei suoi confronti, la convince ad avvelenare anche Lisabeth. Fuori la peste finisce e, per festeggiare, viene preparato, su ordine di Von Klage, un fantoccio raffigurante la Morte.\nVengono tagliati i capelli (simbolo della caducit\u00e0 dei beni umani) dei sopravvissuti alla peste e messi sul fantoccio.\nKurt intanto comincia ad avere delle visioni e, in particolare, comincia a rivedere Lisabeth viva. Finito nella cripta di famiglia, trova un cadavere dove era seppellita Lisabeth, ma subito dopo vede Lisabeth.\nSpaventato a morte, cerca di scappare, ma il fantasma di Mary gli spiega tutto, dicendogli che fin dall'inizio ha fatto di tutto per aiutare la sorellastra, che in verit\u00e0 non \u00e8 mai morta.\nMary riesce poi a far andare Kurt prima davanti al fantoccio e poi a spingerlo dentro dove viene immediatamente imbavagliato e bloccato.\nGli uomini di Von Klage, per completare l'opera, portano la falce e la mettono in mano al fantoccio.\nLo portano poi in piazza, Kurt non pu\u00f2 urlare il suo terrore. La stessa Lisabeth, unica nel villaggio a sapere la verit\u00e0, gli d\u00e0 fuoco.\nProduzione.\nLa pellicola venne girata in gran parte al Castello Massimo di Arsoli, in provincia di Roma.\nIncassi.\n\"I lunghi capelli della morte\" incass\u00f2 circa 321 milioni di lire italiane."}
{"id": "1595476", "revid": "1573940", "url": "https://it.wikipedia.org/wiki?curid=1595476", "title": "Verrucosa", "text": "Verrucosa \u00e8 un genere di ragni appartenente alla famiglia Araneidae.\nEtimologia.\nIl nome deriva dall'aggettivo latino verrucosus, -a, -um, cio\u00e8 \"pieno di verruche, bitorzoluto\", in quanto l'opistosoma, di forma triangolare, \u00e8 provvisto di bitorzoli e escrescenze.\nDistribuzione.\nLe 46 specie oggi note sono state rinvenute nelle Americhe, in prevalenza nell'America meridionale (40 specie); la \"V. furcifera\" \u00e8 stata reperita nel Queensland. La specie dall'areale pi\u00f9 vasto \u00e8 la \"V. arenata\" trovata in varie localit\u00e0 fra gli USA e Panama, nonch\u00e9 nelle Antille.\nTassonomia.\nNon \u00e8 sinonimo anteriore di \"Pickardiana\" , a seguito di uno studio dell'aracnologo Levi del 1988 e \"contra\" un lavoro precedente di Archer (1951a).\nNon \u00e8 neanche sinonimo anteriore di \"Paraverrucosa\" , a seguito di uno studio dell'aracnologo Levi (1991b) e \"contra\" un lavoro precedente di Archer (1951a).\nDal 2015 non sono stati esaminati esemplari di questo genere.\nA dicembre 2015, si compone di 46 specie:"}
{"id": "1595485", "revid": "1566286", "url": "https://it.wikipedia.org/wiki?curid=1595485", "title": "Greg Berlanti", "text": "Biografia.\nNato nello stato di New York da padre italiano e madre irlandese, ha studiato alla Northwestern University. \u00c8 stato sceneggiatore e produttore della serie tv \"Dawson's Creek\" e del suo spin-off di breve durata \"Young Americans\".\nNel 2000 scrive e dirige la commedia a tematica gay \"Il club dei cuori infranti\", ispirata al suo circolo di amici di West Hollywood. Nel 2002 \u00e8 il creatore e produttore esecutivo della serie \"Everwood\". Successivamente ha prodotto le serie \"Brothers &amp; Sisters - Segreti di famiglia\" e \"Dirty Sexy Money\" ed \u00e8 coautore, assieme a Marc Guggenheim, della serie \"Eli Stone\".\nNel 2010 Berlanti torna dietro la macchina da presa, dirigendo Katherine Heigl e Josh Duhamel in \"Tre all'improvviso\". \u00c8 produttore e co-sceneggiatore del film \"Lanterna Verde\" dedicato all'omonimo eroe della DC Comics, diretto da Martin Campbell ed uscito nel 2011.\nDal 2012 Berlanti \u00e8 produttore e sceneggiatore di serie tv di grande successo, come \"Arrow\", il suo spin-off \"The Flash\", lo spin-off di entrambi \"Legends of Tomorrow\", \"Supergirl\", la quale ha un episodio cross-over con la seconda serie televisiva detta precedentemente e, in ultimo \" Batwoman\". Ha poi prodotto la serie di successo Riverdale\nVita privata.\nApertamente gay, \u00e8 legato sentimentalmente al calciatore Robbie Rogers, con il quale ha avuto un figlio di nome Caleb e poi una figlia, Mia Barbara tramite maternit\u00e0 surrogata."}
{"id": "1595486", "revid": "1543377", "url": "https://it.wikipedia.org/wiki?curid=1595486", "title": "Rotazione stellare", "text": "La rotazione stellare \u00e8 il movimento angolare di una stella sul proprio asse di rotazione. Il tempo di rotazione di una stella pu\u00f2 essere misurato sulla base del suo spettro o cronometrando i movimenti delle strutture attive della sua superficie.\nLa rotazione della stella ha come effetto un rigonfiamento, posto nella regione equatoriale, dovuto alla forza centrifuga. Poich\u00e9 le stelle non sono corpi solidi esse sono anche soggette ad una rotazione differenziale, perci\u00f2 la velocit\u00e0 di rotazione equatoriale sar\u00e0 diversa da quella delle latitudini pi\u00f9 elevate. Tali differenze possono avere delle influenze significative sulla generazione del campo magnetico, che tende spesso ad interagire con il vento stellare, causando un progressivo rallentamento della velocit\u00e0 di rotazione della stella.\nMisurazioni.\nA meno che una stella non sia osservata in direzione del suo polo, ogni regione della sua superficie sembra avere dei determinati valori di movimento o in avvicinamento o allontanamento dall'osservatore. La componente del movimento che \u00e8 in direzione con l'osservatore \u00e8 detta velocit\u00e0 radiale. Quando la velocit\u00e0 radiale indica un avvicinamento all'osservatore, la radiazione subisce un aumento di frequenza (\"blueshift\") dovuto all'effetto Doppler; se invece la velocit\u00e0 indica un allontantamento, la frequenza tende a diminuire (\"redshift\"). Tali effetti si riscontrano nell'osservazione degli spettri stellari, le cui linee di assorbimento poste ai limiti del tracciato spettrografico tendono ad allargarsi. Tale allargamento va per\u00f2 accuratamente tenuto separato dagli altri effetti che possono causare un aumento nello spessore delle linee.\nLa componente della velocit\u00e0 radiale osservata attraverso l'allargamento delle linee spettrali dipende dall'inclinazione del polo della stella sulla linea di vista dell'osservatore. Il valore che ne deriva \u00e8 dato dalla formula\ndove formula_2 \u00e8 la velocit\u00e0 di rotazione all'equatore ed formula_3 \u00e8 l'inclinazione; quest'ultima per\u00f2 non \u00e8 sempre conosciuta, per cui il risultato d\u00e0 un valore minimo per la velocit\u00e0 di rotazione della stella. In altri termini, se formula_3 non \u00e8 un angolo retto, la velocit\u00e0 \u00e8 sempre maggiore di formula_1.\nNelle stelle giganti le microturbolenze atmosferiche possono dar luogo a degli allargamenti delle linee spettrali decisamente maggiori di quelli causati solamente dagli effetti della rotazione, alterando notevolmente il segnale. Pu\u00f2 essere anche impiegato un approccio alternativo, basato sull'effetto lente gravitazionale, che ha come risultato l'amplificazione dell'immagine della stella retrostante. Le informazioni pi\u00f9 dettagliate che se ne ottengono permettono di distinguere gli effetti della microturbolenza da quelli della rotazione.\nSe una stella mostra tracce di attivit\u00e0 magnetica superficiale, come le macchie stellari, queste possono essere rintracciate per stimare la velocit\u00e0 di rotazione. Le macchie possono per\u00f2 formarsi in luoghi diversi dall'equatore e possono migrare di latitudine nel corso della loro vita; la rotazione differenziale, cui \u00e8 soggetta la stella, \u00e8 in questo modo all'origine di misurazioni variabili. L'attivit\u00e0 magnetica stellare \u00e8 spesso associata alla rapida rotazione, pertanto questa tecnica pu\u00f2 trovare impiego per le misurazioni delle stelle magneticamente attive. Le osservazioni delle macchie hanno mostrato inoltre che tali caratteristiche possono variare la velocit\u00e0 di rotazione della stella, poich\u00e9 il campo magnetico svolge un ruolo di primo piano nel plasmare i flussi di gas all'interno della stella.\nEffetti fisici.\nRigonfiamento equatoriale.\nLa rotazione di una stella produce una netta forza centrifuga in direzione perpendicolare all'asse di rotazione. Al polo essa si presenta pari a zero e non si oppone alla forza di gravit\u00e0 generata dalla stella; all'equatore invece la forza centrifuga non \u00e8 uguale a zero e perci\u00f2 si oppone parzialmente alla forza di gravit\u00e0. Per poter bilanciare questo squilibrio di forze, la superficie stellare tende a rigonfiarsi in corrispondenza dell'equatore e la stella diviene uno sferoide oblato.\nUn esempio peculiare di rigonfiamento equatoriale \u00e8 riscontrabile in Regolo A (\u03b1 Leonis A), la cui velocit\u00e0 di rotazione all'equatore \u00e8 stata misurata in , che corrisponde ad un periodo di rotazione di (l'86% della velocit\u00e0 raggiunta la quale una stella andrebbe incontro alla propria rottura). Il raggio equatoriale della stella \u00e8 il 32% pi\u00f9 largo del raggio polare. Altre stelle caratterizzate da un'alta velocit\u00e0 di rotazione sono Alfa Arae, Vega ed Achernar.\nLa velocit\u00e0 di rottura di una stella \u00e8 un'espressione utilizzata per descrivere il caso in cui la forza centripeta all'equatore sia identica alla forza gravitazionale; perch\u00e9 una stella sia stabile, la velocit\u00e0 di rotazione deve essere al di sotto di questa soglia.\nRotazione differenziale.\nLe stelle, come il Sole, presentano sulla loro superficie una rotazione differenziale, che dipende dal variare, a seconda della latitudine, della velocit\u00e0 angolare. La velocit\u00e0 angolare tende normalmente a diminuire all'aumentare della latitudine, ma \u00e8 stato recentemente osservato il contrario (come nella stella HD 31993). La prima stella, dopo il Sole, cui \u00e8 stata misurata la rotazione differenziale \u00e8 AB Doradus.\nIl meccanismo alla base della rotazione differenziale \u00e8 la turbolenta convezione del gas all'interno della stella; i moti convettivi trasportano energia alla superficie tramite i movimenti della massa di plasma, che a sua volta possiede una parte della velocit\u00e0 angolare della stella. Quando si verifica una turbolenza a causa della rotazione, il momento angolare subisce una ridistribuzione a differenti latitudini a causa del cosiddetto \"flusso meridionale\".\nSi ritiene che le zone di transizione tra le regioni con spiccate differenze nella velocit\u00e0 di rotazione siano quelle in cui si verificano i \"fenomeni dinamo\" all'origine del campo magnetico. Quest'ultimo tende ad interagire, in maniera estremamente complessa, con la distribuzione della rotazione della stella; in questo modo l'energia magnetica viene convertita in energia cinetica, che va a modificare la distribuzione della velocit\u00e0.\nRallentamenti della velocit\u00e0 di rotazione.\nLe moderne teorie sulla formazione stellare sostengono che le stelle si formino dal collasso gravitazionale di una nube molecolare a bassa temperatura costituita da gas e polveri. Man mano che il collasso prosegue, la conservazione del momento angolare provoca un netto aumento della rotazione della nube, costringendo la materia in un disco attorno alla neoformata protostella, che si riscalda a causa dell'energia potenziale gravitazionale dovuta al collasso.\nIl continuo collasso pu\u00f2 portare ad un aumento della velocit\u00e0 di rotazione della protostella in accrescimento, al punto che essa pu\u00f2 arrivare a rompersi a causa della grande forza centrifuga all'equatore; per evitare questo scenario la protostella deve frenare nei suoi primi 150\u00a0000 anni di vita tale velocit\u00e0 di rotazione.\nUna possibile spiegazione a tale rallentamento \u00e8 fornita dall'interazione tra il campo magnetico ed il vento stellare; l'espansione di quest'ultimo preleva via una parte del momento angolare e rallenta la rotazione della protostella in fase di collasso.\n\u00c8 stato scoperto che gran parte delle stelle di sequenza principale con una classe spettrale compresa tra O5 ed F5 ruoti a velocit\u00e0 elevatissime; si \u00e8 anche notato che la velocit\u00e0 di rotazione, in queste stelle, cresce all'aumentare della massa, con un picco tra le giovani e massicce stelle di classe B. Come la durata della vita di una stella diventa minore man mano che la massa aumenta, cos\u00ec si ritiene che la velocit\u00e0 di rotazione della stella diminuisca con l'avanzare dell'et\u00e0.\nLa diminuzione della rotazione delle stelle di sequenza principale pu\u00f2 essere riassunta dalla relazione matematica:\ndove formula_7 \u00e8 la velocit\u00e0 angolare all'equatore e formula_8 \u00e8 l'et\u00e0 della stella. Tale relazione prende il nome di \"legge di Skumanich\", dal nome dell'astrofisico Andrew P. Skumanich che la scopr\u00ec nel 1972. La \"girocronologia\" \u00e8 la disciplina che determina l'et\u00e0 di una stella a partire dalla sua velocit\u00e0 di rotazione.\nLe stelle perdono lentamente una parte della propria massa tramite l'emissione del vento stellare dalla fotosfera, su cui esercita un momento meccanico che determina un costante trasferimento verso l'esterno del momento angolare della stella. Le stelle che presentano una velocit\u00e0 di rotazione superiore a 15 km/s mostrano una maggiore perdita di massa e di conseguenza un pi\u00f9 marcato rallentamento della velocit\u00e0 di rotazione. Cos\u00ec, mentre diminuisce gradualmente la velocit\u00e0 di rotazione della stella, si ha anche una diminuzione nella perdita del momento angolare. In queste condizioni la stella tende ad avvicinarsi, senza per\u00f2 mai raggiungerla, alla condizione formula_9.\nSistemi binari stretti.\nUn \"sistema binario stretto\" \u00e8 una particolare tipologia di sistema stellare binario in cui le due componenti orbitano l'una attorno all'altra ad una distanza media dello stesso ordine di grandezza del loro diametro. A tali distanze possono intervenire delle interazioni pi\u00f9 complesse, come forze mareali, trasferimenti di massa e persino collisioni.\nLe interazioni mareali possono provocare un cambiamento dei parametri orbitali e rotativi: infatti mentre il momento angolare totale del sistema rimane invariato, il momento angolare di ciascuna componente pu\u00f2 essere trasferito tra il periodo orbitale e la velocit\u00e0 di rotazione.\nCiascuno dei membri di un sistema binario stretto esercita sull'altro una forte attrazione gravitazionale, ma i rigonfiamenti da essa causati possono non essere perfettamente allineati con la direzione della forza di gravit\u00e0; perci\u00f2 la forza gravitazionale esercita una componente di coppia, che comporta un trasferimento del momento angolare. Questo fa s\u00ec che il sistema vada incontro ad una continua evoluzione, anche se attraversano una fase di equilibrio stabile. L'effetto pu\u00f2 essere pi\u00f9 complesso nel caso in cui l'asse di rotazione non sia perpendicolare al piano orbitale.\nPer le binarie a contatto o semi-separate, il trasferimento di massa da una stella alla compagna pu\u00f2 anche comportare un significante trasferimento di momento angolare. La componente in fase di accrescimento pu\u00f2 arrivare al punto in cui raggiunge la sua velocit\u00e0 critica di rotazione ed inizia a perdere massa lungo l'equatore.\nStelle degeneri.\nQuando una stella finisce di generare energia tramite la fusione nucleare essa si evolve sino ad uno stadio compatto e degenere. Durante questa fase le dimensioni della stella subiscono una riduzione significativa; tale riduzione spesso corrisponde ad un aumento della velocit\u00e0 angolare.\nNane bianche.\nUna nana bianca \u00e8 una stella costituita dai prodotti del processo di fusione nucleare sintetizzati durante le ultime fasi della vita della stella, ma \u00e8 priva della massa necessaria per fonderli in elementi pi\u00f9 pesanti. Si tratta di un corpo compatto mantetenuto stabile dall'equilibrio che sussiste tra il collasso gravitazionale ed un effetto quantistico noto come pressione degenerativa degli elettroni. Normalmente le nane bianche hanno una velocit\u00e0 di rotazione piuttosto bassa, spesso per via della altrettanto lenta rotazione che la stella progenitrice aveva al momento in cui ha perso i suoi strati esterni, trasformandosi in nebulosa planetaria.\nUna nana bianca che ruota lentamente non pu\u00f2 superare il limite di Chandrasekhar di 1,44 masse solari senza poi collassare in una stella di neutroni o esplodere come una supernova di tipo Ia; qualora la stella raggiungesse questa massa critica, ad esempio tramite l'accrescimento a spese di una gigante rossa in un sistema binario o la collisione con un'altra stella, la forza gravitazionale riuscirebbe a sovrastare la pressione degli elettroni. Se per\u00f2 la nana bianca ruota velocemente la forza centripeta all'equatore pu\u00f2 controbilanciare la gravit\u00e0 e permettere alla stella di superare \"agevolmente\" il limite di Chandrasekhar. Una simile rotazione rapida pu\u00f2 verificarsi, ad esempio, nel caso in cui l'accrescimento della massa della nana bianca abbia come risultato secondario il trasferimento di una certa quantit\u00e0 di momento angolare.\nStelle di neutroni.\nUna stella di neutroni \u00e8 un residuo stellare altamente denso, costituito essenzialmente da neutroni \u2014 particelle (nucleoni) del nucleo atomico prive di carica elettrica \u2014 la cui massa \u00e8 compresa tra 1,35 e 2,1 masse solari. Come risultato del collasso, una stella di neutroni appena formata pu\u00f2 avere un'altissima velocit\u00e0 di rotazione che pu\u00f2 portarla a compiere alcune migliaia di rotazioni al secondo.\nUna particolare tipologia di stelle di neutroni dotate di campo magnetico sono le pulsar, dai cui poli magnetici cui si diparte uno stretto fascio di radiazioni elettromagnetiche. Se questo fascio di radiazioni \u00e8 orientato in direzione del Sistema solare, la pulsar verrebe percepita da Terra come una serie di periodiche \"pulsazioni\" nella radiazione. L'energia irradiata dal campo magnetico gradualmente rallenta la rotazione della pulsar, al punto che le pulsar pi\u00f9 vecchie arrivano a generare una sola pulsazione al secondo.\nBuchi neri.\nUn buco nero \u00e8 un oggetto il cui campo gravitazionale \u00e8 talmente forte da non far sfuggire nemmeno la luce.\nAl momento della loro formazione, a causa del collasso di una grande massa in rotazione, mantengono il proprio momento angolare, che ha come effetto la costrizione dello spazio attorno al buco nero in un volume sferoidale oblato detto ergosfera. La massa in caduta all'interno di questo volume acquisisce energia e pu\u00f2 essere espulsa lungo l'asse di rotazione del buco nero senza essere da esso inghiottita; questo processo comporta per\u00f2 una perdita di momento angolare da parte del buco nero. La velocit\u00e0 di rotazione di un buco nero possiede dei valori vicini alla velocit\u00e0 della luce."}
{"id": "1595491", "revid": "228587", "url": "https://it.wikipedia.org/wiki?curid=1595491", "title": "Rat Salad", "text": "Rat Salad \u00e8 un brano strumentale del gruppo heavy metal britannico Black Sabbath, apparso sull'album \"Paranoid\" del 1970.\nIl brano.\nIl pezzo si presenta come una jam session di due minuti e mezzo, incentrata su un assolo di batteria di Bill Ward che copre la maggior parte del brano, introdotto e concluso da un riff di chitarra di Tony Iommi. Nonostante il brano non abbia riscosso lo stesso successo delle altre tracce dell'album \"Paranoid\", l'assolo di batteria \u00e8 ad ogni modo ritenuto uno dei pi\u00f9 noti nel panorama della musica rock, insieme a brani come \"Moby Dick\" dei Led Zeppelin, \"The Mule\" dei Deep Purple, \"The End\" dei Beatles e \"Toad\" dei Cream. Il brano \u00e8 stato pubblicato come lato B del singolo \"Paranoid\"."}
{"id": "1595493", "revid": "1888309", "url": "https://it.wikipedia.org/wiki?curid=1595493", "title": "Liceo classico e scientifico Alessandro Volta", "text": "Il Liceo Alessandro Volta \u00e8 un liceo scientifico e classico di Como.\nStoria.\nAnticamente l'edificio era un monastero di monache agostiniane, realizzato attorno al 1250. Trov\u00f2 la sua massima espansione nel 1270, quando venne finanziato dalla famiglia Lucini, comasca, e dal vescovo Leone Lambertenghi. Esso permase sostanzialmente inalterato, subendo alcune modifiche solo attorno alla met\u00e0 del XVI secolo. Nel 1573 venne infatti edificata la chiesa, dedicata a santa Cecilia, caratterizzata da una doppia aula: una per i fedeli e una per le monache di clausura. \nNel 1561 la Compagnia di Ges\u00f9 dirigeva un collegio nel centro della citt\u00e0. Con la soppressione dell'ordine, nel 1773, il collegio fu trasformato nel Real Ginnasio di Como. Dal 1774 al 1778 fu guidato da Alessandro Volta, reggente degli studi e professore di fisica. Durante la Repubblica Italiana napoleonica, nel 1803, venne attivato un liceo come scuola subuniversitaria; dal 1810 il liceo assunse il nome di Liceo dipartimentale del Lario, avente per reggente il professor Giuseppe Abbiati. \nI lavori di ristrutturazione del vecchio monastero, guidati dall'architetto ticinese Simone Cantoni, si svolsero a partire dal 1804, ma gi\u00e0 nel 1805 le cifre vengono ridimensionate per necessit\u00e0 belliche. Egli assolse all'incarico di trasformare il monastero in edificio destinato alla scuola e alle istituzioni culturali. Nel 1811, fu costruita la biblioteca per raccogliere il patrimonio del Collegio dei Dottori e dal Collegio del Ges\u00f9. La facciata fu disegnata nel 1816 e alla sua morte, nel 1818, l'organizzazione della struttura non ancora ultimata fu affidata all'architetto Biagio Magistretti, anch'egli ticinese, che la port\u00f2 a termine nel 1824.\nCon il ritorno della Lombardia all'Austria, il ginnasio (1818) e il liceo (1824-1825) furono riformati. Gli studi duravano in totale otto anni: l'insegnamento del greco durava tre o quattro anni durante il ginnasio, mentre durante il liceo era facoltativo. Il ginnasio era guidato da un prefetto, mentre il liceo aveva un direttore proprio.\nNel 1851 si fusero ginnasio e liceo in un unico ginnasio liceale alle dipendenze di un solo direttore, mentre nel 1865 il liceo ginnasio fu intitolato all'antico reggente Alessandro Volta. Dopo la riforma Gentile del 1923, le classi del Ginnasio vennero raddoppiate. L'Annuario del liceo fu sospeso nel 1929 e ripreso nel 1974.\nDescrizione.\nLa sede \u00e8 in un edificio neoclassico progettato nel 1804 da Simone Cantoni, la struttura e alcuni ambienti al suo interno si rivelano di particolare interesse storico, architettonico e artistico. La facciata in stile neoclassico \u00e8 sorretta da otto colonne in marmo cipollino, con basi e capitelli corinzi, prelevate dal battistero di san Giovanni in Atrio.\nNella parte superiore sono inseriti i busti di: Cecilio, Caninio Rufo, Gaio Plinio Secondo a sinistra; Gaio Plinio Cecilio, Paolo Giovio e Carlo Castone della Torre di Rezzonico a destra; sant'Abbondio, nel timpano della parte centrale; Innocenzo XI e Clemente XIII nella zona sottostante; infine, due figure intere rappresentati la religione e la filosofia.\nL'atrio.\nL'atrio \u00e8 connotato dal busto di Alessandro Volta, scolpito in marmo carrarese da Gaetano Monti nel 1834 e impostato su un rocchio di colonna scanalata sovrastante un alto plinto parallelepipedo, secondo i progetti del Magistretti: il monumento \u00e8 posto nella specchiatura della parete esterna della chiesa, laddove il progetto originario prevedeva una nicchia. Sul lato opposto fu collocato, nel 1923, un dinamico gruppo bronzeo, quale monumento ai liceali caduti nella prima guerra mondiale.\nDi fronte all'entrata, il portone vetrato in asse con l'ingresso scherma la prosecuzione nel portico del chiostro, pensato dal Cantoni come \"cannocchiale\" per l'ulteriore uscita sull'orto botanico. Sul lato sinistro si trova lo scalone, coperto da una volta a botte, che conduce al primo piano: introdotto da una colonna di granito, oltre la quale termina un breve tratto di balaustra in pietra grigia di Viggi\u00f9 \u2013 la stessa degli scalini \u2013 contro la parete che inquadra lo scalone con il muro di contenimento della chiesa.\nLa chiusura dello scalone fra le due pareti, non presentando soluzioni alternative, fu risolta su tre livelli: in basso con la colonna; a met\u00e0 un pianerottolo; in cima una finestra. L'architetto scelse di collocare la finestra in asse rispetto allo scalone, rinunciando alla simmetria della campata sul cortile, tuttavia, il suo successore Biagio Magistretti, opt\u00f2 per una regolarizzazione sul cortile, disassando la finestra dallo scalone.\nL'ex aula di fisica.\nL'ambiente \u00e8 adibito a biblioteca scolastica e situato al primo piano dell'edificio, presso la presidenza.\nLa chiesa di Santa Cecilia.\nTra le opere d'arte conservate nella chiesa si trovano una tela barocca raffigurante Sant'Ambrogio, un Cinquecentesco Crocefisso di cartapesta\"\" e una \"Presentazione al tempio\" dipinta da Filippo Abbiati nel 1690\"\". Allo stesso anno risale il dipinto, raffigurante una \"Crocefissione\", realizzato da Francesco Innocenzo Torriani\"\"."}
{"id": "1595495", "revid": "237256", "url": "https://it.wikipedia.org/wiki?curid=1595495", "title": "Grigori Perelman", "text": ""}
{"id": "1595503", "revid": "124222224", "url": "https://it.wikipedia.org/wiki?curid=1595503", "title": "Wagneriana", "text": "Wagneriana \u00e8 un genere di ragni appartenente alla famiglia Araneidae.\nEtimologia.\nIl nome deriva dal naturalista russo Wagner (1849-1934).\nDistribuzione.\nLe 43 specie oggi note di questo genere sono state rinvenute in America centrale e meridionale: la sola specie tipo W. tauricornis \u00e8 stata rinvenuta anche in alcune localit\u00e0 degli Stati Uniti.\nTassonomia.\nQuesto genere \u00e8 considerato sinonimo anteriore di \"Anawixia\" , e di \"Paraverrucosa\" , a seguito di un lavoro dell'aracnologo Levi (1991b), \"contra\" un analogo studio di Archer (1951a) che ritiene questa denominazione un sinonimo posteriore di Verrucosa .\nA giugno 2012, si compone di 43 specie:"}
{"id": "1595504", "revid": "26891", "url": "https://it.wikipedia.org/wiki?curid=1595504", "title": "Ludovico d'Assia-Homburg", "text": ""}
{"id": "1595507", "revid": "125870822", "url": "https://it.wikipedia.org/wiki?curid=1595507", "title": "Sospesa (Antonella Ruggiero)", "text": "Sospesa \u00e8 il terzo album da solista della cantante italiana Antonella Ruggiero, pubblicato dall'etichetta discografica Universal nel 1999.\nIl Disco.\nL'uscita nei negozi avviene solo nel mese di aprile e non in concomitanza con la partecipazione al Festival di Sanremo del brano \"Non ti dimentico\", con il quale la Ruggiero sfiora la vittoria (alle spalle di Anna Oxa, come avvenuto l'anno prima con \"Amore lontanissimo\").\nNell'album, caratterizzato da suoni elettronici ed effetti campionati all'avanguardia, trovano spazio canzoni dal ritornello dinamico e arioso, arricchiti dalla presenza di un'orchestra di archi, composta da quattordici elementi e diretta dal maestro Carlo Cantini.\nNell'organico strumentale, oltre agli archi, vi sono: numerose chitarre elettriche, chitarra acustica a dodici corde, basso elettrico, contrabbasso elettrico ed i Celli. La base ritmica, le percussioni e la batteria sono del fedele strumentista Ivan Ciccarelli.\nCanzoni orecchiabili si accostano a brani melodici ed a quelli dall'atmosfera spesso sognante, esotica ed evocativa. La voce di Antonella Ruggiero vola leggera ed eterea, dando vita a liriche di rara bellezza che fanno s\u00ec che questo suo lavoro sia considerato sia dal pubblico che dalla critica, il pi\u00f9 bello a suo nome.\nQuasi tutti i testi portano la firma di Antonella Ruggiero, Roberto Colombo ed il poeta e paroliere Kaball\u00e0, eccezion fatta per \"Di perle e inverni\", scritta da Giovanni Lindo Ferretti, Controvento, scritta da Roberto Colombo, L. Ferrario, M. Grilli e Kaball\u00e0, e \"And Will You Love Me\", il brano che chiude il disco, scritto appositamente da Ennio Morricone e registrata con l'Orchestra di Londra per il film \"I guardiani del cielo\" di Alberto Negrin. Per la sua commovente interpretazione, la Ruggiero \u00e8 stata paragonata a Barbara Streisand.\n\"Non ti dimentico\"\" \u00e8 forse il brano pi\u00f9 intenso del disco. Nonostante la mancata vittoria al Festival, il relativo singolo si piazza nelle prime posizioni nella hit parade.\nSi dice che \"Non ti dimentico\" sia dedicata ad Aldo Stellita, componente dei Matia Bazar scomparso nel 1998.\nIl singolo \"Controvento\", con cui partecipa al Festivalbar, entra anch'esso in classifica, tanto da spingere Antonella Ruggiero a realizzarne un videoclip che sar\u00e0 poi battutissimo dalle televisioni musicali. \"Controvento\" \u00e8 stata anche la sigla della seconda serie della fiction \"Vento di ponente\".\n\"Sospesa\" \u00e8 stato ristampato nel 2006, per festeggiare i dieci anni di carriera solista di Antonella Ruggiero, con una versione inedita di \"Non ti dimentico\"."}
{"id": "1595517", "revid": "1305772", "url": "https://it.wikipedia.org/wiki?curid=1595517", "title": "Perelman", "text": "Perelman \u00e8 un cognome di numerosi personaggi, tra i quali:\nInoltre indica:"}
{"id": "1595521", "revid": "78273", "url": "https://it.wikipedia.org/wiki?curid=1595521", "title": "Lingua Sami", "text": ""}
{"id": "1595522", "revid": "149587", "url": "https://it.wikipedia.org/wiki?curid=1595522", "title": "Chiesa Madre San Paolo Apostolo", "text": ""}
{"id": "1595524", "revid": "183694", "url": "https://it.wikipedia.org/wiki?curid=1595524", "title": "Giuseppe Fraccaroli", "text": "Biografia.\nGiuseppe Fraccaroli studi\u00f2 a Padova, ove fu allievo di Giacomo Zanella e soprattutto di Eugenio Ferrai; dopo un tirocinio universitario a Palermo (1887-1889) e a Messina (1889-1895), fu chiamato a Torino nel 1895 ad insegnare sulla cattedra di Letteratura greca, precedentemente occupata da Giuseppe M\u00fcller. Il 23 settembre 1895 spos\u00f2 Isabella Rezzonico, figlia di un ufficiale austriaco e maestra a Napoli. Dopo soli tre anni di matrimonio inizi\u00f2 un lungo percorso, anche giudiziario, che port\u00f2 alla definitiva separazione dalla moglie. Sebbene il tribunale avesse riconosciuto i torti della Rezzonico ed avesse condannato l'avvocato Giuseppe Colombo che aveva fatto circolare per l'Universit\u00e0 torinese notizie diffamatorie nei confronti di Fraccaroli, quest'ultimo ritenne di non poter riprendere l'insegnamento ed, esaurita l'aspettativa di cui poteva godere, si dimise dalla propria cattedra: ci\u00f2 accadde nonostante le continue pressioni dei colleghi e del rettore che lo invitavano a riprendere la docenza.\nVisse per alcuni anni a Milano, finch\u00e9, nel 1915 accett\u00f2 un nuovo incarico d'insegnamento presso l'Universit\u00e0 degli Studi di Pavia. Fraccaroli mor\u00ec soli tre anni dopo, investito da un carro. Tra i suoi allievi si ricordano Angelo Taccone, Ettore Bignone e Paolo Ubaldi. Uno degli ultimi allievi, a Pavia, seppur per breve tempo, fu Giacomo Devoto.\nAttivit\u00e0 culturale e polemiche.\nDotato di un temperamento vivace, Fraccaroli fu frequentemente al centro di accese polemiche centrate sul senso e sul metodo degli studi filologici. Carlo Oreste Zuretti, suo allievo, scrisse di lui che \u00abcoltiv\u00f2 gli studi, e la letteratura greca soprattutto, con animo fervente di artista, come volevano le tendenze del suo spirito, le tradizioni di famiglia, le energie della sua nativa Verona\u00bb. Infatti, egli approfond\u00ec lo studio degli autori greci con limitata attenzione agli aspetti tecnici (metrica, lingua, critica testuale), ma con lo sguardo rivolto ai valori estetici dell'opera. In particolar modo, la sua sensibilit\u00e0 fu formata sui testi dei poeti greci arcaici, Pindaro in testa.\nQuesto approccio metodologico mise Fraccaroli in diretto conflitto con la scuola fiorentina, capeggiata da Girolamo Vitelli, che faceva del rigore del metodo scientifico tedesco il proprio punto di riferimento. La polemica divamp\u00f2 in occasione di un concorso a cattedra nel quale Fraccaroli attacc\u00f2 la traduzione di Bacchilide effettuata da Nicola Festa, allievo di Vitelli, e a questi prefer\u00ec Zuretti. Per sostenere le sue tesi, Fraccaroli pubblic\u00f2 un pamphlet intitolato \"Come si fa un'edizione di Bacchilide\", in cui oggetto dell'attacco era molto pi\u00f9 Vitelli di quanto non fosse Festa. Vitelli rispose con il libello \"Il signor Giuseppe Fraccaroli e i recenti concorsi universitari di Letteratura greca\" col quale attacc\u00f2 Fraccaroli e Zuretti. L'ultima battuta, significativa per svelare la distanza metodologica fra i due contendenti \u00e8, di Fraccaroli, \"Il metodo critico del Prof. Girolamo Vitelli\".\nNegli stessi anni anche Ettore Romagnoli aveva avviato una polemica negli stessi toni e contro lo stesso obiettivo. Nel 1903 Fraccaroli pubblic\u00f2 lo studio in cui, con maggiore coerenza, egli espose la sua interpretazione estetica e antiscientifica dell'opera letteraria: \"L'irrazionale nella letteratura\". Si \u00e8 dibattuto in sede critica su quanto vicine fossero l'opera fraccaroliana e l\"'Estetica\" di Benedetto Croce, apparsa in quello stesso torno di tempo, ma ormai si ritiene che i punti di contatto, qui e l\u00e0 evocati nelle note dall'avversario della filologia germanica, siano molto fragili e che soprattutto la debolezza teorica di Fraccaroli non sostenga il confronto. Fulcro della dimostrazione di Fraccaroli era l'opera omerica, che a suo giudizio andava giudicata negli esiti artistici in polemica con i critici separatisti.\nFraccaroli prosegu\u00ec nel sostenere le sue tesi, ribadite con forza nella recensione di \"Minerva e lo Scimmione\" di Romagnoli (1917), il pi\u00f9 fiero attacco a Vitelli, mosso proprio negli anni in cui la consonanza con la cultura tedesca appariva come un tradimento verso la Nazione in guerra. Appunto in accordo con le tesi di Romagnoli, Fraccaroli pubblic\u00f2 \"L'educazione nazionale\", in cui suggeriva l'eliminazione di ogni accenno di filologia dalle scuole.\nPiuttosto deboli appaiono oggi le capacit\u00e0 di Fraccaroli nel campo della filologia testuale, come gi\u00e0 aveva peraltro messo in luce Giorgio Pasquali in \"Filologia e storia\" (Firenze 1920) e in altri scritti posteriori."}
{"id": "1595527", "revid": "1543377", "url": "https://it.wikipedia.org/wiki?curid=1595527", "title": "The Proms", "text": "The Proms (nota anche come The BBC Proms o The Henry Wood Promenade Concerts presented by the BBC) \u00e8 una stagione concertistica di otto settimane durante la quale vengono eseguiti uno o pi\u00f9 concerti al giorno, suonati dalla Royal Philharmonic Orchestra. \u00c8 inserita tra le manifestazioni della stagione sociale. I concerti, per la maggior parte, vengono tenuti alla Royal Albert Hall, nel quartiere di South Kensington a Londra.\nStoria.\nIstituite il 10 agosto 1895, dovevano essere, secondo l'intenzione dell'organizzatore Robert Newman, una serie di concerti a prezzi popolari per consentire al vasto pubblico, di solito lontano dalle sale da concerto, di poter fruire di uno spettacolo di alto livello artistico in un'atmosfera informale, lontana dal lusso dell'abbigliamento dei frequentatori di concerti del tempo.\nIl nome cui sono associati i concerti \u00e8 quello del direttore d'orchestra Henry Joseph Wood che diresse la prima edizione delle \"Proms\"; un busto bronzeo di Wood campeggia sul palco della \"Royal Albert Hall\" per tutta la stagione delle \"Proms\".\nIl termine \"Proms\" deriva da \"promenade\" e venne dato alla manifestazione per l'abitudine degli spettatori di alcuni settori popolari della sala di passeggiare e spostarsi durante i concerti. Infatti, una parte dei biglietti non prevede un posto a sedere.\nDa molti anni i concerti sono finanziati dalla BBC per cui hanno preso il nome di \"BBC Proms\" come ancora oggi spesso vengono indicati, nonostante dalla fine della seconda guerra mondiale la BBC abbia eliminato il patronato alla manifestazione.\nI Proms consistono in una serie di oltre 70 concerti di musica per grande orchestra, otto concerti per orchestra da camera e quattro matin\u00e9e il sabato. Altri concerti vengono poi organizzati nei parchi in tutte le citt\u00e0 del Regno Unito l'ultima notte dei \"Proms\".\nLa manifestazione riveste un carattere popolare e coinvolge tutte le fasce sociali e persone di ogni et\u00e0, dai bambini delle scuole elementari alle persona anziane.\nI biglietti per i singoli concerti possono essere acquistati soltanto nella stessa giornata dello spettacolo presentandosi ai botteghini del teatro, per cui si formano delle code interminabili ma ordinate, nel classico stile britannico. Vengono messi in vendita anche degli abbonamenti per l'intero programma o per la met\u00e0 degli eventi per garantirsi l'ingresso, ma non il posto assegnato. Alcuni spettatori sono disponibili a lunghe code pur di assicurarsi il prezioso tagliando, per la totalit\u00e0 dei concerti, da esibire con orgoglio come un vero trofeo.\nL'ultima notte dei Proms.\nPer molte persone, l'ultima notte dei Proms ha un fascino del tutto particolare. Il concerto viene trasmesso in diretta dalla BBC e, di norma, ha luogo il secondo sabato di settembre. Il programma comprende un certo numero di pezzi molto noti, seguiti, nella seconda parte del concerto, da una serie di brani patriottici e tradizionali. Questa sequenza ha inizio con la marcia \"Pomp and Circumstance No. 1\" e \"Land of Hope and Glory\" di Edward Elgar, e continua con \"Fantasia on British Sea Songs\" di Sir Henry Wood, culminando poi in Rule Britannia di Thomas Arne. Il concerto si conclude con And did those feet in ancient time di Hubert Parry e God Save the Queen, l'inno nazionale britannico. Gli spettatori, alla fine, hanno acquisito l'abitudine di intonare Auld Lang Syne, che per\u00f2 non fa parte del programma.\nI biglietti sono molto difficili da trovare, ma i loro prezzi non sono pi\u00f9 alti rispetto a quelli degli altri concerti della stagione sinfonica. Soltanto i posti assegnati hanno un costo molto elevato. Per ottenere un posto per questo concerto \u00e8 necessario assistere ad un certo numero di manifestazioni nel corso di tutta la stagione.\nI direttori del Last Night Concert.\nQui di seguito vengono indicati i direttori che sono saliti sul podio del Last Night Concert:"}
{"id": "1595528", "revid": "121837", "url": "https://it.wikipedia.org/wiki?curid=1595528", "title": "Beta Tauri", "text": ""}
{"id": "1595530", "revid": "125937703", "url": "https://it.wikipedia.org/wiki?curid=1595530", "title": "Bosko", "text": "Bosko \u00e8 un personaggio dei cartoni animati creato da Hugh Harman e Rudolf Ising. Bosko \u00e8 stato il primo personaggio ricorrente nelle serie di Leon Schlesinger, nonch\u00e9 la star di quasi quaranta cortometraggi realizzati dalla Warner Bros. In Italia, nei primi anni trenta, era conosciuto come Bruscolo.\nCreazione e primo film.\nLe origini di Bosko risalgono al 1927. In quell'anno, Hugh Harman e Rudy Ising lavoravano ancora agli Studi Disney su una serie conosciuta come \"Alice Comedies\". Harman cre\u00f2 Bosko per approfittare della \"moda\" del parlato che stava prendendo piede nell'industria cinematografica. Harman inizi\u00f2 a pensare ad un cartone sonoro nel 1927, prima di lasciare la Disney. Prepar\u00f2 dei disegni del nuovo personaggio e ci appose il copyright il 3 gennaio 1928. Il personaggio venne registrato come \u201cRagazzo negro\u201d con il nome di Bosko.\nDopo aver lasciato la Disney nella primavera del 1928, Harman ed Ising andarono alla Universal Studios a lavorare per Charles Mintz alla seconda stagione del cartoon \"Oswald the Lucky Rabbit\". Nell'aprile del 1929 si mossero nuovamente, lasciarono la Universal per vendere il loro nuovo personaggio. A maggio produssero un corto pilot, simile ai cartoni animati di Max Fleischer, intitolandolo \"Bosko, the Talk-Ink Kid\", che mostr\u00f2 la loro abilit\u00e0 di sincronizzare la colonna sonora ai movimenti di danza ed alle parole del personaggio. Il cartone, senza una vera trama, si apre con Ising al tavolo di lavoro. Dopo aver disegnato Bosko, il personaggio prende vita, parla, canta e balla. Ising allora rimette Bosko nel calamaio e il cartone termina. Il cortometraggio \u00e8 una pietra miliare della storia dell'animazione, in quanto \u00e8 il primo a contenere il discorso sincronizzato. Venne poi venduto a vari acquirenti, fino a quando Leon Schlesinger offr\u00ec ai due cartoonist un contratto per produrre una serie di cartoni per la Warner Bros.\nBosko ed i \"Looney Tunes\".\nLeon Schlesinger vide il cortometraggio test di Harman ed Ising ed ingaggi\u00f2 i due per produrre cartoni animati al suo studio da vendere poi alla Warner Bros. Bosko divenne la star della nuova serie intitolata \"Looney Tunes\", vestiva pantaloni lunghi e cappello ed aveva una fidanzata chiamata Honey ed un cane chiamato Bruno. A volte era accompagnato da un gatto randagio chiamato Wilbur.\nAnche se Harman ed Ising avevano basato l'aspetto di Bosko su Felix the Cat, il personaggio, cos\u00ec come Topolino, trae la sua personalit\u00e0 dai protagonisti degli show degli anni trenta, quali Minstrel e Vaudeville. In linea con lo stereotipo degli show, a Bosko viene naturale cantare, ballare e suonare ogni strumento che trova. Nei primi cartoni (doppiato da Carman Maxwell), inoltre, parlava con marcato accento afroamericano; la voce \u00e8 stata poi cambiata ed adeguata ad un tono di falsetto. Nonostante la somiglianza tra Bosko e gli attori degli show, Ising neg\u00f2 che il personaggio volesse essere una caricatura delle persone di colore.\nDalla prima uscita come membro dei \"Looney Tunes\" in \"Sinkin' in the Bathtub\", Bosko apparir\u00e0 in altri 39 pellicole musicali. I suoi cartoni sono caratterizzati da una trama molto esile, supportata per\u00f2 dall'abbondanza di musica, canti e balli. Erano i primi anni dei cartoni sonori, ed il pubblico era molto attirato dal fatto che il personaggio parlasse e si muovesse in contemporanea con la musica. In termini di animazione, i cortometraggi erano alla pari con quelli della Disney. Harman ed Ising erano autorizzati a costi di produzione fino a 6.000 dollari a cartone. Nello stesso periodo, Disney spendeva intorno ai 10.000 dollari per cartone.\nIl budget minore costringeva Harman ed Ising a riciclare la pellicola pi\u00f9 spesso di quanto faceva Disney. In termini di musica e registrazione del suono, per\u00f2, la Warner Bros. aveva a disposizione l'accesso ad una fornita galleria musicale con tutte le canzoni pi\u00f9 popolari, attrezzature e staff per i suoni, tutto gratis; cosa che invece Disney doveva pagare di tasca sua.\nDisney aveva anche un altro handicap: dove affidarsi per la maggior parte alla musica di pubblico dominio. Inoltre, Harman ed Ising non dovevano preoccuparsi dei dettagli riguardanti la distribuzione dei loro cartoni, cosa di cui si occupava la Warner.\nAnche se possono sembrare noiosi e rudimentali comparati agli standard di oggi, i film di Bosko erano abbastanza popolari e all'inizio degli anni trenta compet\u00e9 con Topolino.\nBosko alla MGM.\nNel 1933, Harman ed Ising lasciarono la Warner Bros. a causa di contestazioni sul budget con Schlesinger. Avendo imparato dall'esperienza di Walt Disney con \"Oswald the Lucky Rabbit\", avevano tenuto tutti i diritti sul personaggio di Bosko e lo portarono con loro. I due trovarono lavoro alla MGM dove lanciarono la serie animata delle Happy Harmonies. Inizialmente, Bosko appariva con le sue sembianze originarie ed alcune delle animazioni preparate per i Looney Tunes furono riutilizzate. Dopo solo due cartoni, il personaggio venne ridisegnato e divent\u00f2 un bambino di colore con un'immaginazione iperattiva. Questo nuovo Bosko, considerato da molti un personaggio completamente diverso nonostante avesse lo stesso nome, apparve in pochi cartoni e poi Harman ed Ising interruppero la produzione.\nBosko in televisione.\nI cartoni di Bosko furono dimenticati fino all'avvento della televisione. Finch\u00e9 i film potevano essere proiettati a poco prezzo, i programmatori li proponevano in rotazione continua durante gli anni cinquanta. I cartoni di Bosko andarono in onda fino agli anni novanta su Nickelodeon e su Cartoon Network.\nIn un episodio della serie \"Tiny Toon Adventures\", Baby Bunny aveva sentito parlare di Honey da un dipendente della \"Acme Looniversity\" ed era stata convinta da una misteriosa voce a costruire un teatro che rappresentasse solo cartoni di Honey. Baby lo costruisce e scopre che il misterioso dipendente con il quale aveva parlato altri non \u00e8 che Bosko. Stranamente il cartone raffigura Bosko ed Honey come creature simili a cani e che ricordano i personaggi degli \"Animaniacs\", (o anche Oswald) presumibilmente per non offendere gli spettatori con le vecchie sembianze afroamericane. Un'altra ragione pu\u00f2 essere l'utilizzo di questo episodio come \u201cponte\u201d tra i \"Tiny Toons\" e gli \"Animaniacs\". In un'altra breve apparizione, Bosko \u00e8 raffigurato in un quadro durante una scena del film \"Space Jam\", questa volta con il suo aspetto originale."}
{"id": "1595532", "revid": "287204", "url": "https://it.wikipedia.org/wiki?curid=1595532", "title": "Fifth Gear", "text": "Fifth Gear (in precedenza chiamato 5th Gear) \u00e8 una trasmissione televisiva inglese che va in onda sul canale Five e che parla di motori. Questo programma ha incominciato la sua undicesima stagione il 30 aprile 2007. \"Fifth Gear\" \u00e8 andato in onda anche su SPEED Channel negli USA per un periodo limitato di tempo dal 2006 agli inizi del 2007.\n\"Fifth Gear\" fu trasmesso per la prima volta nel 2002 in sostituzione dell'incarnazione originale dello show della BBC \"Top Gear\" (che \u00e8 diverso dal formato attuale di Top Gear), che fu cancellato nel 2001 a causa di ascolti deludenti. L'emittente Five originariamente voleva continuare ad usare il nome \"Top Gear\", ma la BBC rifiut\u00f2. Molti ex-presentatori di \"Top Gear\", tra cui Quentin Willson, Tiff Needell e Vicki Butler-Henderson furono chiamati dall'emittente per \"Fifth Gear\". Dopo il completamento della prima stagione di \"Fifth Gear\", la BBC rilanci\u00f2 \"Top Gear\" nel formato attuale di un'ora, presentato da Jeremy Clarkson, Richard Hammond, e Jason Dawe (sostituito dopo la prima stagione da James May).\nA partire dal 6 giugno 2013 la traduzione italiana messa in onda da Discovery Channel ha il nome di \"Top Cars\".\nFormat dello show.\nIn origine lo show consisteva in una programmazione di 30 minuti, inclusi approssimativamente 7 minuti di pubblicit\u00e0. L'ottava stagione \u00e8 ritornata nell'autunno del 2005 nel formato pi\u00f9 lungo di 45 minuti, e la nona stagione (che \u00e8 durata 13 settimane) \u00e8 stata portata ad un'ora (circa 46 minuti esclusi gli spot). Inoltre mettendo in palio un'auto in ogni episodio, \"Fifth Gear\" si distingue dall'attuale Top Gear essendo uno show tipicamente meno oltraggioso e pi\u00f9 diretto alle esigenze dell'automobilista.\nL'undicesima stagione ha visto Tom Ford sostituire Tim Lovejoy come uno dei presentatori principali assieme a Vicki Butler Henderson.\nIncidenti.\nDurante la stagione 12 si sono verificati due incidenti durante le riprese.\nI riconoscimenti di \"Fifth Gear\".\nOgni anno, il programma distribuisce svariati premi:"}
{"id": "1595538", "revid": "767487", "url": "https://it.wikipedia.org/wiki?curid=1595538", "title": "La fornaia di Monceau", "text": "La fornaia di Monceau \u00e8 un cortometraggio del 1962, scritto e diretto da \u00c9ric Rohmer.\n\u00c8 il primo capitolo del ciclo dei \"Sei racconti morali\" (\"Six contes moraux\"), una serie di opere del regista francese composta da un cortometraggio, un mediometraggio e quattro lungometraggi.\nTrama.\nLungo il tragitto che quotidianamente lo conduce, insieme all'amico Schmidt, alla mensa universitaria, il narratore, studente in legge a Parigi, incrocia spesso la bella Sylvie, da cui \u00e8 attratto. Superata l'iniziale timidezza, riesce ad ottenere da lei la promessa di un prossimo incontro. Ma, dal giorno successivo, Sylvie scompare. Convinto che la giovane abiti nei dintorni, il narratore si lancia alla sua ricerca nel dedalo di viuzze, intorno alla zona del mercato locale. Diviene cos\u00ec abituale cliente di una panetteria. Instaura un rapporto di familiarit\u00e0 con la commessa Jacqueline, che decide di sedurre, giustificando la scelta con la volont\u00e0 di punire la sfrontatezza della giovane.\nMa, mentre sta attendendola, in occasione della loro prima uscita, ricompare Sylvie, ancora claudicante, per una distorsione alla caviglia che la aveva costretta a casa. Sylvie abita di fronte alla panetteria ed \u00e8 stata spettatrice del suo andirivieni, illudendosi di esserne il motivo. Lo studente si allontana con lei, nel segreto timore che Jacqueline li stia osservando. Sei mesi dopo i due si sposano. Quando ricapitano insieme nella panetteria, la fornaia di Monceau non c'\u00e8 pi\u00f9.\nProduzione.\nProdotto con un bilancio irrisorio da una societ\u00e0, Les Films du Losange, costituita dallo stesso \u00c9ric Rohmer e da Barbet Schroeder, che nel cortometraggio interpreta il ruolo del narratore-protagonista ed \u00e8 doppiato, in francese, da Bertrand Tavernier.\nLuoghi.\nIl film \u00e8 girato quasi tutto in esterni, senza set, in una Parigi registrata nella sua realt\u00e0 quotidiana. I fatti si svolgono nel quartiere di Parc Monceau, al \"carrefour\" Villiers e nella panetteria all'angolo di rue Lebouteux, dove lavora come commessa la giovane fornaia. Lo stesso Rohmer descrive accuratamente i luoghi all'inizio del racconto omonimo da lui scritto, contenuto nella raccolta \"Sei racconti morali\":\nCritica.\nA dispetto della sua brevit\u00e0, il primo dei \"Sei racconti morali\" contiene molti degli elementi che caratterizzano l'intero ciclo.\nIl filo del racconto \u00e8 condotto dalla voce narrante di un protagonista maschile, secondo un tipico schema letterario.\nLa iniziale scelta definitiva per una donna da parte del narratore, prodotto di un'operazione razionale e virtuosa, si trova a fare i conti con le insidie della passione e con la provocazione esercitata da altre donne e altri corpi.\nSono queste donne a dare il titolo ai primi cinque film della serie.\nLa seduzione ha una forte componente feticistica. Da \"Il ginocchio di Claire\", alle mani ripetutamente riprese in primo piano de \"La fornaia di Monceau\", sono le singole parti del corpo femminile a scatenare le pulsioni inconsce della passione. In tutto il ciclo l'uomo, verboso, presuntuoso, risulta inadeguato ad affrontare la pienezza dell'universo femminile.\nLa dialettica tra ragione e passione trova un costante corrispettivo nell'ambientazione del racconto. Qui agli spaziosi viali alberati in cui avviene l'incontro con Sylvie e la scelta razionale per lei, si contrappone il groviglio di vicoli in cui si sviluppa la storia con la commessa.\nTecnica cinematografica.\nLa macchina da presa con cui \u00e8 girato il cortometraggio di 23 minuti \"...era una semplice 16mm a molla, la cui carica poteva durare diciassette secondi utili. Per questo Rohmer ebbe come preoccupazione quella di occultare l'eccessiva frammentazione del montaggio con un lavoro sulla \"continuity\" che desse l'impressione di una certa fluidit\u00e0. Assi e campi sono principalmente informati all'esigenza di questo occultamento. E lo stesso frequente ricorso ai primi piani nasce dalla ricerca della miglior definizione dell'immagine, altrimenti inadeguata sui piani pi\u00f9 larghi, anche nello standard professionale del 16mm.\"\nHome Video.\nIl film \u00e8 stato distribuito in Italia da Dolmen Home Video, in un DVD che comprende anche \"Nadja \u00e0 Paris\", \"Charlotte et son steak\" e \"La carriera di Suzanne\"."}
{"id": "1595542", "revid": "3732", "url": "https://it.wikipedia.org/wiki?curid=1595542", "title": "Angelo Maria Petroni", "text": "Biografia.\nLaureatosi a Pisa, ha conseguito un dottorato all'Universit\u00e0 Cattolica di Lovanio, in Belgio. \nIncarichi istituzionali.\nNel 2001 \u00e8 stato nominato direttore della Scuola nazionale dell'amministrazione della Presidenza del Consiglio dei ministri. Petroni \u00e8 stato ed \u00e8 consigliere di amministrazione di numerosi enti ed istituzioni, tra cui l'Istituto dell'Enciclopedia Italiana, la Compagnia di San Paolo e Cinecitt\u00e0 Luce, sebbene la carica per la quale \u00e8 pi\u00f9 noto \u00e8 quella di consigliere di amministrazione della RAI. Durante il Governo Prodi II Petroni fu rimosso dalla carica dal Ministero dell'Economia e delle Finanze, ma in seguito \u00e8 stato reintegrato dal TAR del Lazio e dal Consiglio di Stato, che hanno giudicato illegittima la rimozione. \nPer il suo operato nelle funzioni di consigliere di amministrazione Rai, nel 2011 \u00e8 stato condannato dalla Corte dei conti al risarcimento di undici milioni di euro, insieme ai consiglieri (Gennaro Malgieri, Giuliano Urbani, Giovanna Bianchi Clerici e Marco Staderini), e al ministro Domenico Siniscalco, per la vicenda della nomina di Alfredo Meocci a direttore generale della Rai.\nIncarichi presso universit\u00e0, enti scientifici e fondazioni.\nPetroni \u00e8 professore ordinario all'Universit\u00e0 di Roma \"La Sapienza\", dopo essere stato docente di Epistemologia delle scienze umane all'Universit\u00e0 di Bologna. Inoltre \u00e8 stato membro di diverse societ\u00e0 scientifiche e fondazioni come Liberal, Ideazione, Fondazione Italia USA. Dal 2007 \u00e8 anche segretario generale dell'Aspen Institute Italia. Fa parte della Mont Pelerin Society, uno dei maggiori centri studi del liberalismo economico a livello mondiale. \u00c8 stato anche Presidente della Fondazione Premio Internazionale \u00abGalileo Galilei\u00bb dei Rotary club italiani, che opera sotto gli auspici del Rotary International e dell'Universit\u00e0 di Pisa.\n\u00c8 stato Presidente del comitato scientifico dell'Ente Nazionale del Microcredito; specificamente coordinatore scientifico dell'intervento progettuale \u201cF.A.S.I. \u2013 Formazione, Auto-imprenditoria e Start-up per immigrati regolari\u201d a valere sull\u2019azione/sotto-azione 4.1.1.A. \u201cPercorsi di inclusione sociale e lavorativa per gli immigrati regolari e richiedenti asilo e titolari di protezione internazionale\u201d, nell\u2019ambito dell\u2019Asse 4 \u201cFavorire l\u2019inclusione sociale e la diffusione della legalit\u00e0, del PON Legalit\u00e0 2014-2020.\nPetroni ha colaborato con numerosi quotidiani, tra cui \"Il Sole 24 Ore\", \"Il Giornale\" e \"The Wall Street Journal\". Nel 1994 ha partecipato alla nascita del partito politico Forza Italia, scrivendo con Giuliano Urbani il manifesto dei \"Circoli del Buon governo\"."}
{"id": "1595544", "revid": "145180", "url": "https://it.wikipedia.org/wiki?curid=1595544", "title": "Sfida RSA per la fattorizzazione", "text": ""}
{"id": "1595545", "revid": "98082", "url": "https://it.wikipedia.org/wiki?curid=1595545", "title": "Foobar", "text": ""}
{"id": "1595552", "revid": "145180", "url": "https://it.wikipedia.org/wiki?curid=1595552", "title": "Costante di Landau - Ramanujan", "text": ""}
{"id": "1595556", "revid": "729019", "url": "https://it.wikipedia.org/wiki?curid=1595556", "title": "Castello di Palo", "text": "Il castello di Palo \u00e8 una fortificazione di epoca medievale situata a Palo, comune di Ladispoli (RM).\nStoria.\nLe prime notizie di un insediamento fortificato si hanno nel 1132 quando truppe genovesi occuparono una cittadina vicina. Ma \u00e8 nel 1330 che viene per la prima volta citato un Castrum Pali, di propriet\u00e0 del Monastero di San Saba e poi affidato agli Orsini. Durante il suo primo periodo il castello ebbe molti proprietari tra cui: Francesco Orsini, Papa Alessandro VI (Borgia), Felice Della Rovere Orsini, i Papi Paolo III e Sisto V, i Cardinali Flavio Orsini e Virginio Orsini.\nNel 1693 Flavio e Lelio Orsini vendettero la propriet\u00e0 a Livio Odescalchi i cui discendenti tuttavia vendettero il castello: dapprima fu comprato dal Duca Grillo di Genova e poi dal Marchese Carlo Loffredo di Trevico. Successivamente nel 1780 il castello fu ricomprato dalla famiglia Odescalchi, gli attuali proprietari."}
{"id": "1595563", "revid": "2008491", "url": "https://it.wikipedia.org/wiki?curid=1595563", "title": "Sandokan (disambigua)", "text": ""}
{"id": "1595565", "revid": "1934238", "url": "https://it.wikipedia.org/wiki?curid=1595565", "title": "Aree naturali protette della Basilicata", "text": "Le aree naturali protette della Basilicata occupano circa il 30% dell'intera superficie regionale, collocandola al secondo posto in Italia per percentuale di superficie protetta, con due parchi nazionali (Pollino e Val d'Agri), due parchi regionali e sei riserve naturali regionali.\nParco nazionale del Pollino.\nVenne istituito nel 1993 per la necessit\u00e0 di tutelare un paesaggio ed un ambiente naturale di primaria importanza e, soprattutto, il pino loricato (\"Pinus leucodermis\" Ant.), che trova qui l'ultimo rifugio (oltre che nei Balcani) contro la devastazione dell'ambiente da parte dell'uomo, tanto che \u00e8 stato scelto come simbolo del parco. Tra le tantissime altre specie arboree presenti nel Parco vi sono, oltre alle importanti abetine relitte ad abete bianco, le specie tipiche del bosco mesofilo appenninico: faggio, pino nero, tasso, aceri, fra cui l'acero di Lobelius, e diverse specie di querce, nonch\u00e9 castagni. Ricche le presenze faunistiche di specie altrove scomparse, come l'aquila reale, il picchio nero, il gracchio corallino, il lanario, il capovaccaio, il nibbio reale, il gufo reale, il corvo imperiale, il falco pellegrino, il driomio, il lupo appenninico, il gatto selvatico europeo, un capriolo endemico ad Orsomarso e la rarissima lontra.\nParco nazionale dell'Appennino Lucano-Val d'Agri-Lagonegrese.\nIstituito nel 2007, copre un territorio di ettari lungo l'Appennino lucano. Include ventinove comuni della regione e nove comunit\u00e0 montane. Tra i vari animali presenti, vanno segnalati, in particolare, il lupo appenninico, il cinghiale e la lontra lungo il fiume Agri.\nParchi regionali.\nParco di Gallipoli Cognato e Piccole Dolomiti Lucane.\nL'area protetta fu istituita nel 1997 e interessa cinque comuni a cavallo tra le province di Matera e di Potenza e comprende i territori delle comunit\u00e0 montane dell'Alto Basento, Medio Basento e Collina Materana. Sul versante della provincia di Potenza vi sono le celebri \"Dolomiti lucane\", montagne costituite da rocce di arenaria, modellate profondamente dagli agenti atmosferici, le cui cime sono caratterizzate da alte guglie, con forme che hanno suggerito nomi fantasiosi.\nLe specie floristiche pi\u00f9 importanti si trovano al di sopra dei mille metri, dove l'associazione vegetale dominante \u00e8 la cerreta, che talvolta ospita esemplari di carpino bianco, carpinella, agrifoglio e tiglio.\nParco della Murgia Materana.\nIstituita nel 1990, la riserva regionale si estende per circa ettari all'estremit\u00e0 orientale della Basilicata, vicino al confine con la Puglia. Sono diffuse diverse specie erbacee che danno luogo a forme di vegetazione a gariga, tra cui il timo arbustivo (\"Thymus capitatus\"), il timo spinosetto (\"Thymus spinulosus\") e la salvia argentea (\"Salvia argentea\"), e neofite, quali lo zafferano di Thomas (\"Crocus thomasii\"), il cipollaccio della Basilicata (\"Gagea chrysantha\"), l'aglio moscato (\"Allium moschatum\") e l'asfodelo mediterraneo (\"Asphodelus microcarpus\"), nonch\u00e9 l'endemica \"Knautia lucana\".\nNumerosi sono anche i rapaci: nibbi reali, falchi pellegrini, poiane e gheppi i pi\u00f9 frequenti rapaci diurni, mentre tra i notturni vi sono la civetta, il gufo e l'allocco.\nNel 2017, inoltre, \u00e8 stato istituito il Parco naturale regionale del Vulture.\nRiserve regionali.\nRiserva Regionale Lago Piccolo di Monticchio.\nIl lago Piccolo di Monticchio \u00e8 una delle due bocche dell'antico vulcano Vulture che insieme al Lago Grande formano l'intero cratere: fa parte del comune di Atella (Pz).\nQui troviamo l'Abbazia di San Michele Arcangelo che ha origini antichissime ed \u00e8 scavata nel tufo, un porticciolo di pedal\u00f2, e numerose bancarelle. La profondit\u00e0 del lago supera i 1000 metri e sott'acqua vi \u00e8 una fittissima vegetazione. Anche per questo motivo hanno perso tragicamente la vita diverse persone che, dopo essere cadute accidentalmente nel lago, sono rimaste intrappolate nelle alghe, finendo per annegare, pur sapendo nuotare.\nRiserva Regionale Abetina di Laurenzana.\nLa Riserva regionale Abetina di Laurenzana \u00e8 una area naturale protetta della Basilicata, istituita nel 1988. \u00c8 gestita dalla provincia di Potenza, in collaborazione con il WWF e il comune di Laurenzana. Si estende in un territorio molto particolare, coperto da un bosco extrazonale ad \"Abies alba\" inserito in un paesaggio vegetale che normalmente, viste le altitudini dovrebbe essere occupato da faggete e cerrete. L'associazione vegetale dell'abetina \u00e8 classificata come \"Aquifolium-Fagetum\", presentando quindi una elevata diversificazione nelle fitocenosi rispetto alle abetine vere e proprie dell'Italia settentrionale.\nRiserva Regionale San Giuliano.\nLa Riserva regionale San Giuliano \u00e8 una area naturale protetta della Basilicata, istituita nel 2000, che si estende per circa 1000 ettari tra i comuni di Matera, Miglionico e Grottole. Il territorio della riserva comprende il lago di San Giuliano, creato dallo sbarramento del fiume Bradano, che si estende per circa 8 km\u00b2 ed ha una capacit\u00e0 di circa 100 milioni di metri cubi di acqua, ed i tratti fluviali a monte ed a valle del lago stesso.\nAree Natura 2000.\nSono inoltre presenti nella regione \"siti di rilevante importanza in ambito CEE riferiti alla regione biogeografica mediterranea\" o \"siti di interesse comunitario\" (SIC). Le localit\u00e0, definite siti di importanza comunitaria (SIC), sono state proposte sulla base del Decreto 25/3/2005, pubblicato sulla Gazzetta Ufficiale della Repubblica Italiana n. 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare ai sensi della direttiva CEE."}
{"id": "1595573", "revid": "15756", "url": "https://it.wikipedia.org/wiki?curid=1595573", "title": "Nymphicus hollandicus", "text": "La calopsitta (Nymphicus hollandicus )), chiamata dai molti erroneamente \"calopsite\", \u00e8 un uccello della famiglia dei Cacatuidi. \u00c8 l'unica specie appartenente al genere \"Nymphicus\".\nDescrizione.\nLe sue dimensioni sono tra i 30 e i 32\u00a0cm; e il peso va dai 90 ai 180 gr, anche se non mancano le eccezioni come esemplari rachitici o esemplari maggiorati grandi quanto un parrocchetto dal collare. Il corpo \u00e8 di forma allungata, con una lunga coda e il tipico ciuffo sulla fronte. Il ciuffo \u00e8 movibile e indicatore di emozioni. Le calopsitte come tutti gli psittaciformi ha zampe zigodattili (due dita rivolte in avanti e due indietro, per un'arrampicata sicura ed agevole).Esistono due varianti di becco una classica e una mutazione dove il becco superiore \u00e8 piu sottile e lungo; non presentano grandi differenze funzionali.\nL\u2019ancestrale \u00e8 l'unico colore che tende a dominare in natura, perch\u00e9 permette la mimetizzazione fra gli alberi. In questa colorazione gli esemplari tendono ad essere di grandezza originale e quindi sempre molto piu grandi rispetto alla maggior parte delle mutazione, inoltre i maschi sono piu portati al canto. In natura invece rispetto ai cugini in cattivit\u00e0 le calopsiti sono molto piccoli; questo a causa della disposizione di cibo, molto limitata rispetto a quella che possono trovare in voliera.Il colore ancestrale \u00e8 in prevalenza grigio scuro e bruno ad eccezione della faccia e del ciuffo di colore giallo con la tipica macchia tonda e rossa all'altezza della guancia, ali con un'evidente macchia bianca lungo il bordo; la femmina si distingue dal maschio per il colore grigio anche in faccia e nel ciuffo che emerge dopo la prima muta a circa 10 mesi di vita, barrature nel sotto ala e barrature gialle nel sottocoda; tende dunque a opacizzare i colori giallo e arancio e a diventare tutta grigia, mentre il maschio dopo la prima muta rafforza la vivacit\u00e0 dei colori. I soggetti giovani dunque sono uguali alle femmine ma con la muta cambiano.\nI colori sono dati dalla presenza e dalla quantita di melanina (che da il colore grigio) e dalla Calopsina (che da il colore giallo o arancio).\nEsistono altre mutazioni dove il dimorfismo sessuale \u00e8 meno evidente, anche se in linea di massima il dimorfismo sessuale \u00e8 contraddistinto dal fatto che il maschio canta, si cimenta in lunghe canzoni, e se allevato a mano le pu\u00f2 imparare dal padrone insieme anche ad alcune parole di semplice pronuncia. La femmina invece fischia richiamando l\u2019attenzione o, strida in maniera rauca, dando l\u2019impressione di voler parlare.Il maschio inizia a cantare subito a due mesi e mezzo quando si formano le prime corde vocali, ma inizia ad apprendere dal padrone dal terzo mese.\nLe mutazioni Principali :\nLutino.\nIl piumaggio \u00e8 completamente bianco ad eccezione delle guance arancioni e della mascherina gialla che comprende il ciuffo, occhi rossi, alcune volte pu\u00f2 esserci una zona implume dietro la cresta. Dopo la muta se il soggetto presenta barrature gialle sul sotto ala si tratta di una femmina, se sono quasi assenti si tratta di un maschio.\nAlbino.\nIl corpo, le guance ed il ciuffo sono completamente bianchi, una mutazione bellissima e d\u2019effetto ottenuta, teoricamente dall\u2019incrocio tra un faccia bianca ed un lutino.\nPerlato.\nIl piumaggio \u00e8 ricoperto da perlature bianche o gialle, le femmine mantengono lo stesso piumaggio, i maschi invece con il passare delle mute perdono le perlature diventando simili agli ancestrali.\nCinnamon o cannella.\nQuesta mutazione \u00e8 legata ai cromosomi sessuali, la melanina prodotta nelle penne dell\u2019uccello \u00e8 bruna, per la soppressione di quella nera. L\u2019individuo presenta una colorazione pi\u00f9 tenue ed il grigio \u00e8 sostituito dal color cannella.\nPezzato.\nSi alternano in modo disordinato aree di piumaggio bianche, grigie, gialle, comprese le remiganti e le timoniere, ed \u00e8 stata la prima mutazione a comparire in cattivit\u00e0. Non esiste dimorfismo sessuale. Maschio e femmina sono uguali.\nFaccia bianca.\nSi presenta con la faccia bianca anzich\u00e9 gialla con l'assenza di guance rosse. Questo a causa della mancanza di Calopsina il pigmento che conferisce colore giallo o arancio. Questa variet\u00e0 ha molte sottomutazioni in linea di massima \u00e8 la mutazione piu varia che esiste. Sia per la intensit\u00e0 e disposizione delle zone grigie che possono dare esemplari pezzati, perlati, ancestrali (faccia bianca), simmetrici o asimmetrici nelle colorazioni, oppure per il colore che pu\u00f2 andare dal grigio scuro al chiaro, al bruno, al cannella fino al rossiccio.\nCi sono altre mutazioni pi\u00f9 rare come il pastello, l'oliva, il silver e tanti altri\nMalattie.\nLe malattie che posso contrarre questi volatili sono innumerevoli, che possono essere pi\u00f9 o meno gravi e portare addirittura alla morte :\nPossono essere dovute a carenze alimentari, a funghi o muffe, a virus o batteri, parassiti, avvelenamenti sia per ingestione che per inalazione, o anche da fattori psicofisiologici come un forte stress un forte spavento.\nPer mantenere in buona salute i pappagallini calopsite \u00e8 importante alimentarli in maniera completa ed equilibrata e disinfettare almeno una volta a settimana la voliera in cui sono ospitati onde evitare problemi di tipo igienico e l\u2019insorgere di malattie. Una delle malattie pi\u00f9 diffuse tra gli esemplari di calopsite \u00e8 la megabatteriosi: si tratta di una patologia che, causata da batteri, ha un basso tasso di mortalit\u00e0 ma nel pappagallino provoca un eccessivo dimagrimento, mancanza di appetito e diarrea. Un\u2019altra malattia piuttosto diffusa e altamente mortale \u00e8 l\u2019aspergillosi, causata da un fungo: il volatile subisce una considerevole perdita di peso associata a inappetenza, problemi nella respirazione, tosse e vomito fino al decesso. Questi simpatici pappagallini purtroppo sono anche soggetti a infestazioni da acari: il pi\u00f9 temibile \u00e8 l\u2019acaro rosso che, una volta raggiunto l\u2019animale, si attacca alla sua pelle e ne succhia il sangue. Questo acaro attacca i pappagallini di notte, mentre durante il giorno resta nascosto all\u2019interno della gabbia e quindi non \u00e8 visibile. L\u2019acaro rosso provoca nel calopsite anemia, dimagrimento e debolezza diffusa e, se colpisce i pulcini, li pu\u00f2 condurre anche alla morte.Altri tipi di acari piuttosto dannosi sono quelli respiratori che attaccano le vie respiratorie causando perdita di voce, tosse, dimagrimento e problemi a respirare: se la malattia non viene curata per tempo, questi acari conducono a morte per soffocamento da muco il calopsite.Un\u2019altra malattia piuttosto grave che pu\u00f2 colpire il pappagallino calopsite \u00e8 la candidosi, che causa dimagrimento, debolezza, formazione di placche bianche in gola e pu\u00f2 condurre alla morte gli esemplari pi\u00f9 giovani.Altrettanto grave \u00e8 la clamidosi che si presenta con difficolt\u00e0 respiratorie, diarrea, sonno, ali pendenti e dimagrimento: pur non essendo letale \u00e8 pericolosa perch\u00e9 trasmissibile all\u2019uomo.Infine altri problemi che riguardano i pappagallini di questa specie sono i pidocchi: la loro presenza si nota dal fatto che gli esemplari infestati tendono a pulirsi con il becco in maniera compulsiva le piume fino a provocarsi delle brutte ferite.L\u2019unico modo per evitare problemi di salute di questo tipo \u00e8 sottoporre regolarmente i calopsite a visite veterinarie e curare molto l\u2019igiene della gabbia in cui vivono.\nBiologia e Allevamento.\nVive in stormi come la gran parte dei pappagalli, ha un carattere socievole e poco aggressivo. \u00c8 un abile volatore, anche se lento, infatti raggiunge una velocit\u00e0 massima di 80 km/h. \u00c8 curioso, vivace e molto chiassoso, per attirare l'attenzione o difendere il proprio territorio emette grida acute, molto fastidiose per chi vive in appartamento. Se viene allevato a mano si affeziona molto all'essere umano e impara facilmente a ripetere suoni e a cantare dei motivetti se di sesso maschile.\nAllevamento a Mano.\nLa maggior parte delle adozioni di un Calopsite avviene con l\u2019intento di allevarlo a mano.\nAlimentazione.\nSi nutre di semi di piccole dimensioni come il panico, di bacche, frutta e verdura. Certi tipi di frutta e verdura possono essere nocivi per questi e tante altre specie di pappagalli, qui di seguito vi \u00e8 una lista degli alimenti nocivi: Avocado, Alloro, Clematide, Colocasia, Croton, Dieffenbachia, Digitale, Euforbia, Falsa acacia, Filodendro, Fitolacca, Lupino, Mughetto, Oleandro, Prezzemolo, Ricino, Rododendro, Tabacco, Tasso, Vite del Canada e Mango.\nAnche alcuni rami delle piante appartenenti alla famiglia dei \"Prunus\" (albicocco, ciliegio, pesco, susino)sono velenosi per loro.\n\u00c8 importante ricordare che la sola miscela di semi non costituisce assolutamente un\u2019alimentazione bilanciata per i pappagalli, bisogna fornire legumi, frutta e verdura fresca giornalmente.\nDurante la riproduzione bisogna fornire un'alimentazione pi\u00f9 proteica come un misto di legumi bolliti, semi germinati ed uovo sodo. Adorano le spighe di panico ed \u00e8 bene fornigliene una alla settimana per integrare la loro alimentazione. I semi di girasole sono sconsigliati dalla maggior parte degli allevatori poich\u00e9 essendo ricchi di olii e grassi danneggiano, se mangiati in abbondanza, il fegato dell'animale.\nDieta in Voliera.\nUna dieta equilibrata per soggetti in voliera prevede :\nDa fornire sempre:\n40% di semi misti non grassi\n10% di cereali integrali\n10% fette biscottate\n10% di Pastone all\u2019uovo\n20% di Estrusi\n10% di semi vitaminizzati con frutta\n- Frutta e verdura fresca IMPORTANTISSIMA.\nSi DEVONO somministrare ogni tanto legumi lessi e uova bollite, con una frequenza di ogni due settimane.\nSostanzialmente la dieta di questi pappagalli deve essere il piu varia possibile anche nell\u2019arco di una giornata. Partiamo dal presupposto che anche i semi secchi sono un complemento alimentare e non la base principale su cui costruire una dieta. Gli estrusi, pellets di cibo preparato apposta, compensano bene invece tutti gli elementi nutrizionali. In mancanza di quelli bisognerebbe fornire verdura e frutta una volta al giorno e in piu il miscuglio di secco sopra citato tra cui semi secchi, cereali, pastone proteico all\u2019uovo.\nGli estrusi se usati invece come base principale dell\u2019alimentazione ne vanno dati 10% 15% rispetto al peso del pappagallo, se invece si alterna secco con cibi freschi la quantit\u00e0 di estrusi pu\u00f3 scendere al 5% del peso dell\u2019esemplare.\nTenere sempre Acqua pulita e spighe di panico in abbondanza e dare anche frutta e verdura saltuariamente\nDare semi grassi come quelli del girasole solo in casi di premio o dopo qualche lunga sessione di volo casalingo o comunque dopo un consumo di energia fuori dall\u2019ordinario. I grassi oltre al deposito di adipe che creano, quindi grasso e obesit\u00e0, fanno male al fegato per la loro difficile digestione, quindi non \u00e8 tanto la quantit\u00e0 di semi data che fa male a quest\u2019ultimo ma la quantit\u00e0 di volte che somministriamo questi semi, quindi \u00e8 consigliabile somministrarli a distanza di tempo piuttosto che in minor quantit\u00e0 ad ogni somministrazione.\nLongevit\u00e0.\nIn stato di cattivit\u00e0 vive generalmente un'et\u00e0 che va dai 15 ai 25 anni, anche se talvolta tenuta adeguatamente vive tranquillamente circa 25-30 anni. Vi sono state segnalazioni di esemplari vissuti pi\u00f9 di 30 anni; il pi\u00f9 vecchio dichiarato \u00e8 vissuto ben 35 anni.\nCome nell'essere umano, una buona alimentazione \u00e8 il fattore principale che determina la lunghezza della loro vita.\nRiproduzione.\nLa maturit\u00e0 sessuale \u00e8 raggiunta intorno ai 10-12 mesi tecnicamente, ma si preferisce aspettare i 18 mesi sia per il sesso femminile che rischia al di sotto di quell\u2019et\u00e0 di avere problemi di ostruzione con la deposizione di uova, sia con il maschio che ancora troppo giovane rischierebbe di non avere la maturit\u00e0 giusta per poter accudire i figli nel migliore dei modi durante i delicatissimi primi giorni di vita dopo la schiusa. Di solito una coppia insieme si gradisce in breve tempo ma pu\u00f2 capitare che i soggetti non vadano d'accordo. Le coppie che si formano sono molto stabili e tendono a durare per tutta la vita. Alcuni osservatori in Australia hanno notato che molte coppie in natura legavano talmente tanto che se uno dei due per esempio veniva schiacciato da un'auto nel ciglio della strada, l\u2019altro ne rimaneva talmente afflitto che non lasciava il cadavere finche anch\u2019esso non veniva ucciso. Non basta aggiungere un nido per stimolare l'accoppiamento, ma bisogna anche aumentare le ore di luce della giornata e la disponibilita di cibo specialmente quello fresco come frutta e verdura, inoltre \u00e8 essenziale aumentare la fornitura di proteine e di calcio. Se vengono ospitate pi\u00f9 coppie in voliera bisogna mettere il doppio di nidi rispetto al numero delle femmine in modo che ognuna possa scegliere a piacere il proprio nido senza problemi. I nidi devono essere verticali e grandi 25X25 x 30cm (h). Dopo una decina di giorni la femmina depone a giorni alterni dalle 3 alle 7 uova di colore bianco. Se qualche uovo viene danneggiato la femmina ne rifar\u00e0 altri aggiungendoli a quelli gia presenti per riportare al giusto numero le uova deposte. Durante la giornata si alternano nella cova, la notte cova soltanto la femmina e il maschio rimane appollaiato fuori a difendere il nido e a mangiare. Dopo 18-23 giorni i pulli vengono alla luce ricoperti da un piumino giallo o bianco per la mutazione faccia bianca, che con il passare dei giorni verr\u00e0 sostituito dalle piume e dalle penne. I pulli abbandonano il nido dopo circa 30 giorni ma ancora dipendono dai genitori per un mese o anche pi\u00f9.\nIn natura si riproduce dopo la stagione delle piogge, in cavit\u00e0 all'interno degli alberi di eucalipto.\nRiproduzione in Cattivit\u00e1.\nIn cattivit\u00e0 pu\u00f2 riprodursi pi\u00f9 volte, ma \u00e8 sconsigliato far depositare uova piu di tre volte l\u2019anno. Sostanzialmente \u00e8 sconsigliato farli riprodurre a meno che non si appartenga alla categoria allevatori e quindi si s\u00e0 quel che si sta facendo; questi pappagalli se tenuti in casa sono pet ovvero animali da compagnia, la riproduzione \u00e8 quindi un istinto che senza dubbio hanno ma che non fa parte della vita di un animale domestico da compagnia. Ci\u00f3 comporta una serie di problematiche dirette e indirette che porta ad essere pericolosa la riproduzione in casa. Inoltre specialmente se si parte con due coppie cresciute in casa, logicamente anche se l\u2019istinto c\u2019\u00e8, saranno esemplari che dovranno far pratica per riuscire a far fare covate ben riuscite, visto che non hanno simili da cui apprendere, quindi ci saranno prove e prove prima di diventar autonomi nella riproduzione. E cio comporta pulli abbandonati, mal nutriti, uccisi, uova non covate e tanto altro.\nDistribuzione e habitat.\n\u00c8 nativo solo in Australia dove si trova in gran parte nelle zone aride o semi-aride del paese, ma sempre in prossimit\u00e0 dell'acqua. In gran parte nomade, la specie si sposta dove il cibo \u00e8 disponibile. Si possono trovare a piccoli gruppi, talvolta si trovano centinaia di stormi intorno ad un unico corpo d'acqua. Sono assenti nei terreni pi\u00f9 fertili a sud-ovest e sud-est del paese, nei deserti occidentali australiani e nella penisola di Capo York.\nDi solito soni nomadi, vivono al centro dell\u2019Australia e si spostano verso le coste in periodi di estrema siccit\u00e0, ma rimane una migrazione temporanea e strettamente limitata al periodo necessario. Vivono in Savana, tra Acacie e si pensa da li il giallo del loro piumaggio, ma non solo, e infatti sono soliti spostarsi tra le ninfee australiane per evitare di essere troppo esposti alla vista dei predatori e si pensa anche da li la loro colorazione gialla arancio e bianca. Gli eucalipti invece li abitano solo in primavera quando in essi trovano posti dove nidificare. Sono l'unica specie di \"Cacatuidae\" a potersi riprodurre al primo anno d'et\u00e0. In Italia \u00e8 stata avvistata una colonia fuggita dalla cattivit\u00e0 di 15 esemplari a Santa Venerina, in provincia di Catania. Avvistati alcuni esemplari anche nelle palme del porto di Cagliari.\nIbridi.\n\u00c8 stata riferita l'ibridazione in cattivit\u00e0 di questa specie con il galah (o cacatua rosa, \"Eolophus roseicapilla\"), ibrido denominato \"galatiel\"."}
{"id": "1595576", "revid": "141783", "url": "https://it.wikipedia.org/wiki?curid=1595576", "title": "Calopsitta", "text": ""}
{"id": "1595578", "revid": "6923", "url": "https://it.wikipedia.org/wiki?curid=1595578", "title": "Tata Nano", "text": "La Tata Nano \u00e8 stata un'autovettura economica prodotta dalla Tata Motors tra marzo 2009 e il 2018; la vettura \u00e8 stata venduta unicamente nel mercato indiano e nelle nazioni limitrofe al prezzo di 100.000 rupie (equivalenti a 1.469,29 euro).\nNata con l'intento di raggiungere i ceti meno abbienti, motivo per cui il prezzo complessivo era piuttosto ridotto, la Nano si \u00e8 rivelata un insuccesso, spingendo i vertici aziendali ad accantonare nel 2018 l'intero progetto.\nIl contesto.\nLa vettura \u00e8 omologata per quattro persone in 3,1 metri di lunghezza, 1,5 di larghezza e 1,60 di altezza ed \u00e8 dotata di un piccolo motore bicilindrico da 30 CV collocato sul retrotreno.\nAl momento della dichiarazione nel 2003, ci si aspettava un prezzo finale maggiore (intorno ai 4.000 euro) e una vettura pi\u00f9 spartana (senza tetto, copertura in tela), ma gli ingegneri Tata pensarono una vettura differente, motivando le scelte con tre citazioni importanti: \"quello che non c'\u00e8 non si rompe\", \"quello che non c'\u00e8 non pesa\", \"quello che non c'\u00e8 non costa\". \u00c8 quindi nata un'automobile che, seppur moderna, ha caratteristiche molto simili ai modelli europee di 30 anni prima ma nel rispetto delle pi\u00f9 recenti normative sulle emissioni di diossido di carbonio (all'epoca era in vigore la Euro 4).\nLo scopo di questa piccola autovettura era quello di dissuadere i cittadini appartenenti alle classi meno abbienti dall'acquistare e utilizzare ciclomotori o veicoli simili ritenuti pi\u00f9 pericolosi di una normale autovettura.\nLa versione indiana, l'unica effettivamente prodotta, ha il portellone posteriore saldato, motivo per cui si accede al bagagliaio dall'interno. Il motore \u00e8 posto appena sotto di esso.\nLa carrozzeria \u00e8 di tipo \"body on frame\" con intelaiatura in acciaio, il serbatoio \u00e8 posto frontalmente, la strumentazione prevede solo la spia di riserva del serbatoio, la spia dell'olio e il tachimetro, il tergicristallo \u00e8 unico, non \u00e8 presente il servosterzo, la regolazione dei finestrini \u00e8 manuale e l'aria condizionata \u00e8 disponibile solo nella versione \"Luxury\".\nGli allestimenti previsti erano due, \"Standard\" e \"Luxury\", che differiscono per alcuni accorgimenti estetici (per esempio nella versione \"Luxury\" i paraurti sono abbinati agli stessi colori della carrozzeria).\nCollaborazioni.\nLa Caparo, marchio inglese conosciuto prevalentemente per la realizzazione della Caparo T1, ha stretto un accordo con la Tata che impegner\u00e0 la casa anglosassone nel fornire parte dell'assemblaggio alla casa indiana, che si occuper\u00e0 della parte restante del lavoro.\nLo stabilimento produttivo della Tata Nano \u00e8 stato spostato nello Stato del Rajasthan, a Sanand.\nTata GenX Nano (2015 - 2018).\nA maggio del 2015, dopo quasi 6 anni dal suo lancio ufficiale sul mercato, la Tata Nano incominciava gi\u00e0 ad accennare i primi sintomi di anzianit\u00e0 data la base economica del suo progetto che rendeva la vetturetta sempre meno appetibile al pubblico locale, perci\u00f2 i vertici della Tata Motors hanno deciso di applicare un completo restyling che comprendesse sia gli interni sia gli esterni: lo scopo principale era quello di dare alla macchina un aspetto pi\u00f9 sportiveggiante ed elegante con l'introduzione di una griglia per l'aria a forma di nido d'ape; per distinguere il nuovo modello da quello precedente \u00e8 stata affiancata la sigla GenX davanti al nome Nano per sottolineare i radicali cambiamenti, la gamma comprendeva 21 allestimenti.\nSono stati introdotti anche dei miglioramenti alla meccanica, come l'introduzione della quinta marcia, un cambio semiautomatico, il servofreno elettrico nonch\u00e9 l'aggiunta di alcuni optional come l'autoradio Bluetooth e l'aria condizionata; erano inoltre disponibili i cerchi in lega per i modelli \"full-optional\".\nControversie.\nL'auto, prima della sua produzione, ha fatto inequivocabilmente scalpore sia in India che nel resto del mondo; molte polemiche hanno accompagnato la sua presentazione ufficiale: si \u00e8 avuta la rivolta dei lavoratori con manifestazioni di piazza per protestare contro l'azienda per gli stipendi eccessivamente bassi, poi le proteste dei contadini per l'esproprio di alcuni terreni su cui avrebbe dovuto sorgere uno stabilimento (che sar\u00e0 poi costruito a ovest del paese), e infine il dato che riguarda proprio il mercato interno indiano dell'automobile, con l'effetto dirompente di un'auto cos\u00ec a basso prezzo; la diretta concorrente della Nano, la Maruti 800S ha visto il proprio usato diminuito di valore del 30% in due mesi, mentre le nuove immatricolazioni della Maruti a gennaio 2008 sono diminuite del 20%."}
{"id": "1595580", "revid": "1494169", "url": "https://it.wikipedia.org/wiki?curid=1595580", "title": "Alajmo", "text": ""}
{"id": "1595585", "revid": "1543377", "url": "https://it.wikipedia.org/wiki?curid=1595585", "title": "Diocesi (impero romano)", "text": "La diocesi (, dal greco \"\u03b4\u03b9\u03bf\u03af\u03ba\u03b7\u03c3\u03b9\u03c2\", cio\u00e8 \"amministrazione\") era una divisione amministrativa del tardo impero romano, al cui interno erano raggruppate diverse province. La diocesi era subordinata ad una prefettura del pretorio, che costituiva la massima divisione amministrativa dell'impero. La diocesi, perci\u00f2, era ad un livello intermedio fra le province e le suddette prefetture.\nL'uso pi\u00f9 antico della parola \"diocesi\" come unit\u00e0 amministrativa si trova nel mondo greco orientale, applicato a tre distretti: Cibyra, Apamea e Synnada. Quest'ultima \u00e8 stata aggiunta alla provincia di Cilicia nel periodo di Cicerone. Questi accenna al fatto nelle sue lettere familiari (EB 1911). La parola, equivalente ad un distretto di raccolta delle tasse, fu applicata poi al territorio in s\u00e9.\nStoria.\nPrima riorganizzazione tetrarchica (286-305).\nNella riorganizzazione dell'impero iniziata con la tetrarchia e portata a termine da Costantino I, l'impero venne diviso in dodici diocesi (al posto delle vecchie province augustee), di cui la pi\u00f9 grande, Oriente, includeva sedici province. Le altre erano le prefetture dell'Italia, della Gallia e dell'Illirico, che corrispondevano alla divisione dell'impero in zone di influenza della tetrarchia.\nOgni diocesi era governata da un \"agens vices praefectorum praetorio\" o semplicemente \"vicario\" (\"vicarius\"), sottoposto al prefetto del pretorio (alcune diocesi, peraltro, potevano essere governate direttamente dal prefetto del pretorio). Il vicario controllava i governatori delle province (variamente denominati: \"consulares\", \"correctores\", \"praesides\") e giudicava in appello le cause gi\u00e0 decise in primo grado dai medesimi (le parti potevano scegliere se appellarsi al vicario o al prefetto del pretorio). Si sottraevano dalla giurisdizione del vicario le province governate da proconsoli e le citt\u00e0 di Roma e di Costantinopoli, governate da un \"praefectus urbi\". I vicari non avevano poteri militari, infatti le truppe stanziate nella diocesi erano sotto il comando di un \"comes rei militaris\", che dipendeva direttamente dal \"magister militum\" e aveva alle sue dipendenze i \"duces\" ai quali era affidato il comando militare nelle singole province. \nMolti studiosi moderni attribuiscono l'istituzione delle diocesi a Diocleziano datandola a non pi\u00f9 tardi del 298. Un passo di Lattanzio (ostile nei confronti dell'imperatore a causa della persecuzione dei cristiani), in effetti, attesta l'esistenza all'epoca dioclezianea di \"vicarii praefectorum\":\nNonostante Lattanzio citi in questo passo i \"vicarii praefectorum\" come attivi gi\u00e0 in et\u00e0 dioclezianea, alcuni studiosi moderni hanno obiettato che il passo non prova che essi fossero gi\u00e0 titolari di diocesi con una giurisdizione territoriale ben definita o stabile. Le fonti coeve di et\u00e0 dioclezianea attestano un Aurelio Agricolano \"agens vices praefectorum praetorio\" attivo in Spagna, che nel 298 condann\u00f2 un centurione di nome Marcello alla decapitazione in quanto cristiano, e un certo Emiliano Rusticiano, considerato da alcuni studiosi il primo vicario della diocesi d'Oriente di cui si ha notizia. Lattanzio cita inoltre un certo Sossiano Ierocle come \"ex vicario\" attivo in Oriente in et\u00e0 dioclezianea. Inoltre Settimio Valenzione \u00e8 attestato come \"agens vices praefectorum praetorio\" di Roma tra il 293 e il 296. Tuttavia, queste fonti non provano che questi \"vicarii\" o \"agentes vices\" fossero gi\u00e0 titolari di diocesi con una giurisdizione territoriale ben definita o stabile. In particolare Settimio Valenzione era certamente il comandante della guardia pretoriana durante i periodi di assenza del prefetto del pretorio dall'Urbe, ma non ancora il vicario civile dell'Italia Suburbicaria. Secondo Zuckerman, la costituzione delle diocesi sarebbe da datare intorno al 313-314, in seguito all'annessione dell'Armenia all'Impero romano e l'incontro di Milano tra gli Augusti Costantino e Licinio. La questione \u00e8 comunque controversa. \nQui sotto trovi la prima riorganizzazione voluta da Diocleziano con la \"tetrarchia\", divisa in 12 diocesi, di cui 6 in Occidente e 6 in Oriente.\nSeconda riorganizzazione costantiniana/teodosiana (324-395).\nI successori di Diocleziano mantennero la riforma dioclezianea perfezionandola ulteriormente. L'Imperatore Costantino I (306-337) suddivise la diocesi di Mesia nelle diocesi di Dacia e Macedonia. Per quanto riguarda l'Italia, fu probabilmente Costantino, intorno al 312, a trasformare il cosiddetto \"agens vices prefectorum praetorio\" di Roma, dall'et\u00e0 severiana il comandante delle truppe di stanza nell'Urbe in caso di assenza del prefetto del pretorio dalla Citt\u00e0 Eterna, nel vicario civile dell'Italia Suburbicaria (l'Italia a sud degli Appennini con l'aggiunta di Sicilia, Sardegna e Corsica), nell'ambito della smilitarizzazione dell'antica Capitale avviata immediatamente dopo la sconfitta di Massenzio. Sotto Costantino la diocesi d'Italia fu cos\u00ec suddivisa nei due vicariati di Italia Suburbicaria e Italia Annonaria, sotto l'amministrazione rispettivamente del \"vicarius urbis Romae\" e del \"vicarius Italiae\". Si noti che Italia Annonaria e Italia Suburbicaria \"de jure\" non erano diocesi (pur essendolo \"de facto\"), ma vicariati facenti parte della diocesi italiciana, come confermano \"Laterculus Veronensis\" e \"Notitia Dignitatum\", che elencano tra le diocesi quella italiciana ma non quelle dell'Italia Annonaria e dell'Italia Suburbicaria. La diocesi italiciana divenne cos\u00ec l'unica diocesi ad avere non uno ma ben due \"vicarii\". Negli ultimi anni di Costantino la suddivisione dell'Impero in prefetture del pretorio cominci\u00f2 a diventare permanente e indipendente dal numero di co-imperatori (fino ad allora vi era stato un prefetto del pretorio per ogni Augusto o Cesare). La diocesi di Moesia fu divisa (tra Dacia e Macedonia) nell'anno 327. Sotto l'Imperatore Valente (364-378) fu creata la diocesi di Egitto, che fino a quel momento aveva fatto parte della diocesi di Oriente. La \"Notitia Dignitatum\" attesta che a un certo punto la diocesi delle Gallie fu soppressa e accorpata a quella delle \"Septem Provinciae\".\nSecondo la \"Notitia Dignitatum\", le diocesi di Dacia e Illirico non avevano un vicario ma erano gestite direttamente dal prefetto del pretorio; secondo Jones, infatti, la diocesi in cui il prefetto del pretorio regionale aveva sede ricadeva sotto il suo diretto controllo, fatta eccezione per la diocesi di Tracia, amministrata da un \"vicarius Thraciarum\" nonostante il prefetto del pretorio d'Oriente avesse sede nella medesima diocesi. Probabilmente anche la diocesi delle Gallie, prima della sua soppressione e accorpamento agli inizi del V secolo con quella delle \"Septem Provinciae\", era amministrata direttamente dal prefetto del pretorio delle Gallie avente sede a Treviri. Nelle diocesi non amministrate direttamente dal prefetto del pretorio, la massima autorit\u00e0 civile prendeva il nome di \"vicarius\", fatta eccezione per l'Oriente, governata da un \"comes Orientis\", e per l'Egitto, governata da un Prefetto Augusteo.\nFra IV e il VI secolo, siccome la vecchia struttura amministrativa romana cominciava a sbriciolarsi, le funzioni dei vescovi nell'impero cristianizzato si espansero per riempire il vuoto. L'aristocrazia senatoriale romana, specialmente nelle province, rimase una fonte di autorit\u00e0 locale. In quell'epoca, tuttavia, era spesso conferita all'ufficio spirituale dei vescovi.\nNon sorprende, quindi, nel momento in cui la chiesa cattolica e poi le chiese orientali cominciarono a definire la loro struttura amministrativa, che esse abbiano usato la vecchia terminologia romana per descrivere le unit\u00e0 amministrative e la relativa gerarchia. L'autorit\u00e0 ecclesiastica e quella secolare erano quindi confuse l'una nell'altra. Nell'impero bizantino questa confusione iniziale divent\u00f2 dottrina ufficiale (si veda Cesaropapismo).\nLa nuova organizzazione comprese ora 13 diocesi, di cui 6 in Occidente e 7 in Oriente.\nRiorganizzazioni successive e abolizione graduale delle diocesi.\nI successori di Teodosio apportarono pochi cambiamenti alla suddivisione in province dell'Impero. Essenzialmente alcune province furono ulteriormente suddivise. Per esempio Teodosio II (408-450) suddivise in due le province di Epiro, Galazia, Palestina e Tebaide. All'inizio del VI secolo anche la provincia di Egitto fu suddivisa in due. Soltanto con Giustiniano si ebbe una lieve inversione di tendenza, con la fusione di alcune province tra di loro. Nel frattempo, verso la fine del V secolo, le diocesi di gran parte della \"pars occidentis\" furono abolite in seguito alla fondazione dei regni romano-barbarici. Non risulta che Franchi e Burgundi avessero mantenuto il sistema provinciale romano, mentre Visigoti e Vandali mantennero le province (governate da \"rectores\" o \"iudices\") ma non diocesi e prefetture. Soltanto in Italia Odoacre e, successivamente, i re Ostrogoti (in \"primis\" Teodorico il Grande) conservarono integralmente il sistema provinciale romano mantenendo la prefettura del pretorio d'Italia e i due vicariati dell'Italia Annonaria e Suburbicaria, nonch\u00e9 le diverse province in cui era stata suddivisa l'Italia. Quando Teodorico conquist\u00f2 la Provenza, nel 508, ricostitu\u00ec anche una diocesi delle Gallie, promossa due anni dopo al rango di prefettura, con capitale Arelate. La prefettura del pretorio delle Gallie venne abolita nel 536, sotto il regno di Vitige, in seguito alla cessione della Provenza ai Franchi. Il motivo per cui Odoacre e, successivamente, Teodorico mantennero integralmente il sistema provinciale romano era che essi erano ufficialmente vicer\u00e9 dell'Imperatore \"romano\" di Costantinopoli, per cui l'Italia continuava nominalmente a far parte dell'Impero romano, anche se in maniera \"indiretta\". Le cariche civili (come quella di vicario, di prefetto del pretorio, di \"praeses\") continuavano ad essere rivestite da cittadini romani, mentre i Barbari privi di cittadinanza ne erano esclusi. Secondo Cassiodoro, tuttavia, l'autorit\u00e0 del \"vicarius urbis Romae\" fu diminuita: nel VI secolo non controllava pi\u00f9 le dieci province dell'Italia Suburbicaria ma solo i territori compresi entro un raggio di quaranta miglia dall'Urbe. \nIn Oriente, si segnala la creazione in Tracia di un vicariato delle Lunghe Mura per mano dell'Imperatore Anastasio I Dicoro (491-518). Sotto l'Imperatore Giustiniano I (527-565), intorno al 535-536, si ebbe la decisione di abolire tutte le diocesi della prefettura del pretorio d'Oriente: furono abolite le diocesi di Oriente, Asia, Ponto, Tracia, delle Lunghe Mura ed Egitto, i cui \"vicarii\" furono per lo pi\u00f9 degradati a semplici governatori provinciali. Per esempio il \"comes Orientis\" (il vicario dell'Oriente) divenne il governatore della \"Syria I\", mentre i \"vicarii\" delle diocesi di Asia e Ponto divennero, con il titolo di \"Comes Iustinianus\" e con poteri sia civili che militari, governatori rispettivamente delle province di \"Frigia Pacatiana\" e di \"Galazia I\". Nel maggio 535 Giustiniano abol\u00ec i due vicariati di Tracia e delle Lunghe Mura, giustificandolo con la motivazione di migliorare la difesa delle Lunghe Mura ponendo fine ai continui conflitti tra i due vicari, e affid\u00f2 l'amministrazione della diocesi di Tracia a un \"praetor Iustinianus\" con poteri sia civili che militari. L'anno successivo, al fine di migliorare l'efficienza dell'approvvigionamento delle truppe poste a difesa della Tracia, fu istituita una nuova prefettura, la prefettura delle Isole, sotto il governo di un \"quaestor exercitus\" avente sede a Odesso: essa comprendeva le province di Mesia II, Scizia, \"Insulae\" (le Cicladi), Caria e Cipro. Nel 539 Giustiniano abol\u00ec anche la diocesi di Egitto, suddividendola in cinque circoscrizioni (gruppi di province) indipendenti tra loro, governate da \"duces\" con autorit\u00e0 sia civile che militare e dipendenti direttamente dal prefetto del pretorio d'Oriente: l'autorit\u00e0 dell'ex vicario d'Egitto (il cosiddetto prefetto augusteo, ribattezzato con la riforma giustinianea \"dux augustalis\") venne cos\u00ec ristretta alle sole due province di \"Aegyptus I\" ed \"Aegyptus II\", anche se in compenso fu dotato di poteri sia civili che militari. Essenzialmente le modifiche al sistema provinciale apportate da Giustiniano, motivate dalla necessit\u00e0 di porre fine ai conflitti tra autorit\u00e0 civile e militare, si discostarono dai principi di Diocleziano (che prevedevano la completa separazione di poteri civili e militari) e, secondo J.B. Bury, anticiparono la riforma dei temi. Inoltre, abolendo le diocesi, Giustiniano tent\u00f2 di semplificare la burocrazia e allo stesso tempo risparmiare sul bilancio dello stato, prendendo atto che i \"vicarii\" erano diventati ormai superflui, dato che le loro corti di appello erano usate sempre meno frequentemente e che i governatori provinciali potevano essere controllati direttamente dal prefetto del pretorio mediante i cosiddetti \"tractatores\". \nAlcune delle decisioni di Giustiniano furono successivamente riviste. Infatti, tredici anni dopo le riforme del 535, nel 548, Giustiniano decise di ripristinare la diocesi del Ponto per gravi problemi interni, dotando il vicario del Ponto di poteri anche militari per poter contrastare pi\u00f9 efficacemente i briganti che infestavano la regione. Sempre in quegli anni, al fine di tutelare l'ordine interno su cinque province della diocesi d'Asia infestate dai briganti (Licaonia, Pisidia, Lidia e le due Frigie), esse furono poste sotto la giurisdizione di uno \"biocolytes\" (\"preventore della violenza\"). Nel 553 la giurisdizione di tale funzionario fu ridotta alle sole Licaonia e Lidia, dato che le altre tre province erano state ormai pacificate. Inoltre la \"Novella 157\" del 542, indirizzata al \"Comes Orientis\", riguarda Osroene e Mesopotamia, suggerendo che a quell'epoca la giurisdizione del \"Comes Orientis\" fosse stata estesa almeno sulla parte settentrionale della diocesi d'Oriente. Inoltre, a giudicare dal fatto che un \"vicarius\" di Tracia \u00e8 nuovamente attestato nel 576, anche la diocesi di Tracia fu successivamente ripristinata, forse dallo stesso Giustiniano.\nQuando Africa e Italia vennero riconquistate, Giustiniano costitu\u00ec la prefettura del pretorio d'Africa, mentre la prefettura del pretorio d'Italia ritorn\u00f2 in mano imperiale dopo averla strappata ai Goti. L'insieme dei territori africani dell'Impero, che nel IV e nel V secolo costituivano la diocesi d'Africa sotto la giurisdizione del prefetto del pretorio d'Italia, fu cos\u00ec promosso al rango di prefettura. La prefettura d'Africa non era ulteriormente suddivisa in diocesi. \u00c8 dubbio se la prefettura del pretorio d'Italia fosse ancora suddivisa in due vicariati in epoca bizantina. Di certo l'autorit\u00e0 dei due \"vicarii\" italici era enormemente diminuita rispetto al V secolo. \nI successori di Giustiniano continuarono la politica del loro predecessore nel concentrare potere civile e militare nelle mani di un'unica persona: Maurizio (582-602) trasform\u00f2 le antiche Prefetture d'Italia ed Africa in Esarcati, posti sotto la giurisdizione di un esarca, che deteneva sia il potere civile sia quello militare. Le cariche civili (prefetto del pretorio, \"vicarii\", \"iudices provinciae\" ecc.) non scomparvero subito ma persero sempre maggiore importanza a scapito degli ufficiali militari (l'esarca e i suoi sottoposti), scomparendo definitivamente intorno alla met\u00e0 del VII secolo. Dopo il 557, le fonti non attestano pi\u00f9 la presenza di \"vicarii\" in Italia, ma nell'Epistolario gregoriano sono citati due \"agentes vices\" del prefetto del pretorio d'Italia, l'uno avente sede a Genova e l'altro a Roma. Si noti che \"agentes vices praefectorum praetorio\" \u00e8 sinonimo di \"vicarii\". Si pu\u00f2 supporre che, dopo la conquista longobarda del 569, il vicario avente sede a Milano fosse fuggito a Genova. Di certo il cambiamento di denominazione da \"vicarii\" in \"agentes vices\" signific\u00f2 un'ulteriore perdita di potere per questi funzionari, non pi\u00f9 considerati titolari di diocesi, bens\u00ec dei vice di un'autorit\u00e0 superiore (il prefetto del pretorio d'Italia). I due \"agentes vices\" italici non sono pi\u00f9 attestati dalle fonti dopo la prima met\u00e0 del VII secolo.\nNel VII secolo, a causa dell'istituzione dei primi \"themata\" (circoscrizioni militari governate da uno \"strategos\" con autorit\u00e0 sia civile che militare) e delle invasioni arabe e slave, la prefettura del pretorio d'Oriente e quella dell'Illirico scomparvero: l'ultima attestazione certa di un prefetto del pretorio d'Oriente si ha nel 629, mentre la prefettura del pretorio dell'Illirico continu\u00f2 a sopravvivere fino alla fine del VII secolo, seppur senza alcun effettivo potere, dato che gran parte dei Balcani erano finiti sotto il giogo slavo (solo la zona intorno alla citt\u00e0 di Tessalonica rimaneva in mano bizantina). Verso la fine del VII secolo il prefetto del pretorio dell'Illirico cambi\u00f2 denominazione in prefetto di Tessalonica. Nello stesso periodo anche le diocesi di Dacia e Macedonia scomparvero definitivamente a causa della perdita della quasi totalit\u00e0 del loro territorio. Tuttavia, il \"Taktikon Uspenskij\", redatto agli inizi del IX secolo, attesta l'esistenza ancora a quell'epoca di un prefetto del pretorio a Costantinopoli e di proconsoli (\"anthypatoi\") dei \"themata\", il che suggerisce che il prefetto del pretorio d'Oriente avesse continuato ad esistere fino almeno al IX secolo, seppur privato di molti dei suoi precedenti poteri e con funzioni prevalentemente giudiziarie. Si pu\u00f2 supporre che, se le diocesi tra VI e VII secolo cessarono di funzionare dal punto di vista fiscale, esse furono sostituite da nuovi raggruppamenti di province sotto l'amministrazione giudiziaria di un \"anthypatos\" (proconsole) subordinato al prefetto del pretorio d'Oriente. Le province continuarono a esistere all'interno dei Temi fino alla seconda met\u00e0 del IX secolo, quando venne abolita la carica di Proconsole del Tema.\nDi seguito la suddivisione in diocesi e province all'epoca di Giustiniano (527-565), imperatore che abol\u00ec la quasi totalit\u00e0 delle diocesi in Oriente. \nLegenda: * coinvolte (modifica dei confini/abolite/rinominate) dalla riorganizzazione amministrativa di Giustiniano del 534-536."}
{"id": "1595586", "revid": "237256", "url": "https://it.wikipedia.org/wiki?curid=1595586", "title": "Sergei L'vovich Sobolev", "text": ""}
{"id": "1595589", "revid": "984922", "url": "https://it.wikipedia.org/wiki?curid=1595589", "title": "Comunit\u00e0 montana Alto Bradano", "text": "La comunit\u00e0 montana Alto Bradano \u00e8 una delle 14 comunit\u00e0 montane della Basilicata, che prende il nome dall'omonimo fiume\nHa sede ad Acerenza e popolazione di 27.077 abitanti.\nComprende otto comuni: Banzi, Forenza, Genzano di Lucania, Oppido Lucano, Palazzo San Gervasio, San Chirico Nuovo, Tolve."}
{"id": "1595597", "revid": "399", "url": "https://it.wikipedia.org/wiki?curid=1595597", "title": "Comunit\u00e0 montana Medio Basento", "text": "La comunit\u00e0 montana Medio Basento \u00e8 una delle quattordici comunit\u00e0 montane della Basilicata e comprende quattro comuni della provincia di Matera.\nTerritorio.\nHa sede a Tricarico e copre un totale di 4 comuni: Calciano, Garaguso, Oliveto Lucano e Tricarico; il numero di residenti \u00e8 di 7.785 abitanti.\nComuni.\nNe fanno parte i comuni di:\n\"I dati sono aggiornati al 01/01/2016\""}
{"id": "1595599", "revid": "399", "url": "https://it.wikipedia.org/wiki?curid=1595599", "title": "Comunit\u00e0 montana Collina Materana", "text": "La comunit\u00e0 montana Collina materana \u00e8 una delle quattordici comunit\u00e0 comprese nella regione Basilicata e comprende sette comuni della provincia di Matera.\nTerritorio.\nHa sede a Stigliano e copre un totale di 7 comuni: Accettura, Aliano, Gorgoglione, Cirigliano, Craco, San Mauro Forte e Stigliano; il numero di residenti \u00e8 di 13.217 abitanti.\nComuni.\nNe fanno parte i comuni di:\n\"I dati sono aggiornati al 01/01/2016\""}
{"id": "1595600", "revid": "15756", "url": "https://it.wikipedia.org/wiki?curid=1595600", "title": "Comunit\u00e0 montana Basso Sinni", "text": "La comunit\u00e0 montana del Basso Sinni \u00e8 una delle quattordici comunit\u00e0 montane della Regione Basilicata.\nTerritorio.\nHa sede a Tursi e copre un totale di 6 comuni con Colobraro, Nova Siri, Rotondella, San Giorgio Lucano, Valsinni:"}
{"id": "1595603", "revid": "767487", "url": "https://it.wikipedia.org/wiki?curid=1595603", "title": "Comunit\u00e0 montana Medio Agri", "text": "La comunit\u00e0 montana del Medio Agri \u00e8 una delle comunit\u00e0 montane d'Italia, situata nella regione Basilicata. Anch'essa, come la contigua comunit\u00e0 montana dell'Alto Agri, prende il nome dal fiume Agri."}
{"id": "1595604", "revid": "110157", "url": "https://it.wikipedia.org/wiki?curid=1595604", "title": "Parvalbumina", "text": "La parvalbumina \u00e8 una proteina a basso peso molecolare (tipicamente 9-11 kDa) appartenente alla famiglia delle albumine e in grado di legare il calcio.\nStruttura.\nLa parvalbumina \u00e8 costituita da una sola catena polipeptidica formata, a seconda delle isoforme, da un numero di residui variabili tra 95 e 113. L'isoforma utilizzata negli studi di struttura della proteina \u00e8 di 109 residui. \u00c8 caratterizzata dalla presenza di tre motivi a EF-hand ed \u00e8 strutturalmente correlata alla troponina C. La proteina \u00e8 suddivisa in tre domini (AB, CD, EF) molto simili tra loro, ognuno dei quali contiene un motivo elica-giro-elica (\"helix-loop-helix\"). Il dominio AB presenta una delezione di due amminoacidi rispetto agli altri domini, i domini CD e EF costituiscono i domini N-terminale e C-terminale rispettivamente.\nFunzione.\nTutte le proteine leganti il calcio, parvalbumina compresa, svolgono un ruolo in molti processi fisiologici, come la regolazione del ciclo cellulare, la sintesi di messaggeri secondari, la contrazione muscolare, l'organizzazione dei microtubuli e la visione. Queste proteine sono connesse all'insorgenza di varie patologie di interesse clinico come la malattia di Alzheimer, disturbi del sistema nervoso, difetti cognitivi legati all'et\u00e0 e alcune forme di cancro.\nLa parvalbumina sembra importante per il rilassamento muscolare in seguito alla contrazione, assorbendo il calcio libero nella cellula. Proprio questa funzione la rende una delle proteine modello per lo studio degli elementi di struttura secondaria (in questo caso esempio i domini \"elica-giro-elica\") e per lo studio della conformazione delle proteine.\nLa parvalbumina \u00e8 presente negli interneuroni GABAergici del sistema nervoso, in particolare nel talamo, nell'ippocampo e in alcuni tipi cellulari della corteccia cerebrale. Nel cervelletto la parvalbumina \u00e8 espressa nelle cellule di Purkinje. Il 5% degli interneuroni GABAergici mostrano una elevata espressione di parvalbumina."}
{"id": "1595605", "revid": "767487", "url": "https://it.wikipedia.org/wiki?curid=1595605", "title": "Comunit\u00e0 montana Camastra Alto Sauro", "text": "La comunit\u00e0 montana Camastra Alto Sauro \u00e8 situata nella regione Basilicata."}
{"id": "1595608", "revid": "2039709", "url": "https://it.wikipedia.org/wiki?curid=1595608", "title": "Popolari Liberali", "text": "I Popolari Liberali sono un movimento politico italiano cristiano-democratico, passato dall'UDC al Popolo della Libert\u00e0, che infine, allo scioglimento del PdL e contestuale rifondazione di Forza Italia da parte di Silvio Berlusconi, ha aderito al Nuovo Centrodestra.\nStoria.\nIl partito nacque come corrente all'interno dell'UDC nel febbraio 2007 e assunse il nome attuale nell'ottobre dello stesso anno, dopo essere stata inizialmente denominata \"Popolari-Liberali dell'UDC \". La formazione guidata subito da Carlo Giovanardi (gi\u00e0 Ministro per i rapporti con il Parlamento dei governi Berlusconi II e III, e esponente dell'UDC), si caratterizzava per la volont\u00e0 di un'alleanza pi\u00f9 solida con Forza Italia e con gli altri partiti che formavano la coalizione della Casa delle Libert\u00e0, inclusa la Lega Nord, in opposizione alle politiche di autonomia verso la Casa delle Libert\u00e0 prevalenti nelle posizioni di Follini prima e di Lorenzo Cesa e Pier Ferdinando Casini poi. Nel III congresso nazionale dell'UDC, i Popolari Liberali sostennero la candidatura di Giovanardi a segretario, candidatura che fu appoggiata dal 14% dei delegati.\nIl 3-4 ottobre 2007, nel corso di un'assemblea a Verona intitolata \"Popolari Liberali dell'UDC nel centrodestra\", Carlo Giovanardi ribattezz\u00f2 la formazione \"Popolari Liberali\", aggiungendo che essa avrebbe lasciato l'UDC se quest'ultima avesse a sua volta lasciato la Casa delle Libert\u00e0. Quando, il 18 novembre 2007, Berlusconi propose la nascita del Popolo della Libert\u00e0, Giovanardi ipotizz\u00f2 di lasciare l'UDC per aderire al nuovo partito, cosa che (dopo qualche indecisione) fece realmente il 4 febbraio 2008 assieme ad Emerenzio Barbieri, affermando che, secondo un sondaggio di Mannheimer, \"il 72% degli elettori dell'UDC sarebbe disposto ad entrare nel PdL\". Dopo la sua decisione, e dopo quella dell'UDC di correre in solitaria alle elezioni politiche del 2008, molti altri dirigenti del partito centrista lo seguirono, come Vito Bonsignore, Tomaso Zanoletti, Luigi Compagna, Giuseppe Galati, Francesco Lucchese e Alfredo Meocci, mentre ader\u00ec al nuovo partito anche Riccardo Conti, che aveva precedentemente lasciato il partito Italia di Mezzo. Il partito arriv\u00f2 cos\u00ec a contare due deputati (Giovanardi e Barbieri), che il 6 febbraio 2008 aderirono al gruppo misto, uscendo dal gruppo UDC, nelle liste della quale erano stati eletti e della quale erano stati, fino ad allora, esponenti.\nIl 3 aprile 2008, durante un'assemblea a Milano, la Democrazia Cristiana per le Autonomie (DCA) di Gianfranco Rotondi annunci\u00f2 un'alleanza con il neonato partito di Giovanardi. Alle elezioni politiche dell'aprile 2008, la formazione di centro-destra elesse un deputato (Emerenzio Barbieri) e quattro senatori (lo stesso Giovanardi, Luigi Compagna e Riccardo Conti) all'interno delle liste del Popolo della Libert\u00e0, nell'ambito di un accordo elettorale, che prevedeva l'elezione di tre parlamentari \"sicuri\" nelle liste del PdL, in vista di un futuro ingresso nel partito di Silvio Berlusconi. Carlo Giovanardi entr\u00f2 a far parte del governo Berlusconi IV come Sottosegretario alla Presidenza del Consiglio. Il partito inoltre contava tra le sue file anche l'eurodeputato e vicepresidente del Gruppo parlamentare del PPE, Vito Bonsignore (eletto nella lista dell'UDC).\nIl 29 marzo 2009 il partito entr\u00f2 definitivamente nel PdL, durante il primo congresso del partito, divenendone una corrente. Il 15 luglio 2010 la corrente di Giovanardi, assieme alla Democrazia Cristiana per le Autonomie di Rotondi, alla Democrazia Cristiana di Pizza, e all'Alleanza di Centro di Pionati, si unirono, formando la nuova corrente dei \"Democratici Cristiani nel PdL\".\nSuccessivamente sono stati una corrente del Nuovo Centrodestra, per poi aderire alla neonata formazione politica Identit\u00e0 e Azione."}
{"id": "1595610", "revid": "287204", "url": "https://it.wikipedia.org/wiki?curid=1595610", "title": "Third Lanark Athletic Club", "text": "Il Third Lanark Athletic Club, noto anche come Third Lanark, era una societ\u00e0 calcistica scozzese con sede nella citt\u00e0 di Glasgow, partecipante dal 1872 al 1967 al campionato di calcio scozzese e oggi attiva solo a livello amatoriale.\nNel suo palmar\u00e8s ci sono un titolo di campione di Scozia vinto nella stagione 1903-04 e due Scottish Cup.\nI giocatori erano soprannominati \"Thirds\", \"Warriors\", \"Redcoats\" oppure \"the Hi-Hi\"; quest'ultimo pare derivi da una partita giocata verso la fine del XIX secolo, quando un difensore del Lanark calci\u00f2 cos\u00ec in alto il pallone che il pubblic\u00f2 cominci\u00f2 a urlare in coro \"High! High! High!\" (\"In alto!\", in italiano). Il pubblico utilizzava il coro \"Hi Hi Hi!\" per incoraggiare i propri giocatori durante gli incontri.\nStoria.\nFondato nel 1872, il Third Lanark, originariamente chiamato Third Lanarkshire Rifle Volunteers o 3rd LRV, fu uno dei pi\u00f9 antichi e prestigiosi club scozzesi, nonch\u00e9 uno degli otto fondatori della Scottish Football Association nel 1873.\nNei primi anni della sua storia raggiunse due volte la finale di Scottish Cup, perdendo nel 1876 contro il Queen's Park e nel 1878 contro il Vale of Leven; il primo successo lo ottenne nel 1889 vincendo contro il Celtic (2-1).\nPrese parte alla prima edizione della Scottish Football League, il campionato nazionale, nella stagione 1890-91 e arriv\u00f2 quinto. Insieme al Vale of Leven rientr\u00f2 cos\u00ec nella ristretta cerchia dei club fondatori sia della SFA sia del campionato scozzese. \nSuccessivamente prese il nome di Third Lanark Athletic Club e riusc\u00ec a conquistare il suo unico campionato nella Division One 1903-04, battendo per 4 punti gli Hearts. Nella stagione successiva si classific\u00f2 terzo dietro a Celtic e Rangers, mentre in Coppa di Scozia vinse il suo secondo trofeo battendo proprio i Rangers in finale (1-1 e poi 3-1 al replay). Nello stesso periodo vinse per due volte (1903 e 1904) la Glasgow Cup, competizione tra le squadre della citt\u00e0, e una terza nel 1909.\nNel decennio successivo i risultati declinarono e il Third Lanark fece piazzamenti da media-bassa classifica, eccetto un quinto posto nel 1916-17; nella Division One 1923-24 evit\u00f2 la retrocessione per un punto, ma nella successiva, giunto a pari punti col Motherwell e l'Ayr United, and\u00f2 gi\u00f9 per la peggiore differenza reti. Risal\u00ec dalla Division Two tre anni pi\u00f9 tardi, quando arriv\u00f2 secondo dietro all'Ayr United, ma in una sola stagione retrocesse di nuovo.\nNel 1931 vinse la Division Two e ritorn\u00f2 in massima serie. Fece un exploit nella stagione 1931-32 classificandosi quarto, ma due anni dopo venne ancora retrocesso. Dopo un'altra promozione nel 1935, l'anno seguente perse la Scottish Cup contro i Rangers. In campionato riusc\u00ec a mantenere la serie, ma sempre con piazzamenti in seconda met\u00e0 di classifica, fino al 1953.\nIl Third Lanark riconquist\u00f2 la Division One nel 1957; in quel periodo segn\u00f2 come miglior risultato il terzo posto nel campionato 1960-61 e, a livello locale, la vittoria della quarta Glasgow Cup nel 1963. Disput\u00f2 la sua ultima stagione in Division One nel 1964-65, quando si classific\u00f2 ultimo con appena 7 punti e retrocesse. In Division Two arriv\u00f2 14\u00b0 nella stagione 1965-66 e 11\u00b0 nella stagione 1966-67, al termine della quale fall\u00ec dopo 95 anni di storia e 70 di partecipazione ai campionati nazionali.\nDopo il fallimento, alcuni tifosi del Third Lanark cominciarono a sostenere le altre squadre locali: il Queen's Park, il Clyde e, in prevalenza, il Pollok, che militava nella Scottish Junior League. Storicamente, il Third Lanark era scelto da tutti quegli appassionati di calcio che non condividevano la connotazione settaria dei principali club di Glasgow, i Rangers e il Celtic.\nA livello amatoriale, nel 1973 venne fondato il \"Third Lanark Amateurs\", che dur\u00f2 fino al 1982. Un altro Third Lanark fu attivo a livello giovanile nel periodo 1996-98 e ancora tra il 2004 e il 2007, dopodich\u00e9 nacque il \"Third Lanark Athletic Football Club\".\nIl 9 giugno 2008, una delegazione del club annunci\u00f2 alla stampa che il Third Lanark era interessato a tornare nella Scottish Football League al posto del Gretna, che aveva rinunciato alla sua licenza. Di fatto per\u00f2 il Third Lanark non present\u00f2 mai una richiesta ufficiale per entrare nella SFL, il cui posto vacante fu poi preso dall'Annan Athletic, cos\u00ec \u00e8 rimasto tuttora nel campionato di \"Central Scottish Amateur Football League\".\nStadio.\nIl primo stadio in cui gioc\u00f2 il Third Lanark era il Cathkin Park, inaugurato nel 1875 e utilizzato fino al 1903. Durante questo periodo, per la precisione nel 1884, l'impianto ospit\u00f2 anche un incontro tra Scozia e Inghilterra.\nNel 1903 il Third Lanark si trasfer\u00ec al vecchio Hampden Park, ex campo di gioco del Queen's Park (nel frattempo insediatosi nell'omonimo stadio) e lo ribattezz\u00f2 New Cathkin Park. Qui gioc\u00f2 fino al 1967 e si potevano ospitare fino a 50.000 spettatori.\nCol fallimento del Third Lanark, lo stadio divenne una propriet\u00e0 pubblica e fu convertito in un parco; tuttavia il terreno di gioco e parte delle tribune sono state conservate e possono essere visitate ancora oggi.\nCalciatori.\nDi seguito una lista di calciatori celebri che hanno militato nel Third Lanark:"}
{"id": "1595615", "revid": "1543377", "url": "https://it.wikipedia.org/wiki?curid=1595615", "title": "Try Again (Aaliyah)", "text": "Try Again \u00e8 un singolo R&amp;B della cantante Aaliyah prodotto da Timbaland e scritto da Stephen \"Static\" Garrett per la colonna sonora del film \"Romeo deve morire\", dove la star del R&amp;B ha esordito come attrice. Uscita nella primavera del 2000, la canzone \u00e8 arrivata al numero 1 in USA, entrando nella storia come primo singolo ad arrivare in cima alla Billboard Hot 100 grazie solo al passaggio in radio. Il singolo ha avuto successo in tutto il mondo e in molti paesi \u00e8 il pi\u00f9 famoso della cantante. Grazie al video della canzone, Aaliyah ha vinto due premi agli MTV Video Music Awards del 2000, mentre grazie al brano ha ricevuto una nomination ai Grammy Awards come Best R&amp;B Female Vocal Performance.\nComposizione e testo.\nDopo \"Are You That Somebody?\", questo \u00e8 il secondo singolo della cantante R&amp;B scritto da Stephen \"Static\" Garrett e prodotto da Timbaland, visto il successo ottenuto dal precedente singolo. Anche in questo caso l'intro rap della canzone \u00e8 eseguito da Timbaland, il quale rende un omaggio alla canzone \"I Know You Got Soul\" di Eric B. &amp; Rakim. Il testo del pezzo parla di forza e perseveranza che bisogna avere nella vita cos\u00ec come nelle relazioni. La cantante spiega nel ritornello che se un rapporto sentimentale non dovesse decollare fin dall'inizio, non bisogna gettare la spugna ma scrollare le spalle e riprovare. Vengono esposti i dubbi che assalgono le coppie all'inizio di una storia, chiedendosi se durer\u00e0 per sempre o solo una settimana, e se la situazione che sembra perfetta al presente possa cambiare in futuro. Nel ponte della canzone Aaliyah canta dichiara che potrebbe avere un atteggiamento timido o pedante all'inizio, ma che non si pu\u00f2 sapere come proseguir\u00e0, per cui l'importante \u00e8 riprovare.\nVideo musicale.\nIl video della canzone \u00e8 stato diretto da Wayne Isham e girato nel marzo del 2000 negli studi di Hollywood. Il \"look\" della cantante mostra di aver subito un'evoluzione decisiva rispetto al passato: abbandonata la sua classica pettinatura di riferimento, con una parte del viso coperta dai capelli, Aaliyah in questo video sfoggia un nuovo taglio, con riga in mezzo e punte dei capelli tinte di rosso fuoco (in passato non aveva mai tinto i capelli per un video). Anche il trucco \u00e8 pi\u00f9 aggressivo, di ispirazione quasi egizia, con ombretto e matita che allungano gli occhi e un neo sopra il labbro. L'abbigliamento \u00e8 quasi esclusivamente di pelle nera, con pantaloni larghi e bassi e un bikini succinto (tipici del vestiario della star R&amp;B).\nLa scenografia del video \u00e8 stata ispirata dal film \"I tre dell'Operazione Drago\" con Bruce Lee, presentando una sala piena di specchi e di muri girevoli.\nJet Li, protagonista del film \"Romeo deve morire\" insieme alla cantante, fa un cameo nel video, riproponendo una scena del film in cui usa Aaliyah come arma facendola camminare su un muro per colpire di calci un'avversaria (secondo l'etica del personaggio di Jet Li nel film infatti, gli uomini non dovrebbero mai picchiare le donne). Anche la coreografia curata da Fatima Robinson, che rispetto ai video passati \u00e8 diventata ancora pi\u00f9 complessa e articolata, ha preso ispirazione dai film di Bruce Lee e dalle arti marziali.\nRiconoscimenti.\nLa rivista \"Billboard\" ha inserito il brano nella lista delle 100 canzoni di maggior successo degli anni 2000 alla posizione numero 98. Il canale musicale VH1 ha inserito il brano al 65\u00ba posto nella classifica delle 100 migliori canzoni degli anni 2000.\nIl sito web Pitchfork ha inserito il brano alla posizione 75 nella lista delle 500 migliori tracce degli anni 2000, elogiando la produzione di Timbaland, basata su una \"303 bassline proveniente dall' acid house\", e \"la grande e necessaria qualit\u00e0 di Aaliyah come musa e principale interprete di Timbaland\", la cui abilit\u00e0 \"affronta senza paura qualsiasi cosa di fresco e inaspettato egli faccia apparire\". La canzone \u00e8 stata inserita dalla rivista \"Rolling Stone\" nella classifica delle 100 migliori canzoni della decade 2000-2009 alla posizione numero 86, dichiarando come la cantante \"sia riuscita a fare cos\u00ec tanta musica indimenticabile nella sua vita\". Slant ha posizionato il brano al 60\u00ba posto nella lista dei 100 migliori singoli degli anni '00 affermando che \"la performance di Aaliyah ha influenzato hip-hop, dance e pop in tutti i nove anni che sono seguiti\", aggiungendo che \"il minimalismo di Timbaland le si addiceva cos\u00ec bene: entrambi erano capaci di fare cos\u00ec tanto con cos\u00ec poco\". La rivista musicale Stylus ha inserito il brano alla posizione numero 88 nella lista dei 100 migliori singoli degli anni 2000, descrivendo la cantante come \"la perfetta imbarcazione per il mix frenetico\" di Timbaland, e la canzone come \"la loro migliore collaborazione\". Il critico della rivista, Andrew Casillas, continua aggiungendo: \"Aaliyah cavalca il mix di effetti sonori metallici e di frequenze oscillanti, il tutto con una voce tubante sottile, trasudando seduzione senza oscurare il ritmo. Poche collaborazioni produttore/artista hanno mai avuto questa alchimia\".\nIl video della canzone ha ricevuto tre nomination agli MTV Video Music Awards del 2000, come Best Choreography, Best Video From A Film e Best Female Video, portandosi a casa questi ultimi due; \u00e8 la prima vittoria a questi Awards da parte della cantante, visto che l'anno precedente con due nomination per \"Are You That Somebody?\" non aveva vinto nulla. Aaliyah ottiene anche la sua seconda nomination ai Grammy come Best Female R&amp;B Vocal Performance With Vocal con questo pezzo, oltre due nomination ai Soul Train Lady of Soul Awards come Best R&amp;B/Soul Single e R&amp;B/Soul or Rap Music Video. Ai Billboard Music Award riceve due nomination, nelle categorie Maximum Vision Video e Best R&amp;B Clip of the year. Grazie al successo ottenuto in tutta Europa, la cantante riceve una nomination come Best R&amp;B Act agli MTV Europe Music Awards.\nSuccesso commerciale.\nLa promozione del film e della colonna sonora \u00e8 stata poderosa, tanto che la canzone \u00e8 stata eseguita dal vivo in numerosi programmi, tra cui MTV TRL, Top of the Pops, The Tonight Show con Jay Leno e The Rosie O'Donnell Show. Uscito nella radio USA nel marzo del 2000, il singolo ha velocemente scalato la classifica, entrandovi al numero 59 e raggiungendo il numero 1 della Hot 100 dopo quattordici settimane. Il singolo \u00e8 entrato nella storia della musica come prima canzone in assoluto a raggiungere il numero 1 solo grazie al passaggio in radio, senza quindi l'ausilio di un CD singolo nei negozi. La massiccia programmazione radiofonica della canzone, le ha permesso di spendere ben 15 settimane nella top10 e 32 nella top100. Il singolo \u00e8 arrivato al numero 12 nella classifica dei 100 singoli di pi\u00f9 grande successo del 2000 di Billboard, e al numero 18 in quella dei singoli R&amp;B. Pur essendosi fermata al numero 4 nelle classifiche R&amp;B, la canzone \u00e8 praticamente arrivata al numero 1 di quasi tutte le classifiche di Billboard, dalla HOT 100 Airplay alla Rhytmic Top 40.\nNel Regno Unito \u00e8 stato il primo singolo della cantante ad entrare in top10, e arrivare precisamente al numero 5, cos\u00ec come in Germania e Norvegia. In Germania \u00e8 stato il primo singolo dell'artista ad ottenere la certificazione di disco d'oro. Nei Paesi Bassi \u00e8 entrato al numero 23 e d \u00e8 arrivato al numero 3 come il precedente successo \"Are You That Somebody?\", con un totale di 17 settimane in classifica.\nIn Nuova Zelanda invece non \u00e8 entrato in top10, si \u00e8 fermato al numero 13, ma ha speso in classifica 20 settimane, 6 in pi\u00f9 rispetto al singolo numero 1 \"Are You That Somebody?\". In Australia \u00e8 stato il primo singolo dell'artista ad entrare in classifica, raggiungendo la posizione numero 8 dopo aver debuttato alla 15 e passando 18 settimane nella top50; in questo paese ha anche ottenuto la certificazione di disco di platino.\nAnche in Italia \"Try Again\" \u00e8 il primo singolo di Aaliyah ad essere entrato in classifica. In Svizzera \u00e8 diventato il singolo di pi\u00f9 successo dell'artista: entrato in classifica alla posizione 54, \u00e8 arrivato alla numero 8, restando in classifica per ben 33 settimane. Il successo mondiale del pezzo trasforma la cantante in una star conosciuta da tutti e conferma la formula vincente del team creato con Timbaland nelle vesti di produttore e Steve \"Static\" Garrett in quelle di autore.\nCampionamenti.\nLa traccia \u00e8 stata oggetto di campionamento da parte di George Michael per il brano \"Freeek!\" del 2002.\nIl musicista inglese James Blake ha utilizzato un campionamento della canzone per il brano \"I'll Stay\", tratto dall'EP \"CMYK\"; nello stesso EP, Blake ha campionato \"Are You That Somebody?\" per la traccia omonima.\nDJ Shadow ha campionato il brano per la sua collaborazione con Cut Chemist, \"Chilled\"."}
{"id": "1595619", "revid": "6923", "url": "https://it.wikipedia.org/wiki?curid=1595619", "title": "MuLinux", "text": "muLinux (contrazione di micro-Linux) \u00e8 una distribuzione GNU/Linux creata da Michele Andreoli altamente configurabile e di stampo minimalista, creata per consentire il suo utilizzo direttamente da un unico floppy disk.\nSviluppata tra il 1998 e il 2004, \u00e8 nota in particolare nell'ambito delle distribuzioni contenute su un singolo floppy disk.\n\u00c8 possibile utilizzare ulteriore software, come X11, Samba, GCC, tramite floppy aggiuntivi.\nmuLinux pu\u00f2 essere anche installata sul proprio hard disk in modo permanente all'interno di una directory DOS (mediante l'utilizzo del file system UMSDOS) o in una partizione libera dell'hard disk (utilizzando ext2)."}
{"id": "1595620", "revid": "15756", "url": "https://it.wikipedia.org/wiki?curid=1595620", "title": "Numero piramidale quadrato", "text": "Un numero piramidale quadrato \u00e8 un numero figurato che rappresenta una piramide a base quadrata. L'\"n\"-esimo numero di questo tipo \u00e8 quindi la somma dei quadrati dei primi \"n\" numeri naturali, che pu\u00f2 essere espressa in formula come\nQuesta formula \u00e8 un caso particolare della formula di Faulhaber e si pu\u00f2 dimostrare o utilizzando il doppio conteggio, per induzione oppure per costruzione algebrica. Una formula equivalente si trova nel Liber abaci di Fibonacci (1202, capitolo II.12).\nSi osservi che tale formula restituisce sempre un numero intero, infatti:\nil numeratore \u00e8 allora un multiplo di 6 e si semplifica quindi con il denominatore.\nI primi numeri piramidali quadrati sono\n1, 5, 14, 30, 55, 91, 140, 204, 285, 385, 506, 650, 819.\nQuesti numeri possono essere costruiti nello spazio fisico, come mostrato in figura, attraverso una piramide di sfere la cui base ha lato \"n\".\nDimostrazione per costruzione algebrica.\n\u00c8 possibile osservare che:\ninfatti questo \u00e8 un modo per raggruppare diversamente i quadrati.\nFacciamo un esempio, prendendo il caso n=5.\nda questa rappresentazione si pu\u00f2 notare che, cos\u00ec facendo, si rappresenta 5 volte il numero cinque,\n4 volte il numero quattro e cos\u00ec via, fino a rappresentare 0 volte il numero zero.\nSi \u00e8 quindi riscritta la somma dei quadrati in un altro modo.\nA questo punto, ricordando il risultato gi\u00e0 noto:\ne che\nsi pu\u00f2 scrivere:\nda cui:\nconsiderando che:\nsi pu\u00f2 portare la sommatoria a primo membro, ottenendo:\nda cui facilmente si ricava che:\nRelazioni con altri numeri figurati.\nI numeri piramidali possono anche essere espressi come somme di coefficienti binomiali:\nInoltre l'\"n\"-esimo numero piramidale \u00e8 un quarto del \"2n\"-esimo numero tetraedrico:\nLa somma di due numeri piramidali quadrati \u00e8 un numero ottaedrico.\nOltre a 1, l'unico altro numero che \u00e8 contemporaneamente un quadrato e un numero piramidale quadrato \u00e8 4900, il 70\u00ba numero quadrato e il 24\u00ba numero piramidale. Questo \u00e8 stato dimostrato da George Neville Watson nel 1918.\nGli unici numeri che sono contemporaneamente piramidali quadrati e triangolari sono 1, 55, 91 e 208.335.\n1 \u00e8 anche il solo numero che sia contemporaneamente piramidale quadrato e tetraedrico.\nQuadrati in un quadrato.\nUn comune rompicapo matematico consiste nel trovare il numero di quadrati in una griglia \"n\"\u00d7\"n\". Si pu\u00f2 osservare che:\nSegue quindi che il numero di quadrati in una griglia \"n\"\u00d7\"n\" \u00e8\novvero l'\"n\"-esimo numero piramidale quadrato."}
{"id": "1595624", "revid": "1573940", "url": "https://it.wikipedia.org/wiki?curid=1595624", "title": "Witica", "text": "Witica \u00e8 un genere di ragni appartenente alla famiglia Araneidae.\nDistribuzione.\nLe tre specie oggi note di questo genere sono state reperite in America centrale e meridionale: la specie dall'areale pi\u00f9 vasto \u00e8 la \"W. crassicaudus\", rinvenuta in varie localit\u00e0 dell'area compresa fra il Messico e il Per\u00f9.\nTassonomia.\nConsiderato un sinonimo anteriore di \"Salassina\" , a seguito di un lavoro dell'aracnologo Levi (1986b); mentre, in precedenza, era considerato sinonimo di \"Edricus\" .\nDal 2002 non sono stati esaminati esemplari di questo genere.\nA marzo 2014, si compone di tre specie:"}
{"id": "1595628", "revid": "300067", "url": "https://it.wikipedia.org/wiki?curid=1595628", "title": "National Board of Review Awards 1998", "text": "La 70\u00aa edizione dei National Board of Review Awards si \u00e8 tenuta l'8 febbraio 1999."}
{"id": "1595631", "revid": "117760395", "url": "https://it.wikipedia.org/wiki?curid=1595631", "title": "Torchiaro", "text": "Torchiaro (\"L\u00f9 Tr\u00f9cchi\u00e0\" in dialetto torchiarese) \u00e8 un ex comune italiano dell'attuale provincia di Fermo, di 134 abitanti, divenuto nel 1860 frazione di Ponzano di Fermo.\nGeografia fisica.\n\u00c8 situato nella campagna marchigiana, in una zona di pregio paesaggistico ed immersa nel verde, a 2\u00a0km dalla frazione Moregnano di Petritoli; dista 4,5\u00a0km da Ponzano di Fermo, 5 da Petritoli, 5,5 da Monte Giberto, 12 da Fermo, 13 da Monterubbiano (su strada asfaltata) e 19 dal mare (Porto San Giorgio).\nStoria.\nRecenti ritrovamenti piceni nei confini comunali testimoniano l'antico popolamento dell'area.\nIl nome, di origine longobarda, richiama il concetto di unit\u00e0 di distribuzione di prodotti agricoli (\"trokkiu\", \"trog\", it. tr\u00f2golo, tru\u00f2golo: recipiente per riporre cibi o acqua). Torchiaro nel 1300 era uno dei castelli di Fermo. Il \"Castrum Torchiarii\" era di piccole dimensioni. La parte pi\u00f9 antica del XIV sec. \u00e8 ancora documentata da un porta a sesto acuto, con rifacimenti ancora visibili del secolo successivo.\nNel 1833, con la suddivisione territoriale dell'epoca, divenne comune appodiato della Comunit\u00e0 di Ponzano. Nel 1860, con l'Unit\u00e0 d'Italia, ebbe titolo di frazione del comune di Ponzano di Fermo.\nA Monterubbiano \u00e8 conservato un atto di transazione per la determinazione dei confini tra questo Comune e il Torchiaro, risalente al 1763.\nL'archivio storico \u00e8 confluito al Comune di Ponzano di Fermo.\nLuoghi di interesse.\nA Torchiaro sono visitabili:"}
{"id": "1595632", "revid": "45635", "url": "https://it.wikipedia.org/wiki?curid=1595632", "title": "Capparuccia", "text": ""}
{"id": "1595634", "revid": "1442080", "url": "https://it.wikipedia.org/wiki?curid=1595634", "title": "Stefano Napoleoni", "text": "Biografia.\nNato a Roma, Napoleoni \u00e8 uno dei pochi calciatori italiani ad aver trascorso la sua intera carriera all'estero, giocando per diverse squadre in Polonia, Grecia e Turchia, pur avendo pi\u00f9 volte espresso il desiderio di tornare a giocare in Italia, misurandosi con i livelli pi\u00f9 alti del calcio nazionale.\nCarriera.\nClub.\nGli inizi e il periodo del Widzew \u0141\u00f3d\u017a.\nNato nel quartiere Nuovo Salario di Roma, Stefano Napoleoni inizia la sua carriera sempre nella capitale, unendosi all'U.S.D. Tor di Quinto, squadra di Promozione. Tuttavia, nel 2006 viene notato dall'ex-calciatore polacco Zbigniew Boniek, gi\u00e0 noto per aver giocato in Serie A con le maglie di Juventus e Roma e aver allenato diverse squadre italiane. In qualit\u00e0 di dirigente del , al tempo militante nella massima divisione polacca, Boniek decide di portare Napoleoni in Polonia per difendere i colori della squadra della seconda citt\u00e0 pi\u00f9 grande della nazione.\nCos\u00ec, Napoleoni debutta da professionista in Ekstraklasa il 14 ottobre 2006, nella partita in trasferta contro il G\u00f3rnik \u0141\u0119czna, segnando anche la sua prima rete con la nuova maglia. Nell'occasione, diventa anche il primo italiano a giocare nella massima serie polacca. Nella sua annata di debutto, l'attaccante colleziona in tutto 23 presenze e cinque reti fra campionato e coppa nazionale.\nNella stagione successiva, in cui per altro si unisce alla squadra un altro italiano (il difensore Joseph Dayo Oshadogan), Napoleoni fatica a ritagliarsi un posto da titolare, ma riesce comunque a segnare altre otto reti, bottino che per\u00f2 non basta ad evitare la retrocessione in cadetteria del Widzew \u0141\u00f3d\u017a a fine campionato. La successiva esperienza dell'attaccante in seconda divisione si rivela deludente: conclude con 17 presenze e un'unica rete, e la sua squadra non riesce a raggiungere l'obbiettivo del ritorno immediato nella massima serie.\nL'arrivo in Grecia con il Levadiakos.\nA febbraio del 2009, Napoleoni decide di lasciare la Polonia per ripartire alla volta della Grecia, tentando l'avventura in Alpha Ethniki e legandosi al Levadiakos, con cui firma un contratto triennale. Due mesi pi\u00f9 tardi, segna la sua prima rete in campionato contro l'Iraklis, diventando il primo calciatore italiano a segnare una rete nella massima serie greca. Il 14 aprile seguente, realizza anche la sua prima doppietta tra i professionisti, in casa del Panthrakikos.\nNella stagione 2009-2010, Napoleoni segna sette reti in campionato, ma la sua squadra retrocede dopo aver chiuso terzultima. Nella stagione 2010-2011, il club gioca quindi in Beta Ethniki, e stavolta l'italiano contribuisce con i suoi gol (otto in totale) alla nuova promozione nella massima serie. Nella stagione 2011-2012 gli viene affiancato in attacco D\u012bm\u012btrios Papadopoulos, che poco tempo prima aveva avuto una breve esperienza nel campionato italiano con il Lecce: insieme, i due attaccanti portano il Levadiakos a raggiungere uno storico settimo posto in Alpha Ethniki, che risulta tuttora il miglior piazzamento di sempre del club nel campionato nazionale. Pur avendo attratto interesse da squadre come il West Bromwich Albion, Napoleoni ha giocato con il Levadiakos fino alla scadenza naturale del suo contratto, nel dicembre del 2012.\nIl passaggio all'Atromitos.\nDopo un provino con il non andato a buon fine, il 2 febbraio 2013 Napoleoni passa all'Atromitos. Impiegato inizialmente a singhiozzo, segna la sua prima ed unica rete stagionale con la sua nuova squadra il 19 maggio seguente, in occasione del match contro l'Asteras Tripoli valevole per i play-off di fine stagione. Nel campionato 2013-2014, l'italiano si dimostra pi\u00f9 prolifico, mettendo a segno dieci gol in 29 apparizioni e permettendo all'Atromitos di accedere ai preliminari di Europa League per il secondo anno consecutivo.\nNella stagione 2014-2015, Napoleoni migliora ulteriormente il suo score realizzativo, andando a segno 13 volte in 27 presenze: la statistica include anche le sue prime due triplette in carriera, realizzate rispettivamente contro l'Asteras Tripoli e il Panionios. Nonostante avesse attirato l'attenzione di squadre come il PAOK Salonicco, l'AEK Atene e il Sassuolo in vista della vicina finestra di mercato estiva, nel maggio del 2015 l'italiano ha deciso di rinnovare il proprio contratto con l'Atromitos, ponendo la propria firma su un accordo valido fino al 2019.\nIl 30 luglio 2015, l'attaccante ha segnato il suo primo gol in una competizione europea, aprendo le marcature dell'incontro che ha visto la sua squadra espugnare il terreno di gioco degli svedesi dell'AIK Solna, nell'andata del terzo turno di spareggio dell'Europa League.\nL'approdo in Turchia: \u0130stanbul, G\u00f6ztepe e \u00dcmraniyespor.\nIl 31 gennaio 2016, ultimo giorno della finestra di mercato invernale, dopo una infruttuosa trattativa per tornare a giocare in Italia in Serie B con il Frosinone, Napoleoni decide di provare una nuova avventura nella S\u00fcper Lig (la massima serie turca), passando al \u0130stanbul Ba\u015fak\u015fehir per circa 400.000 euro. Del suo periodo nella capitale risulta particolarmente memorabile la sua seconda stagione, in cui contribuisce in modo decisivo all'obbiettivo del club di raggiungere la seconda posizione in campionato e, di conseguenza, la qualificazione ai preliminari della Champions League. Nelle stagioni successive, invece, il suo rendimento \u00e8 invece al di sotto delle aspettative, e l'attaccante non riesce mai a andare oltre, tantomeno a raggiungere le cinque reti per annata (considerando tutte le competizioni).\nIl 2 settembre 2019, Napoleoni viene ceduto al G\u00f6ztepe, con cui firma un contratto annuale estendibile per un altro anno. A Smirne l'attaccante gioca per due stagioni, con la squadra che in entrambi i casi conclude il campionato a met\u00e0 classifica: dopodich\u00e9, nell'estate del 2021 rimane svincolato.\nTuttavia, il 7 settembre seguente viene annunciato l'ingaggio dell'italiano (per mezzo di un contratto annuale) da parte dell'\u00dcmraniyespor, formazione della seconda serie turca.\nStatistiche.\nPresenze e reti nei club.\n\"Statistiche aggiornate al 9 gennaio 2022\""}
{"id": "1595641", "revid": "200568", "url": "https://it.wikipedia.org/wiki?curid=1595641", "title": "Linguadoca (provincia)", "text": "La Linguadoca (anticamente \"Linguadoco\"; in francese \"Languedoc\"; in occitano \"Lengad\u00f2c\") \u00e8 una regione storica della Francia.\nL'antica provincia derivava il suo nome dalla lingua che vi si parlava, l'occitano o \"lingua d'oc\" \u2013 in contrapposizione al nord della Francia, detto anche \u00abterra della \"lingua d'o\u00efl\"\u00bb \u2013 laddove \"\u00f2c\" e \"o\u00efl\" erano le rispettive forme per la parola \"s\u00ec\".\nIl territorio dell'antica provincia di Linguadoca corrisponde con buona approssimazione a quello delle ex regioni amministrative di Linguadoca-Rossiglione e Midi-Pirenei, dal 2016 unite in una nuova regione che ha preso il nome di Occitania.\nStoria.\nLa Linguadoca corrisponde in gran parte alla provincia romana \"Narbonensis I\", pi\u00f9 tardi chiamata Settimania. I Visigoti, che la conquistarono nel V secolo, le diedero il nome di Gotia.\nNell'VIII secolo i Saraceni l'occuparono temporaneamente ma ne furono cacciati da Carlo Martello, Pipino il Breve e Carlo Magno. La Linguadoca divenne quindi, sotto la dominazione dei Franchi, il ducato di Settimania, ben presto indipendente; nel X secolo si fuse con la Contea di Tolosa.\nIn seguito alla Crociata albigese, Amaury VI de Montfort, cui spettava di diritto la contea, la cedette al Re di Francia Luigi VIII, e la cessione fu confermata nel 1229 da un trattato fra Raimondo VII di Tolosa e Luigi IX.\nPreistoria e antichit\u00e0.\nDurante la preistoria erano popolate solo le zone collinari settentrionali, non le pianure, malsane e paludose: nel Neolitico vi abitava popolazione di montanari che, nel Calcolitico, ci ha lasciato tracce sotto forma di stele scolpite rappresentanti guerrieri.\nDurante l'Et\u00e0 del ferro la regione era occupata da popolazioni iberiche che fondarono l'oppidum d'Ens\u00e9rune e valorizzarono la regione circostante.\nVerso la fine del III secolo a.C. un'ondata migratoria celtica, i Volci, colonizz\u00f2 i territori contigui, a oriente e occidente di quella prima colonia iberica; fondarono per capitali ad ovest Tolosa (\"Volci Tectosagi\"), e a est N\u00eemes (\"Volci Arecomici\").\nGli eserciti cartaginesi, partiti alla conquista dell'Italia, attraversarono la regione, allora sotto la dominazione di un principe arverno, il quale li forn\u00ec di guide per attraversare le Alpi.\nI marinai greci fondarono una colonia ad Agde e le loro leggende assimilarono la regione ai Campi Elisi, dove Eracle, partito alla conquista dei pomi d'oro del giardino delle Esperidi, avrebbe incontrato e sposato la ninfa Galatea, da cui gli abitanti del luogo, \"Galates\" o Galli, avrebbero tratto il nome. Vennero a patti coi Romani nel I secolo d.C., quando la regione fu attraversata dalle legioni di Domiziano\nEns\u00e9rune fu abbandonata come capitale militare per una nuova citt\u00e0 creata per pacificare la provincia, Narbona, che divenne a sua volta la capitale della Gallia Narbonense. L'asse viaria esistente, in direzione est-ovest, venne pavimentata e collegata alla rete stradale romana, diventando la \"via Domitia\", che collegava Roma a Tarragona, seconda citt\u00e0 dell'Impero.\nNel IV secolo la regione \u00e8 cristianizzata da san Sernino.\nIl regno visigoto.\nAl principio del V secolo la Linguadoca sub\u00ec le invasioni dei Vandali. Qualche anno pi\u00f9 tardi i Visigoti presero il controllo della regione, dopo che i Romani ebbero ceduto loro Aquitania e Narbonense in qualit\u00e0 di confederati. Il regno visigoto comprendeva quindi la parte meridionale della Francia e la Spagna, con Tolosa come capitale che visse un periodo d'oro nel V secolo prima che l'aristocrazia visigota si trasferisse a Toledo\nContrariamente agli altri invasori i Visigoti non fecero \"tabula rasa\" delle istituzioni preesistenti e perpetuarono il diritto romano, sintetizzandone un diritto romano-germanico che trov\u00f2 espressione nella \"Lex Romana Visigothorum\"; la persistenza del diritto romano permise la continuit\u00e0 di un alto grado di civilizzazione. La Linguadoca benefici\u00f2 anche di un diritto feudale attenuato che permise l'emergere di una borghesia cittadina.\nFormazione della Linguadoca.\nI visigoti erano ariani, come la maggioranza dei popoli dell'Impero a quel tempo: le relazioni fra Clodoveo I col Papato fornirono ai Franchi gli argomenti sufficienti per pretendere l'annessione della regione nel VI secolo; segu\u00ec un lungo periodo di disordini. La Settimania, i dintorni di Narbona, rest\u00f2 sotto il dominio visigoto e in relazioni pacifiche coi musulmani, il che diede pretesto alla spedizione punitiva di Carlo Martello che nel 719 devast\u00f2 l'Occitania.\nCarlo Magno leg\u00f2 Tolosa ad uno dei suoi figli col titolo di \"Regno d'Aquitania\" nel 778, con tutto il Meridione, dal Rodano all'Atlantico, in vista di federarsi per la riconquista della Spagna. L'amministrazione di tutto quell'immenso territorio fu affidata ai Conti di Tolosa, che continuarono a combattere i Mori per riconquistare i territori della Gallia Narbonense; da tale competizione feudale nacque la Linguadoca.\nRaimondo IV, detto \"Raimondo de Saint Gilles\", (1042\u00a0\u2013 1115) ingrand\u00ec il proprio dominio, per matrimonio ed eredit\u00e0, annettendovi le contee di Rouergue, di N\u00eemes, di Narbona, di G\u00e9vaudan, d'Agde, di B\u00e9ziers, e d'Uz\u00e8s. Ma i suoi figli e successori non riuscirono a mantenere la propria autorit\u00e0 sulla Linguadoca e il potere venne esercitato dai visconti. Poco a poco il sud della regione pass\u00f2 sotto la sovranit\u00e0 dei conti di Barcellona e dei Sovrani d'Aragona, che divennero per matrimonio conti di G\u00e9vaudan e signori di Montpellier.\nIl catarismo e l'annessione al regno di Francia.\nTra il 1150 e il 1250 in molte parti dell'Europa meridionale, con punte di densit\u00e0 maggiori in aree come la Linguadoca, la Provenza e la Lombardia, si diffuse il catarismo, bollato dalla Chiesa cattolica come eresia. La relativa tolleranza praticata dai signori di Provenza e dal conte di Tolosa (ed anche da alcuni ecclesiastici come i vescovi di Tolosa e Carcassonne e l'arcivescovo di Narbona) nei confronti dei predicatori catari fu pretesto al re di Francia per annettere le regioni meridionali dichiarando la Crociata albigese.\nNel 1229 Alfonso di Poitiers, figlio di Luigi VIII di Francia e fratello di Luigi IX, eredit\u00f2 dal conte di Tolosa e spos\u00f2 Giovanna di Tolosa, figlia del conte Raimondo VII; alla di lei morte senza eredi la regione fu amministrata per conto del re di Francia da tre \"s\u00e9n\u00e9chauss\u00e9e\": Tolosa, Carcassonne e Beaucaire. Pi\u00f9 tardi la Linguadoca venne amministrata in due \"g\u00e9n\u00e9ralit\u00e9\": Montpellier e Tolosa. L'intendente risiedeva a Montpellier e il parlamento a Tolosa. Nel 1271 la contea di Tolosa venne finalmente riunita alla Corona da Filippo III.\nNacque cos\u00ec la \"Languedoc royal\" che resistette sino alla Rivoluzione, conservando i propri usi, la propria lingua e la propria amministrazione specifica. Tale Linguadoca storica corrisponde all'antica contea di Tolosa e comprende il Vivarese, il Velay e il G\u00e9vaudan.\nLe Linguadoca, una delle prime grandi provincie riunite alla Corona, perse la sua autonomia ma influenz\u00f2 profondamente con la propria cultura latina la monarchia francese ancora permeata dall'influsso culturale germanico. La provincia fu sempre garante della coesione del territorio reale, anche nei periodi pi\u00f9 travagliati come la guerra dei cent'anni dove respinse la dominazione inglese in Aquitania, cos\u00ec come davanti alla pressione del Sacro Romano Impero verso le rive del Rodano.\nEpoca moderna.\nNel XVIII secolo l'intendenza di Linguadoca comprendeva due \"g\u00e9n\u00e9ralit\u00e9\": Montpellier e Tolosa; nel 1790-1791 ci fu l'istituzione dei dipartimenti: dall'intendenza della Linguadoca nacquero i dipartimenti dell'Ard\u00e8che, del Gard, dell'H\u00e9rault, dell'Aude, del Tarn, della Loz\u00e8re, una gran parte dell'Alta Loira e dell'Alta Garonna ed una piccola parte dell'Ari\u00e8ge e dei Pirenei Orientali (Fenouill\u00e8des)"}
{"id": "1595642", "revid": "33751", "url": "https://it.wikipedia.org/wiki?curid=1595642", "title": "Football League First Division", "text": ""}
{"id": "1595643", "revid": "363629", "url": "https://it.wikipedia.org/wiki?curid=1595643", "title": "Roberta Scardola", "text": "Biografia.\nRoberta Scardola debutta giovanissima, lavorando come doppiatrice e soprattutto come attrice televisiva.\nTra i suoi primi lavori, ci sono il cortometraggio \"Caramelle\" (1995), regia di Cinzia TH Torrini, il film \"Tu ridi\" (1997), diretto dai fratelli Taviani, e le due stagioni della serie televisiva di Canale 5, \"Caro maestro\" (1996-1997), dirette da Rossella Izzo, in cui \u00e8 \"Giulia\", figlia della protagonista femminile che ha il volto di Elena Sofia Ricci.\nSuccessivamente partecipa ad altre produzioni televisive, fra cui le miniserie \"Ma il portiere non c'\u00e8 mai?\", in onda nel 2002 su Canale 5, \"Provaci ancora prof!\" (2005 e 2007), queste ultime dirette anch'esse da Rossella Izzo e trasmesse da Rai Uno.\nNel 2008 e nel 2009 ritorna su Canale 5 con la seconda e terza stagione della serie \"I Cesaroni\", dove ha il ruolo di \"Carlotta\", amica di \"Eva\", interpretata da Alessandra Mastronardi, e fidanzata di \"Walter\" (Ludovico Fremont) a cui d\u00e0 l'addio all'inizio della terza stagione. Il suo ruolo avr\u00e0 una maggiore importanza nella quarta stagione, in onda nel 2010, anno in cui \u00e8 tra gli interpreti principali del film \"La citt\u00e0 invisibile\", opera prima di Giuseppe Tandoi. Dal 2011 \u00e8 madrina della nazionale calcio attori.\nNel 2013 ha il ruolo di protagonista, insieme a Gianluca Di Gennaro, nel videoclip \"Solo un momento\" di Nicolas Ferrante, diretto da Marco D'Andragora e prodotto da \"DaMovie Production\".\nNel 2019 partecipa al programma televisivo \"Forum\" come microfonista."}
{"id": "1595644", "revid": "122246", "url": "https://it.wikipedia.org/wiki?curid=1595644", "title": "Bagnaia (Viterbo)", "text": "Bagnaia \u00e8 una frazione di Viterbo, situata sul tratto della Via Francigena che passa tra i monti Cimini, celebre per il giardino manieristico di Villa Lante.\nStoria.\nLa prima menzione storica specifica di questo centro risale all'anno 963, quando il villaggio era noto come \"Bangaria\". Nel XIII secolo il territorio di Bagnaia divenne oggetto di un donativo assegnato dal papa al vescovo della vicina Viterbo; tuttavia fino al XVI secolo non vi fu edificata alcuna residenza vescovile.\nDurante il Medioevo il villaggio presenta gi\u00e0 alcune interessanti architetture, ma pi\u00f9 importanti risulteranno quelle risalenti al Rinascimento.\nNella parte alta del villaggio \u00e8 possibile accedere a Villa Lante, la cui costruzione avvenne tra il 1511 e il 1566 su commissione del cardinale Gianfrancesco Gambara. Dopo la costruzione di Villa Lante, Bagnaia aument\u00f2 notevolmente la sua popolarit\u00e0 come luogo di riposo.\nNel 1576 l'architetto senese Tommaso Ghinucci riorganizz\u00f2 l'assetto urbanistico del paese, in procinto di divenire una piccola citt\u00e0: tali aggiustamenti sono particolarmente visibili nei pressi di Piazza XX Settembre, ispirata a Piazza del Popolo di Roma. Le facciate degli edifici della piazza sono fregiate di stemmi papali e cardinalizi.\nNel 1928 perse il titolo di comune a favore di Viterbo e divenne una frazione.\nEventi.\nBagnaia \u00e8 famosa in tutta la provincia anche per il Sacro fuoco di Sant'Antonio: una pira di oltre 8 metri di altezza per circa 30 metri di circonferenza che viene accesa ogni anno il 16 gennaio.\nInfrastrutture e trasporti.\nStrade.\nBagnaia \u00e8 raggiungibile, tramite la Strada Statale 675 Umbro-Laziale, all'uscita \"Bagnaia-Montefiascone\".\nBagnaia \u00e8 collegata, tramite viale Fiume, alla frazione La Quercia e, proseguendo su viale Trieste, si arriva a Viterbo.\nAttraverso la SP 151 Ortana \u00e8 collegata con Il Pallone, frazione di Vitorchiano.\nFerrovie.\nLa stazione di Bagnaia si trova all'interno del paese ed \u00e8 sulla linea Roma-Civita Castellana-Viterbo."}
{"id": "1595646", "revid": "237256", "url": "https://it.wikipedia.org/wiki?curid=1595646", "title": "Vladimir Mikhailovi\u010d Bekhterev", "text": ""}
{"id": "1595649", "revid": "466539", "url": "https://it.wikipedia.org/wiki?curid=1595649", "title": "Herman Bing", "text": "Biografia.\nNato in Germania, studi\u00f2 musica e debutt\u00f2 a 16 anni nel vaudeville per poi lavorare come clown in un circo; era il fratello di Rudolf Bing, il famoso direttore del Metropolitan. Herman si avvicin\u00f2 al cinema con Friedrich Wilhelm Murnau, con il quale part\u00ec per Hollywood nel 1927. Diventato suo assistente, lavor\u00f2 alla sceneggiatura di \"Aurora\", uno dei capolavori di Murnau. Collabor\u00f2 poi con registi quali Ernst Lubitsch, John Ford e Frank Borzage, finendo per scegliere la carriera di attore.\nCon la sua espressione stralunata e l'accento tedesco che non riusc\u00ec mai a perdere, divent\u00f2 uno dei pi\u00f9 importanti e ricercati caratteristi della commedia degli anni trenta. Dopo la guerra, per\u00f2, il genere cambi\u00f2 totalmente e Bing trov\u00f2 rare occasioni per mettere a frutto la sua esperienza di attore, tanto che, a 58 anni, depresso, si suicid\u00f2 con un colpo di pistola."}
{"id": "1595651", "revid": "322880", "url": "https://it.wikipedia.org/wiki?curid=1595651", "title": "Mario Tozzi (pittore)", "text": "Biografia.\nInfanzia e giovinezza.\nNasce a Fossombrone, in provincia di Pesaro-Urbino, primo di cinque fratelli. Suo padre Giacinto Tommaso, medico, stabilisce la famiglia a Suna sulla sponda piemontese del Lago Maggiore. Abbandona gli studi di chimica all'istituto L. Cobianchi di Intra per dedicarsi alla sua vocazione artistica ed entra all'Accademia di belle arti di Bologna nel 1913, dove conosce Morandi e Licini. Si diploma nel 1915. Svolge il servizio militare nella prima guerra mondiale, nella quale perde due fratelli.\n1919-1935: Il periodo parigino.\nCongedato nel 1919, sposa una giovane francese, Marie Ther\u00e8se Lemaire, e con lei si stabilisce a Parigi. Qui espone al \"Salon des Artistes Ind\u00e9pendantes\", al \"Salon d'Automne\" e al \"Salon des Tuileries\" dove viene subito notato dalla critica. Nel 1926 ritrova a Parigi il suo amico Licini e conosce gli altri pittori italiani d'avanguardia. In particolare stringe amicizia col pittore e cartellonista pubblicitario Severo Pozzati.\nNello stesso anno espone alla prima mostra di Novecento.\nFonda il \"Groupe des Sept\" (Gruppo dei Sette, conosciuti anche come \"Les Italiens de Paris\") con Campigli, de Chirico, de Pisis, Paresce, Savinio e Severini. Gli anni trenta sono per lui ricchi di affermazioni. \u00c8 insignito della Legion d'onore dal governo francese.\n1936-1957: Il ritorno a Roma ed i problemi di salute.\nTornato a Roma nel 1936 si dedica all'affresco (nel 1938 per l'interno del Palazzo di Giustizia di Milano). Espone alla Biennale di Venezia nel 1938 e nel 1942.\nGli anni quaranta e cinquanta costituiscono per lui un lungo periodo di scarso lavoro, ma di profonda riflessione e che lo vedono assente dalle esposizioni anche per gravi problemi di salute. \u00c8 tuttavia alla Biennale di Venezia nel 1948, nel 1952 e nel 1954.\n1958-1979: Tra Suna e Francia.\nRiprende infine a esporre nel 1958 alla galleria Annunciata a Milano. Nel 1960 si stabilisce a Suna nella casa di famiglia, conosciuti del periodo sono i dipinti con i suoi \"fondi bianchi\" e le sue litografie a colori rappresentanti teste femminili.\nNel 1971 fa ritorno in Francia per essere vicino alla figlia e ai nipoti vi muore nel 1979.\nDopo la morte.\nNel 1988 viene pubblicato dalla Giorgio Mondadori Editore il \"Catalogo ragionato generale dei dipinti di Mario Tozzi\", opera in due volumi curata da Marilena Pasquali in stretta collaborazione con la figlia Francesca Tozzi e lo Studio Tozzi di Foiano della Chiana (Arezzo) nella persona del prof. Tiezzi. Nel 2012 viene costituita l'Associazione Artistico Culturale Mario Tozzi.\nNel 2021 Il Ministero della Cultura dichiara l'Archivio del Maestro Mario Tozzi di interesse storico particolarmente importante, tutelando lo stesso come patrimonio culturale."}
{"id": "1595652", "revid": "125126698", "url": "https://it.wikipedia.org/wiki?curid=1595652", "title": "Partizione delle Alpi", "text": "La Partizione delle Alpi \u00e8 una classificazione della catena alpina adottata nel 1924 in occasione del IX Congresso Geografico Italiano ed ufficializzata nel 1926 ed \u00e8 stata una delle prime tra le suddivisioni europee a prendere in considerazione l'intero territorio alpino e non solo quello compreso all'interno dei confini di un singolo stato. \n\u00c8 tuttora utilizzata in molti testi didattici e studi, a volte con alcuni aggiornamenti. La suddivisione didattica tradizionale delle Alpi italiane \u00e8 basata in larga parte sulla Partizione delle Alpi, con\nle suddivisioni delle Alpi che vennero stabilite sulla base del documento \"Nomi e limiti delle grandi parti del Sistema Alpino\". \nLa ripartizione principale individua in tutto il sistema alpino tre grandi parti: Alpi Occidentali, Alpi Centrali e Alpi Orientali, suddivise a loro volta in 26 sezioni e 112 gruppi. \nPer facilitare la memorizzazione della sequenza delle sezioni che formano lo spartiacque principale, si utilizza nelle scuole la frase \"MA COn GRAn PENa LE RE-CA GI\u00d9\" (Alpi Marittime, Cozie, Graie, Pennine, Lepontine, Retiche, Carniche, Giulie).\nAlpi Occidentali.\nSecondo la Partizione delle Alpi, le Alpi Occidentali vanno dal colle di Cadibona al col Ferret e la loro cima pi\u00f9 elevata \u00e8 il Monte Bianco (4810\u00a0m). Seguendo il criterio della Partizione, le Alpi Occidentali sono suddivise nelle sezioni e nei gruppi elencati nella tabella sottostante.\nAlpi Centrali.\nSecondo la Partizione delle Alpi, le Alpi Centrali vanno dal Col Ferret al Passo del Brennero e la loro cima pi\u00f9 elevata \u00e8 il Monte Rosa (4634\u00a0m). Seguendo il criterio della Partizione, le Alpi Centrali sono suddivise nelle sezioni e nei gruppi elencati nella tabella sottostante.\nAlpi Orientali.\nSecondo la Partizione delle Alpi, le Alpi Orientali vanno dal Passo del Brennero al Passo di Vrata e la loro cima pi\u00f9 elevata \u00e8 il Gro\u00dfglockner (3798\u00a0m). Seguendo il criterio della Partizione, le Alpi Orientali sono suddivise nelle sezioni e nei gruppi elencati nella tabella sottostante.\nConfronto con la Suddivisione Orografica Internazionale Unificata del Sistema Alpino.\nLa Partizione delle Alpi fu una delle prime a considerare tutta la catena alpina e per questo si diffuse a livello internazionale ed \u00e8 alla base anche di recenti testi italiani e francesi dedicati al sistema alpino. \nSecondo l'autore della Suddivisione Orografica Internazionale Unificata del Sistema Alpino, tuttavia, tale classificazione \u00e8 italo-centrica, perch\u00e9 non condivide la bipartizione (individuando tre \"grandi parti\" e non due) ed in generale le classificazioni del sistema alpino in uso in altri Stati, come l'Austria; secondo lo studioso, inoltre, \u00e8 basata su presupposti errati, perch\u00e9 include nella catena alpina territori che, secondo alcuni studiosi, non ne farebbero parte.\nAnche la SOIUSA, d'altra parte, ha ricevuto delle critiche; ad esempio Werner B\u00e4tzing la considera \"una miscela di punti di vista molto diversi, definiti in modo pragmatico e non sistematico\", cosa che, secondo lo studioso, porta ad una mancanza di chiarezza sui criteri adottati per la suddivisione. \nNella tabella sottostante sono indicate le principali differenze che distinguono la Partizione delle Alpi dalla Suddivisione Orografica Internazionale Unificata del Sistema Alpino.\nL'inclusione o l'esclusione del Carso nel sistema alpino \u00e8 da tempo oggetto di dibattito. L'inclusione \u00e8 stata sostenuta in tempi recenti anche dallo studioso italiano di fenomeni carsici Fabio Forti; egli ha affermato che, secondo la letteratura alpina la regione \u00e8 s\u00ec una cerniera tra sistema alpino e sistema dinarico, ma \u00e8 da attribuirsi al primo per questioni storiche, geografiche, geomorfologiche e geologiche. La SOIUSA esclude invece il Carso dal sistema alpino, in quanto secondo la letteratura geografica slovena, la zona del Carso appartiene alle Alpi Dinariche, suddiviso nel seguente modo: Montagne dell'Istria e del Carso (sigla A1); Gruppo della Selva di Tarnova (sigla B1); Gruppo del Monte Nevoso-Risnjak (sigla B2); Largo altopiano della Carniola-interna e della Bassa Carniola (sigla B3)."}
{"id": "1595653", "revid": "1305772", "url": "https://it.wikipedia.org/wiki?curid=1595653", "title": "Fogazzaro", "text": ""}
{"id": "1595654", "revid": "2166030", "url": "https://it.wikipedia.org/wiki?curid=1595654", "title": "Jobst di Moravia", "text": "Origine.\nJodokus, secondo il \"Francisci Chronikon Pragense item Benessii de Weitmil Chronicon ecclesiae\", era il figlio maschio primogenito del Margravio di Moravia Giovanni Enrico di Lussemburgo e della seconda moglie, Margherita di Troppau, figlia, sempre secondo il \"Francisci Chronikon Pragense item Benessii de Weitmil Chronicon ecclesiae\", del duca di Opava Nicola.&lt;br&gt;Giovanni Enrico di Lussemburgo, sia secondo il \"Francisci Chronikon Pragense item Benessii de Weitmil Chronicon ecclesiae\" che la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 6\", era il figlio maschio secondogenito del Re di Boemia e Conte di Lussemburgo Giovanni I e della prima moglie, Beatrice di Borbone, che, ancora secondo il \"Francisci Chronikon Pragense item Benessii de Weitmil Chronicon ecclesiae\", era figlia del re di Boemia, re di Polonia e Duca di Cracovia, Venceslao II e della prima moglie Giuditta d'Asburgo (1271\u20131297), figlia di Rodolfo I d'Asburgo e di Gertrude di Hohenberg.&lt;br&gt;Era nipote (fratello maggiore di suo padre, Giovanni Enrico) del Re dei Romani, Imperatore del Sacro Romano Impero, Re di Boemia, Conte di Lussemburgo e Margravio del Brandenburgo, Carlo IV.\nBiografia.\nAlla morte del padre, Giovanni Enrico, nel 1375, gli succedette come margravio di Moravia, col beneplacito della zio, Carlo IV.\nAlla morte di Carlo IV, nel novembre del 1378, mentre il figlio primogenito, Venceslao, assunse il governo del Sacro Romano Impero, affidatogli dal padre sul letto di morte, ed il marchesato di Brandeburgo, passava al figlio secondogenito, Sigismondo, Jobst fu confermato margravio di Moravia.\nSuo zio, Venceslao, Duca di Lussemburgo, mor\u00ec (alcune indiscrezioni dicono di lebbra), nel 1383, a Lussemburgo, e gli succedette il nipote, Venceslao come Venceslao II di Lussemburgo.&lt;br&gt;Essendo a corto di denaro, nel 1388, suo cugino, Venceslao cedette, per una cifra di cui non si conosce l'ammontare, il ducato di Lussemburgo e la contea di Chiny a Jobst.\nIn seguito a lotte di potere interne alla casata dei Lussemburgo, Jobst di Moravia cospir\u00f2 con Sigismondo di Lussemburgo (dal 1387 incoronato re d'Ungheria), un consistente gruppo di armati, nel 1394, cattur\u00f2 Venceslao nella su residenza di campagna nei pressi di Praga e fatto prigioniero dai Baroni di Boemia. Fu trasferito in un castello in Austria; dopo circa tre mesi il fratello, Giovanni di G\u00f6rlitz, lo liber\u00f2 con la forza ed i feudatari in cambio della liberazione pretesero parecchie concessioni che Venceslao, pur dichiarandone l'accettazione, non era disposto a rispettare, e infatti, non appena venne liberato, continu\u00f2 a perseguire una politica antifeudale; secondo la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 7\", Venceslao fu aiutato nella fuga da una donna, che compens\u00f2 con cento scudi d'oro.&lt;br&gt;Per appianare le controversie i nobili si appellarono la fratello di Venceslao, Sigismondo di Lussemburgo (Giovanni di G\u00f6rlitz era morto) e a Jobst di Moravia, che, nel 1396, stabilirono che Venceslao fosse affiancato da un consiglio di nobili e vescovi di Boemia e Moravia, senza la cui approvazione il re non poteva prendere alcuna decisione.\nVenceslao venne deposto come re dei Romani il 20 agosto 1400 e re dei romani fu eletto Roberto di Baviera, solo dagli elettori del Reno e fu incoronato a Colonia il 6 gennaio 1401; secondo Joachim Leuschner, nel suo \"Germany in the late Middle Ages\" (non consultato) fu deposto anche perch\u00e9 non seppe intervenire adeguatamente per risolvere lo Scisma d'Occidente e per aver concesso troppo al Visconti.&lt;br&gt;I nobili Boemi si ribellarono e si allearono con Roberto di Baviera e con Jobst di Moravia, e, nel 1401, assediarono Praga, ottenendo un trattato che istituiva un comitato di reggenza, che doveva affiancare Venceslao; l'anno dopo i poteri del comitato furono trasferiti al fratello Sigismondo, che dopo alcuni contrasti lo fece rinchiudere nel castello di Praga e poi lo fece trasferire a Vienna, sotto la protezione dei duchi d'Austria.&lt;br&gt;Nel 1403, Venceslao riusc\u00ec a fuggire da Vienna e fece rientro in Boemia dove i suoi sostenitori lo rimisero sul trono; in questa occasione Jobst approv\u00f2 che Venceslao fosse rimesso sul trono.\nNel 1402, frattanto Jobst aveva ceduto a Luigi d'Orl\u00e9ans, fratello minore del re di Francia, Carlo VI, il ducato di Lussemburgo, per la cifra di 56.337 scudi d'oro (pare la stessa cifra che Jobst aveva versato a Venceslao).&lt;br&gt;Dopo che nel novembre del 1407, Luigi d'Orl\u00e9ans era stato assassinato a Parigi, Jobst riprese il governo ed il titolo di duca di Lussemburgo.\nAlla morte del re dei Romani, Roberto di Baviera, nel 1410, Jobst contese il trono al cugino Sigismondo, e con l'appoggio di Venceslao, riusc\u00ec a farsi eleggere, superando Ludovico III del Palatinato e Sigismondo, che poi venne eletto a'unanimit\u00e0 dopo la morte di Jobst, nel 1411.\nJobst fu re dei Romani per poco pi\u00f9 di tre mesi: infatti mor\u00ec a Brno, a sessant'anni e fu inumato in quella stessa citt\u00e0. Dato che non aveva discendenti, i suoi titoli passarono al cugino Sigismondo, ad eccezione del Lussemburgo che and\u00f2 alla cugina, Elisabetta, figlia di Giovanni di G\u00f6rlitz.\nMatrimoni e discendenza.\nNel 1372 Jobst aveva sposato Elisabetta di Opole, figlia del duca di Opole, Ladislao II e della moglie, Eufemia di Masovia.&lt;br&gt;Jobst da Elisabetta non ebbe figli.\nRimasto vedovo, nel 1374, si spos\u00f2 in seconde nozze con la zia di Elisabetta, Agnese di Opole, figlia del duca di Opole, Bolko II e della moglie, Elisabetta di \u015awidnica.&lt;br&gt;Jobst anche da Agnese non ebbe figli.\nCuriosit\u00e0.\nCompare nel videogioco ."}
{"id": "1595662", "revid": "1573940", "url": "https://it.wikipedia.org/wiki?curid=1595662", "title": "Wixia abdominalis", "text": "Wixia abdominalis \u00e8 un ragno appartenente alla famiglia Araneidae.\n\u00c8 l'unica specie nota del genere Wixia.\nDistribuzione.\nL'unica specie oggi nota di questo genere \u00e8 stata rinvenuta in America meridionale (Guyana, Brasile e Bolivia).\nTassonomia.\nDal 2002 non sono stati esaminati altri esemplari, n\u00e9 sono state descritte sottospecie al 2014.\nSpecie trasferite.\nL'elevato numero di specie trasferite ad altri generi \u00e8 indice che peculiarit\u00e0 e caratteristiche, una volta riconducibili nell'alveo di un solo genere, oggi, per merito di una diagnostica sempre pi\u00f9 approfondita, possono dare origine o essere ricondotte a pi\u00f9 generi, ognuno con precisi caratteri distintivi:"}
{"id": "1595667", "revid": "237256", "url": "https://it.wikipedia.org/wiki?curid=1595667", "title": "Vladimir Bechterev", "text": ""}
{"id": "1595669", "revid": "110157", "url": "https://it.wikipedia.org/wiki?curid=1595669", "title": "New Milford (Connecticut)", "text": "New Milford \u00e8 un comune (\"town\") degli Stati Uniti d'America della contea di Litchfield nello Stato del Connecticut. La popolazione era di 28,142 persone al censimento del 2010. Sorge a a nord di Danbury, sul fiume Housatonic.\nOltre ad esservi stato ambientato il film \"La casa dei nostri sogni\", New Milford ha ospitato le riprese di molti altri film come ad esempio parte delle scene di \"Mr. Deeds\". Essa \u00e8 la pi\u00f9 grande cittadina dello Stato in termini di superficie terrestre con i suoi 165\u00a0km\u00b2 ed \u00e8 anche la pi\u00f9 veloce cittadina dello Stato in termini di crescita demografica dal 1970.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2000, c'erano 27,121 persone.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dal 94,33% di bianchi, l'1,41% di afroamericani, lo 0,15% di nativi americani, l'1,91% di asiatici, lo 0,03% di oceanici, lo 0,68% di altre razze, e l'1,50% di due o pi\u00f9 etnie. Ispanici o latinos di qualunque razza erano il 2,77% della popolazione.\nCuriosit\u00e0.\nOgni anno, il 15 aprile, data di nascita di Leonardo da Vinci, la citt\u00e0 di New Milford onora i suoi abitanti di origine italiana innalzando di fronte alla town hall, assieme alle bandiere americana e quella cittadina, il vessillo della citt\u00e0 di Vinci."}
{"id": "1595671", "revid": "6923", "url": "https://it.wikipedia.org/wiki?curid=1595671", "title": "Caparo Vehicle Technologies", "text": "La Caparo Vehicle Technologies nasce dall'acquisizione nel 2006 dell'originale \"Freestream\" a sua volta nata da un progetto di Ben Scott-Geddes e Graham Halstead (due ex ingegneri McLaren) insieme a Gordon Murray, per la realizzazione di una supercar ispirata da una monoposto di formula1, la Caparo T1. Il progetto nasce infatti dalle conoscenze acquisite nella progettazione della McLaren F1 e la vettura avrebbe dovuto essere costruita per la maggior parte con materiali prodotti all'interno del gruppo.\nIl gruppo Caparo, proprietario tra l'altro della divisione \"Caparo Maruti Limited\" e della \"Caparo Engineering India\" oltre che di altre aziende localizzate in India, si era impegnata con la Tata Group per la fornitura, attraverso la \"Caparo Vehicle Products\" del 60% di componenti strutturali della Tata Nano.\nDopo essere entrata in amministrazione controllata nel 2015 unitamente ad altre aziende dello stesso gruppo, la Caparo Vehicle Technologies \u00e8 stata chiusa nel 2019."}
{"id": "1595677", "revid": "92723", "url": "https://it.wikipedia.org/wiki?curid=1595677", "title": "Crevatini", "text": "Crevatini (in sloveno: Hrvatini) \u00e8 un insediamento di 1.232 abitanti del comune sloveno di Capodistria, situato nell'Istria settentrionale, in prossimit\u00e0 del confine con l'Italia.\nIl toponimo deriva dal cognome di una famiglia ivi numerosa Crevatini, appunto. L'abitato si configura come una serie di villaggi a schiera. \u00c8 situato sul cocuzzolo di un colle nel centro della penisola muggesana, a 120 \u2013 160 metri a livello del mare, dal quale si apre il panorama sul Golfo di Trieste e di Capodistria. \u00c8 raggiungibile dalla strada che parte tra Bivio e Ancarano nonch\u00e9 dalle strade che partono dai valichi di confine di Scoffie e Lazzaretto.\nStoria.\nNelle prossimit\u00e0 del villaggio, sulle alture di Castelliere e San Michele sono conservati i resti del castelliere protostorico. La pietra delle cave locali venne usata per la costruzione del porto di Trieste. Camminando lungo il sentiero istruttivo nella valle del torrente Fugnan si noteranno, ben conservati, gli scavi di scaglie calcaree. Gi\u00e0 nell'antichit\u00e0 la zona era assai fertile, ricca di vigneti e oliveti. Nel Medioevo era conosciuta per la variet\u00e0 di vino locale soprannominata \"ribolla\". \nCrevatini fa parte della contrada nota tradizionalmente come \"Monti di Muggia\" e fino al 1954 faceva parte del comune di Muggia all'interno della zona A del Territorio Libero di Trieste sotto amministrazione militare anglo-americana. Il memorandum di Londra di quell'anno firmato da Italia, Anglo-americani e Jugoslavia assegn\u00f2 la zona A all'amministrazione italiana con una modifica confinaria a favore della zona B dello stesso Territorio gi\u00e0 sotto amministrazione militare jugoslava; in questa striscia di territorio, complessivamente circa 10\u00a0km\u00b2, che pass\u00f2 alla Jugoslavia si trovava anche la frazione di Crevatini. \nL'imposta modifica confinaria caus\u00f2 l'esodo in Italia di oltre 3.500 persone, gran parte della popolazione locale italiana.\nNatura.\nLa pi\u00f9 estesa piantagione d'olivi dell'Istria slovena si trova sul versante meridionale del Colle San Giorgio (\"Jurjev hrib\"). Sulla sua sommit\u00e0 si estende il boschetto \"Ressel\" dedicato a Josef Ressel, inventore dell'elica e naturalista di origini ceche."}
{"id": "1595678", "revid": "1573940", "url": "https://it.wikipedia.org/wiki?curid=1595678", "title": "Xylethrus", "text": "Xylethrus \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco da ', \"xylon\", cio\u00e8 \"legno, tronco, corteccia\" e dal greco ', \"\u00e8tron\", cio\u00e8 \"addome, basso ventre\", per la marcata somiglianza dell'opistosoma con un frammento di corteccia.\nDistribuzione.\nLe sei specie oggi note di questo genere sono state reperite in America meridionale e centrale.\nTassonomia.\nDal 2002 non sono stati esaminati esemplari di questo genere.\nA maggio 2014, si compone di sei specie:"}
{"id": "1595686", "revid": "1305772", "url": "https://it.wikipedia.org/wiki?curid=1595686", "title": "Malin", "text": "Il termine Malin indica:"}
{"id": "1595689", "revid": "4106", "url": "https://it.wikipedia.org/wiki?curid=1595689", "title": "Dey\u00e1", "text": ""}
{"id": "1595698", "revid": "196390", "url": "https://it.wikipedia.org/wiki?curid=1595698", "title": "More of That Jazz", "text": ""}
{"id": "1595700", "revid": "125709724", "url": "https://it.wikipedia.org/wiki?curid=1595700", "title": "Giovanni Enrico di Lussemburgo", "text": "Biografia.\nTerzo figlio sopravvissuto della regina Elisabetta di Boemia e del re Giovanni I di Boemia, nel 1330 spos\u00f2 Margherita detta \"Maultasch\", ereditiera del duca Enrico di Carinzia. \nMa, dopo aver divorziato da questa prima moglie, nel 1349 si rispos\u00f2 con Margherita di Troppau, figlia del duca Nicola II di Troppau. Da lei ebbe numerosi figli, tra i quali si distinse il maggiore, Jobst di Moravia, che divenne margravio dopo il padre.\nMorta la seconda moglie, nel 1364 spos\u00f2 Margherita d'Asburgo, figlia del duca d'Austria Alberto II lo Sciancato. \nInfine nel 1366/1367 si spos\u00f2 per l'ultima volta con Elisabetta di \u00d6ttingen. "}
{"id": "1595710", "revid": "145180", "url": "https://it.wikipedia.org/wiki?curid=1595710", "title": "Nontotient", "text": ""}
{"id": "1595713", "revid": "919135", "url": "https://it.wikipedia.org/wiki?curid=1595713", "title": "Nontotiente", "text": "In matematica, un numero intero \"n\" si definisce nontotiente se l'equazione\nnon ha soluzioni; dove \"\u03c6(x)\" \u00e8 la Funzione \u03c6 di Eulero.\nDato che la funzione \"\u03c6(x)\" \u00e8 definita come il numero degli interi positivi minori o uguali a \"x\" che gli sono coprimi, \"n\" \u00e8 un nontotiente solo se non esiste alcun numero intero \"x\" che abbia esattamente \"n\" interi minori e coprimi.\nTutti i numeri dispari sono nontotienti con l'eccezione dell'1 per cui l'equazione\nha soluzioni formula_3.\nI primi numeri pari nontotienti sono:\n14, 26, 34, 38, 50, 62, 68, 74, 76, 86, 90, 94, 98, 114, 118, 122, 124, 134, 142, 146, 152, 154, 158, 170, 174, 182, 186, 188, 194, 202, 206, 214, 218, 230, 234, 236, 242, 244, 246, 248, 254, 258, 266, 274, 278, 284, 286, 290, 298, 302 (Sequenza A005277 dell'OEIS).\nUn numero pari nontotiente pu\u00f2 essere maggiore di un'unit\u00e0 di un numero primo, ad esempio 14 (13+1), 38 (37+1), ma mai minore di un'unit\u00e0. Questa considerazione deriva da una propriet\u00e0 della funzione \"\u03c6\", per la quale \"\u03c6(x) = x-1\" se e solo se \"x\" \u00e8 primo. Quindi se \"x\" \u00e8 primo \"x-1\" non pu\u00f2 essere nontotiente."}
{"id": "1595719", "revid": "2022681", "url": "https://it.wikipedia.org/wiki?curid=1595719", "title": "Extreme Dodgeball", "text": "Extreme Dodgeball \u00e8 un programma televisivo statunitense, che va in onda su GXT e GXT+1 canali 146 e 147 della piattaforma Sky. Si tratta di un gioco a squadre molto simile al dodgeball e creato appositamente per la televisione con regole differenti da quelle della ADAA (che \u00e8 la principale associazione di Dodgeball negli Stati Uniti). Fino ad ora ne sono state disputate 3 stagioni.\nRegolamento.\nNelle prime due stagioni vi erano squadre da cinque giocatori che si affrontavano in un incontro dove era necessario vincere due round su tre.\nUna squadra \u00e8 dichiarata vincitrice quando tutti gli elementi avversari sono stati eliminati. Per essere eliminato deve sussistere uno dei seguenti eventi:\nDifferente \u00e8 anche lo svolgimento dei 3 round:\nInfine c'\u00e8 la possibilit\u00e0 di far rientrare tutti i propri compagni quando una squadra rimane con un unico giocatore in campo: nella prima stagione bisognava colpire un bersaglio in campo avversario, nella seconda stagione era sufficiente resistere in campo per venti secondi.\nTerza Stagione.\nNella terza stagione sono state cambiate delle regole. Significativa \u00e8 quella che vede ora non cinque ma sette giocatori, anche se solo cinque contemporaneamente.\nNon si gioca pi\u00f9 ad eliminazione ma a tempo: si giocano 4 quarti da 6 minuti e vince chi compie pi\u00f9 eliminazioni nel 24 minuti, inoltre vengono assegnati dei punti bonus (eliminazione di tutti gli avversari, eliminazione con la palla grande, etc.).\nInfine ad ogni partita vinta vengono assegnati 5000 dollari.\nSquadre.\nStagione 1.\n\"(Ogni squadra ha nome, caratteristiche e costumi ben definiti)\"\nStagione 2.\n\"(Ogni squadra ha nome e caratteristiche ben definiti ma indossano completi sportivi pi\u00f9 adatti)\"\nClassic Division\nExpansion Division\nStagione 3.\n\"Le squadre vengono assegnate a delle citt\u00e0 e un personaggio celebre diviene il capitano.\""}
{"id": "1595721", "revid": "599013", "url": "https://it.wikipedia.org/wiki?curid=1595721", "title": "Branko Bo\u0161kovi\u0107", "text": "Carriera.\nClub.\nDebutta da professionista nel 1998, con la squadra montenegrina del Mogren Budva, ma a met\u00e0 della stagione 1998-1999 viene ingaggiato dalla Stella Rossa, di cui diventa uno dei simboli, e con cui rimane fino al 2003 vincendo vari trofei.\nNell'estate del 2003 viene ingaggiato dal Paris Saint-Germain, con cui ha un buon inizio, ma finisce ai margini della rosa, tanto da passare in prestito, nella stagione 2005-2006 al Troyes, dove non riesce a ritornare ai livelli di Belgrado.\nRimasto senza squadra per sei mesi, nel gennaio 2007 viene ingaggiato dal Rapid Vienna. Ha debuttato con la maglia del Rapid il 2 febbraio 2007 contro l'Altach, partita terminata 2-1 per i viennesi. A fine stagione festeggia la vittoria della Bundesliga.\nRimane a Vienna sino all'estate 2010, quando si trasferisce al D.C. United nella Major League Soccer, dopo la conclusione del suo contratto col club austriaco. Ma dopo due anni ritorna a vestire la casacca bianco-rossa, nel corso del mercato invernale della stagione 2012-2013.\nNazionale.\nHa debuttato il 27 marzo 2002 con la Nazionale serbo-montenegrina nell'amichevole contro il Brasile e ha giocato l'ultima delle 12 partite il 16 novembre 2005 contro la Corea del Sud.\nIn seguito all'indipendenza del Montenegro, \u00e8 diventato una colonna della Nazionale montenegrina."}
{"id": "1595722", "revid": "287204", "url": "https://it.wikipedia.org/wiki?curid=1595722", "title": "Branko Boskovic", "text": ""}
{"id": "1595740", "revid": "197229", "url": "https://it.wikipedia.org/wiki?curid=1595740", "title": "Gazzettino", "text": ""}
{"id": "1595743", "revid": "2091899", "url": "https://it.wikipedia.org/wiki?curid=1595743", "title": "Stato (medioevo)", "text": "Nel Medioevo e nel primo Rinascimento lordine sociale\" dell'Europa era caratterizzato dalla presenza dei cosiddetti stati o ordini\"' (lat. \"status\" - \"ordo\"). Da un punto di vista sociologico essi corrispondevano - grosso modo - alla nozione di classe o ceto, come descritte da Karl Marx o Ralf Dahrendorf ma, a differenza delle classi sociali o dei ceti nella societ\u00e0 attuale, avevano una sorta di soggettivit\u00e0 giuridica e, attraverso i loro rappresentanti, partecipavano in quanto tali al processo politico, per esempio attraverso le diete (a differenza di quanto avviene oggi, dove questa partecipazione viene mediata attraverso i partiti politici).\nGli stati nella societ\u00e0.\nLa tripartizione della societ\u00e0 medioevale.\nLo schema pi\u00f9 primitivo prevedeva unicamente la divisione tra signore e vassallo. Ogni individuo, nella societ\u00e0 medioevale poteva contemporaneamente essere signore e vassallo. Per esempio gli esponenti della piccola nobilt\u00e0 erano signori rispetto ai propri servi e vassalli dei grandi nobili, i quali, a loro volta, si trovavano in condizione di vassallaggio rispetto al sovrano.\nIn Francia era caratteristica la ripartizione della societ\u00e0 in tre stati dopo la presenza di re ed imperatore i quali rendevano solido lo stato\nTale suddivisione era comunque molto diffusa anche al di fuori della Francia.\nIn quasi tutti i paesi europei era normale che gli stati conoscessero un'ulteriore suddivisione al loro interno. La posizione del singolo dipendeva poi da diversi fattori: la professione e l'appartenenza ad una corporazione, la posizione all'interno della famiglia (p. es. capofamiglia), il ruolo all'interno della comunit\u00e0 (giudice, membro del consiglio, cittadino, semplice abitante).\nAl vertice della piramide si trovavano i principi e il sovrano (re o imperatore) e, per il clero, i vescovi e il papa. Il terzo Stato comprendeva la gran parte della popolazione, che disponeva di pochissimi o nessun diritto.\nQuesto sistema era per l'uomo del Medioevo e del primo rinascimento un ordine stabilito da Dio, all'interno del quale ognuno aveva un proprio posto, immutabile. Per i nobili e il terzo Stato valeva il diritto di nascita. Di regola l'ascesa sociale non era prevista. N\u00e9 ricchezza, n\u00e9 meriti potevano modificare l'appartenenza ad uno Stato. Per esempio un mercante poteva essere molto pi\u00f9 ricco di un nobile. Il sistema medioevale era un sistema statico. Nella teoria medioevale ogni stato aveva un compito specifico: il clero provvedeva alla salvezza eterna, mentre la nobilt\u00e0 aveva il compito di difendere popolo e clero dai nemici. Il compito del terzo Stato era di nutrire i primi due. Ogni componente della societ\u00e0 doveva impegnarsi a condurre una vita consona allo Stato cui apparteneva: esistevano per esempio delle norme che stabilivano quali abiti potesse indossare un appartenente ad un determinato Stato, e quali erano vietati.\nSviluppi a partire dal tardo Medioevo.\nNella realt\u00e0, soprattutto dal basso Medioevo, questa articolazione della societ\u00e0 non era affatto statica come la teoria prevedeva. Gi\u00e0 agli inizi l'accesso al clero non era, ovviamente, stabilito per nascita, e ci\u00f2 rappresentava un'importante eccezione. In qualche caso persino figli i contadini o artigiani divennero vescovi od abati, e molto raramente pontefici.\nSuccessivamente, e in special modo a partire dal sec. XIV, presso i principi si diffuse la prassi di elevare allo Stato nobiliare persone originarie del terzo Stato che svolgevano un particolare ufficio.\nNel primo rinascimento era frequente anche la mobilit\u00e0 all'interno dei singoli stati, ottenendo, per esempio, il titolo di cittadino di una citt\u00e0. Anche l'istruzione rendeva possibile l'ascesa sociale: un giurisprudente, che fosse assunto da un comune come segretario, non di rado entrava a far parte dei membri del consiglio. E la mobilit\u00e0 sociale agiva anche in senso contrario: un nobile che non fosse stato in grado, per motivi finanziari, di adempiere ai doveri connessi al suo Stato (per esempio la fornitura di un certo numero di uomini in arme) era destinato a perdere il suo titolo.\nSoprattutto l'estinzione delle famiglie nobiliari (che trasmettevano spesso il titolo solo per via maschile) era continua, e guerre civili o interstatali potevano accelerare il processo, conseguentemente si \"liberavano\" feudi, che, almeno in teoria, ritornavano nelle propriet\u00e0 del sovrano (Re o Imperatore) che li aveva originariamente creati. Questo quindi poteva infeudarli ad altre persone. Oltre ai nobili gi\u00e0 titolati (parenti del defunto o vicini al Re) tre categorie erano particolarmente avvantaggiate, i militari (la nobilt\u00e0 era connessa all'esercizio delle armi, e i cavalieri appartenenti al terzo Stato praticavano un mestiere \"nobiliare\" per definizione), i funzionari pubblici e i membri non nobili della corte. Sopra queste categorie entravano con facilit\u00e0 nel secondo Stato le persone che prestavano denaro al sovrano, in cambio della riscossione del debito potevano ottenere un feudo e un titolo (a patto che fossero cristiani).\nLe famiglie appartenenti alla nobilt\u00e0 cambiavano quindi in buona parte nel corso dei secoli, e si formavano spesso gruppi di \"nuovi\" e \"vecchi\" nobili, in cui i \"vecchi\" nobili consideravano i \"nuovi\" degli intrusi.\nAncora differente era la situazione delle citt\u00e0 libere dell'impero, dei cantoni sovrani svizzeri e dei comuni italiani, dove il secondo Stato si form\u00f2 spesso a partire dalla borghesia, magari talvolta con la cooptazione di alcune famiglie feudali del contado.\nIn pratica le famiglie pi\u00f9 ricche e potenti della borghesia, che rappresentavano spesso anche determinate corporazioni considerate meno \"meccaniche\" o \"ignobili\" di altre, si autonominavano alla guida della citt\u00e0 formando un ceto chiuso e venivano iscritte in un libro nobiliare (spesso noto come \"libro d'oro\"), limitando l'accesso delle altre famiglie alla gestione dello Stato e della politica.\nTra le arti ignobili erano in genere incluse quelle che prevedevano lavoro manuale e quelle che avevano a che vedere con l'usura (ma la grande massa di denaro a disposizione degli usurai spesso vinceva questa resistenza), mentre la mercatura, soprattutto se internazionale e per via mare, era una delle arti che svilupp\u00f2 per prima una visione di casta.\nL'interpretazione di Martin Lutero.\nLa crescente differenziazione della societ\u00e0 era all'origine della sempre maggiore complessit\u00e0 e permeabilit\u00e0 dell'ordinamento sociale del Medioevo. Lo schema originario, semplicemente, non prevedeva molti nuovi uffici e funzioni. Ciononostante la suddivisione in stati della societ\u00e0 non venne mai messa in discussione fino al secolo XVIII. Anche la Chiesa vi si attenne testardamente per molto tempo. Quando Martin Lutero scrisse sulla \"libert\u00e0 del cristiano\", la limitava esclusivamente al rapporto tra l'individuo e Dio. Nella vita terrena, al contrario, ciascuno doveva accettare senza discussioni il posto che Dio gli aveva assegnato.\nTuttavia, nella dottrina di Lutero, si notano alcune differenze rispetto allo schema classico. La rigorosa separazione tra sfera spirituale e sfera mondana da lui introdotta (dottrina della sovranit\u00e0 delle sfere) risolveva l'antico problema su chi (papa o imperatore) avesse la preminenza, a favore dell'autorit\u00e0 laica. Inoltre Lutero e i suoi successori misero l'accento non pi\u00f9 sui rapporti di subordinazione tra gli stati, ma all'interno degli stati: nella \"ecclesia\" i pastori guidavano la comunit\u00e0 religiosa, nella \"politica\" il sovrano governava i sudditi, e nella \"oeconomia\" (l'ambito famigliare) il capofamiglia reggeva moglie, figli e servi. In questo modo ogni uomo poteva far parte, contemporaneamente, di tutti e tre gli stati (considerando che tra i protestanti i pastori possono sposarsi). Nella visione protestante, quindi, i tre stati non si trovavano in rapporto di subordinazione tra di loro. In realt\u00e0 i rapporti di potere non vennero messi in discussione, e il terzo Stato rimase, come prima, anche lo Stato dei sudditi.\nStati e rappresentanza politica.\nCarattere.\nA differenza dei sistemi democratici, nell'ordinamento giuridico medioevale la partecipazione al processo politico era riservata solo a chi aveva il privilegio di farlo. I rappresentanti non venivano eletti, ma partecipavano alle assemblee (diete locali) o per diritto di nascita (i nobili) o per l'ufficio ricoperto (i clerici). In queste assemblee i componenti non avevano un'esplicita funzione di rappresentanza, e piuttosto parlavano per s\u00e9 stessi. Chi faceva parte di uno Stato ammesso alla dieta poteva parteciparvi personalmente. Si trattava in sostanza di un sistema dualistico, nel quale si confrontavano il principe territoriale e gli stati nel loro complesso.\nStruttura.\nLa struttura e le competenze di queste rappresentanze erano differenti da regione a regione, e mutavano nel corso del tempo. Differenti erano gli stati che avevano diritto di rappresentanza nelle diete regionali. La nobilt\u00e0 ne faceva parte quasi senza eccezione, spesso suddivisa tra \"signori\" (alta nobilt\u00e0) e \"cavalieri\" (bassa nobilt\u00e0). Anche l'alto clero era rappresentato, spesso come primo, sebbene i Signori tentassero talvolta di mettere in discussione questa preminenza. Non di rado le citt\u00e0 avevano diritto di rappresentanza, in quanto Stato. Pi\u00f9 raramente questo avveniva per i comuni rurali (per esempio le valli e i tribunali in Tirolo). Era molto difficile ottenere il diritto di partecipare a tali assemblee: per lo pi\u00f9 erano gli stati stessi a stabilire quali fossero i requisiti per l'accesso di nuovi membri, e talora interveniva anche il principe. Ogni rappresentanza, all'interno delle diete regionali, formava una \"curia\", mentre il principe non faceva parte di alcun stato.\nNelle diete regionali le votazioni avvenivano per curie, ovvero dapprima ci si accordava all'interno di ciascun stato (applicando, in genere, il principio di maggioranza), e quindi ogni stato esprimeva un voto. Le diete regionali, generalmente, deliberavano quando era stata raggiunta l'unanimit\u00e0 nei voti delle curie. Solo raramente venne applicato il principio di maggioranza. Queste assemble deliberavano soprattutto in materia di tasse e tributi.\nOltre alla partecipazione alle diete regionali, gli stati riuscirono anche a strappare al sovrano la concessione che alcuni uffici fossero ricoperti esclusivamente da un proprio membro. Questo valeva soprattutto nel campo dell'amministrazione finanziaria, prima che le monarchie assolute lo recuperassero alle competenze centrali.\nQuesta organizzazione del potere e della rappresentanza basata sugli stati ebbe il suo massimo fulgore e diffusione nei secoli tra il XV e il XVII.\nParticolarit\u00e0 regionali.\nNei Paesi Bassi le assemblee degli stati riuscirono gradualmente porsi al vertice del potere, emarginando l'autorita dei principi e dell'imperatore. Qui gli stati si identificavano con le \"provincie\" del paese, mentre in Svizzera lo stesso avveniva con i cantoni. Clero e nobilt\u00e0 non avevano rappresentanza in quanto stati.\nNella penisola iberica le assemblee degli stati venivano chiamate \"cortes\"."}
{"id": "1595745", "revid": "767487", "url": "https://it.wikipedia.org/wiki?curid=1595745", "title": "Cyclotosaurus", "text": "Il ciclotosauro (gen. Cyclotosaurus) \u00e8 un anfibio estinto, appartenente ai temnospondili. Visse tra il Triassico medio e il Triassico superiore (circa 240 - 210 milioni di anni fa). I suoi resti fossili sono stati rinvenuti in Europa, in Groenlandia e in Asia.\nDescrizione.\nDi grandi dimensioni (poteva superare i quattro metri di lunghezza), il ciclotosauro era un grande predone semiacquatico, caratterizzato da una grande testa lunga anche 70 centimetri, di forma vagamente triangolare, dotata di una fitta serie di denti aguzzi. Il cranio e il corpo erano piuttosto appiattiti; un adattamento, questo, necessario a un animale che passava la maggior parte del tempo immerso appena sotto la superficie dell'acqua, praticamente invisibile. In \"Cyclotosaurus\", le tipiche incisure otiche presenti in numerosi temnospondili (ovvero solchi pi\u00f9 o meno profondi lungo la parte posteriore del cranio, ritenuti ospitare la membrana timpanica) erano sostanzialmente chiuse e formavano vere e proprie finestre tonde, in quanto le ossa che le circondavano (squamoso e tabulare) erano in contatto (da qui il nome \"Cyclotosaurus\", \"lucertola con le orecchie tonde\").\n\"Cyclotosaurus\" era caratterizzato da ossa frontali con larghi processi discendenti che si connettevano alla parte superiore di un largo sfenetmoide, una coana corta rotonda od ovale, una piastra vomerina corta, un'ampia area triangolare alla base del processo cultriforme che andava a immettersi nella cresta cultriforme, una piastra basale del parasfenoide a forma di delta con una sutura basicranica allungata (quest'ultima caratteristica \u00e8 in comune con \"Mastodonsaurus\").\nClassificazione.\nIl genere \"Cyclotosaurus\" venne istituito da Eberhard Fraas nel 1889, per accogliere la specie di anfibio fossile precedentemente nota come Mastodonsaurus robustus, descritta da Quenstedt nel 1850. In seguito vennero descritte numerose altre specie attribuite a questo genere, la maggior parte delle quali provenienti dal Triassico superiore della Germania.La specie pi\u00f9 antica \u00e8 \"C. papilio\", nota per un cranio parziale del Ladinico della Germania, ma non \u00e8 certo che questa specie fosse attribuibile al genere \"Cyclotosaurus\". La specie tipo, C. robustus del Carnico della Germania, \u00e8 considerata la pi\u00f9 basale; \"C. buechneri\", della zona di Bielefeld, \u00e8 considerata in una posizione intermedia tra quest'ultima e le successive, \"C. mordax\" e due cladi fratelli, composti l'uno da \"C. ebrachensis\" e il polacco \"C. intermedius\", e l'altro da \"C. posthumus\" e \"C. hemprichi\" (Witzmann et al., 2016). Fossili simili a \"C. posthumus\" sono stati ritrovati anche nel Norico della Thailandia (Ingavat e Janvier, 1981). Una specie proveniente dal Triassico superiore della Groenlandia, \"C. naraserluki\", \u00e8 considerata il sister taxon di \"C. mordax\" (Marzola et al., 2017).\n\"Cyclotosaurus\" appartiene ai capitosauri, un gruppo di anfibi temnospondili di grandi dimensioni, dal cranio appiattito e tipicamente acquatici. In particolare, \"Cyclotosaurus\" sembra una forma derivata, forse vicina al genere \"Mastodonsaurus\". Le incisure otiche chiuse, ritenute un tempo prova di un'evoluzione lineare dei capitosauri (da forme con incisure otiche completamente aperte a quelle completamente chiuse), si sono in realt\u00e0 sviluppate in almeno due (o forse tre) linee indipendenti di capitosauri (Witzmann et al., 2016).\nPaleoecologia.\nIl ciclotosauro si cibava di pesci e di altre prede pi\u00f9 grandi, che probabilmente venivano attaccate grazie ad agguati fulminei, in un modo molto simile a quello degli odierni coccodrilli. Le varie specie mostrano adattamenti cranici diversificati, probabilmente in base a differenti strategie alimentari."}
{"id": "1595758", "revid": "501129", "url": "https://it.wikipedia.org/wiki?curid=1595758", "title": "Domenico Naldini", "text": "Biografia.\nNato il 1 marzo 1929 a Casarsa della Delizia da Antonio Naldini ed Enrichetta Colussi. Domenico Naldini, anche noto come Nico Naldini, ha lavorato in numerosi campi, dal giornalismo all'editoria, dal cinema alla poesia, composta sia in lingua italiana che in lingua friulana. Nel corso della sua ricca ed articolata vita professionale ha soggiornato a lungo a Milano e Roma. Ultimamente viveva a Treviso.\nSua madre, Enrichetta Colussi, era sorella di Susanna Colussi, la madre di Pier Paolo Pasolini. Fu proprio il cugino Pasolini che nel 1948 pubblic\u00f2, attraverso l'Academiuta di lenga furlana, i primi poemi in lingua friulana di Naldini: \"Seris par un frut\". Dieci anni dopo Scheiwiller ha pubblicato \"Un vento smarrito e gentile\" con testi in friulano, veneto e italiano. La sua attivit\u00e0 editoriale ha iniziato ad espandersi notevolmente dal 1980, l'anno in cui fu chiamato da Luigi Granetto a curare con Zanzotto il volume \"Poesie e pagine ritrovate\" di Pasolini, Lato Side; nel libro venivano pubblicate le \"Pagine involontarie\" (1946-1947) diario giovanile di Pier Paolo Pasolini scritto tra il giugno 1946 e il dicembre del 1947. Il 1982 \u00e8 l'anno di \"La vita e le lettere di Giacomo Leopardi\" e \"Veneto felice di Giovanni Comisso\" e nel 1984, di nuovo con l'editore Scheiwiller, ha pubblicato \"Nei campi del Friuli (la giovinezza di Pasolini)\", saggio incentrato sugli anni friulani di Pasolini, che include una conversazione con Andrea Zanzotto e che gli ha valso il Premio Nonino 1985. \nL'anno seguente Naldini ha pubblicato per Einaudi \"Vita di Giovanni Comisso\", finalista del Premio Strega. \nUn altro scrittore a cui si \u00e8 interessato \u00e8 Filippo de Pisis, con il volume uscito nel 1990 dal titolo \"De Pisis, vita solitaria di un poeta pittore\", chiudendo idealmente il cerchio di un gruppo di amici e maestri con cui continuamente Nico Naldini si \u00e8 confrontato ed ispirato. \nPresso Einaudi, nel 1989, pubblica la sua biografia di Pasolini.\nIn \"La curva di San Floreano\" del 1988, Nico Naldini ha scritto: \" \u00e8 un titolo che ammiccava da molto tempo e da tanto lontano. San Floreano \u00e8 un villaggio poco distante da Casarsa; poche case che si fronteggiano su una doppia curva che al tempo delle gite in bicicletta e delle sagre domenicali era un passaggio obbligato perch\u00e9 dopo questa curva si imboccava il rettilineo alberato che porta a Gleris, Ramuscello, Morsano, Malafiesta, al fiume Tagliamento e al mare \". Come disse Parise: \u00abla biografia poetica di Naldini \u00e8 quello che si dice: scarsa. Ma Naldini \u00e8 poeta superbo, non dotato delle vanit\u00e0 che, di solito, producono biografie poetiche troppo abbondanti. Come tutti i poeti superbi sa che la parola \u00e8 \"tono\" in momenti rari e, appunto, \u201cscarsi\u201d della vita. Con scientifica disperazione amorosa sa che il caso e non la cura \u00e8, se non perfetta, perfettibile passione\u00bb.\nDopo l'uscita nel 1992 del lavoro \"Il solo fratello, ritratto di Goffredo Parise\", per la casa editrice Archinto, nel 1995 ha pubblicato \"Il treno del buon appetito\", romanzo autobiografico e al contempo poetico riesame della propria vita. La sua fortunata vena narrativa \u00e8 poi proseguita con il libro \"Meglio gli antichi castighi\" uscito da Guanda nel 1997, un'opera a met\u00e0 strada fra poesia e racconto autobiografico. \nVa ricordato che \u2013 oltre ad avere collaborato alla realizzazione di tutti i film di Pasolini \u2013 Naldini si \u00e8 cimentato a sua volta nella direzione di un film di montaggio realizzato nel 1973, \"Fascista\", tutto basato sui filmati di propaganda dell'Istituto Luce: un film che suscit\u00f2 molte polemiche alla sua uscita e a proposito del quale lo stesso Pasolini intervenne con due scritti. \nNel 1995 ha curato e coordinato la realizzazione di un imponente evento dedicato al cugino Pier Paolo Pasolini, allora a vent'anni dalla morte, che ebbe il suo culmine nel ricco programma di mostre, incontri, dibattiti e pubblicazioni presso la monumentale Villa Manin di Passariano.\nNaldini a Trento \u00e8 stato professore a contratto presso la cattedra di filologia romanza di Francesco Zambon nella facolt\u00e0 di Lettere: ha insegnato anche all'Universit\u00e0 di Tunisi. \u00c8 stato nominato cittadino onorario dal comune di Breda di Piave, dove ricopre dal 1989 la carica di Presidente della locale Universit\u00e0 popolare. Nico Naldini \u00e8 stato molte volte ospite presso le pi\u00f9 importanti universit\u00e0 mondiali, dove ha tenuto una serie di lezioni e di conversazioni sul cugino scrittore e regista e sul proprio ruolo di poeta e saggista. \nDopo l'uscita della raccolta di poesie e prose \"Meglio gli antichi castighi\" nel 1997, Guanda, di \"Occasionalmente altro\" nel 1999 per Manni editore e di \"Houssem e le lucciole\" nel 2002, Naldini ha offerto un'altra prova di saggio biografico con il lavoro \"Mio cugino Pasolini\", uscito nel 2000 per la casa editrice Bietti. \nLa materia che intesse i versi del volume \"Piccolo romanzo magrebino\" del 2002 \u00e8 fatta di emozioni intarsiate di memoria letteraria: le costellazioni dell'infanzia, l'eco kavafisiano della sensazione amata come balsamo nella solitudine, il calore sahariano dove tutto si stempera \"lungo il tremolante limite\" dello sterminato orizzonte.\nL'ultima fatica di Naldini \u00e8 stata \"Come non ci si difende dai ricordi\", uscita per Cargo nel 2005. L'opera, autobiografica, si accosta una volta di pi\u00f9 alla figura del cugino.\nNel 2020, \u00e8 uscito il documentario \"In un futuro aprile\", diretto da Francesco Costabile e Federico Savonitto, prodotto da Altreforme in associazione con Centro Studi Pier Paolo Pasolini, Cinemazero, Archivio Audiovisivo del Movimento Operaio e Democratico e Kublai Film, vincitore del premio come miglior Film sull'Arte all'AsoloArtFilmFestival 2020, in cui Naldini racconta gli anni della giovent\u00f9 friulana del cugino Pier Paolo Pasolini."}
{"id": "1595759", "revid": "599013", "url": "https://it.wikipedia.org/wiki?curid=1595759", "title": "Goran Bunjev\u010devi\u0107", "text": "Carriera.\nInizia la carriera da professionista nel 1994 nel Rad Belgrado, dove le buone prove gli valgono l'ingaggio da parte della Stella Rossa di Belgrado con cui vince due campionati della RF di Jugoslavia e altrettante Coppe di Jugoslavia (1999 e 2000).\nNell'estate del 2001 viene ingaggiato dal Tottenham Hotspur, ma un gravissimo infortunio gli fa perdere gran parte della stagione. Nella stagione 2002-2003 gioca invece 35 incontri, ma nelle tre stagioni successive i continui infortuni ne limitano grandemente il rendimento.\nAll'inizio della stagione 2006-2007 si trasferisce in \"Eredivisie\", nelle file dell', con cui rimane per\u00f2 per una sola stagione.\nIl 20 maggio 2018 viene colto da un aneurisma. Muore il 28 giugno, poco pi\u00f9 di un mese dopo il malore, a 45 anni.\nNazionale.\nCon la Nazionale di calcio della Serbia e Montenegro debutta nel 1998, e partecipa agli Europei del 2000 dove la squadra raggiunge i quarti di finale eliminata dai padroni di casa dei Paesi Bassi."}
{"id": "1595761", "revid": "287204", "url": "https://it.wikipedia.org/wiki?curid=1595761", "title": "Goran Bunjevcevic", "text": ""}
{"id": "1595764", "revid": "375960", "url": "https://it.wikipedia.org/wiki?curid=1595764", "title": "Falce murale", "text": ""}
