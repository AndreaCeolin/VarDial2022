{"id": "1748573", "revid": "767487", "url": "https://it.wikipedia.org/wiki?curid=1748573", "title": "Giuseppe Corti", "text": "Carriera.\nGiocatore.\nCresciuto nelle giovanili del Milan, societ\u00e0 con cui non riusc\u00ec ad esordire in prima squadra, a 19 anni pass\u00f2 all'Udinese, con cui gioc\u00f2 16 partite in Serie C. Seguirono una stagione al Pergocrema (7 reti in 32 partite) e due al , con cui sfior\u00f2 in entrambe le annate la promozione in Serie A, giocando complessivamente 54 volte con un gol all'attivo. La promozione la centr\u00f2 nel campionato successivo con il Genoa, con cui disput\u00f2 altre tre stagioni nel massimo campionato italiano. Coi \"grifoni\" scese in campo 98 volte in campionato, segnando 4 reti.\nNell'autunno del 1984 pass\u00f2 all', (con cui collezion\u00f2 26 presenze) e dopo un solo anno venne acquistato dalla Lazio (un gol in 22 presenze), entrambe tra i cadetti.\nNel settembre del 1986 pass\u00f2 al , con cui disput\u00f2 11 partite nel campionato di Serie B 1986-1987. Concluse la carriera nel 1989, dopo uno spezzone di campionato di nuovo al Pergocrema (16 presenze) e una stagione al Fiorenzuola, in Interregionale.\nDirigente.\nDopo aver appeso le scarpe al chiodo, intraprese la carriera di osservatore, specializzandosi nello scoprire giovani talenti. Ha svolto tale mansione prima presso il Palermo, dove ha avuto il merito di scoprire Edinson Cavani, per poi passare all'Atalanta nell'estate del 2010. Nel giugno del 2016, dopo sei anni, ha lasciato il club bergamasco.\nPochi giorni dopo il suo addio all'Atalanta ha raggiunto il neo direttore sportivo Rino Foschi al Palermo. La collaborazione tra i due \u00e8 stata brevissima: nel luglio dello stesso anno entrambi hanno rassegnato le dimissioni.\nNel luglio 2018 si ricongiunge con Rino Foschi al Palermo, entrando nei quadri dirigenziali della societ\u00e0 rosanero come responsabile dell'area scouting."}
{"id": "1748579", "revid": "247222", "url": "https://it.wikipedia.org/wiki?curid=1748579", "title": "Rapture (programma televisivo)", "text": "Rapture \u00e8 stato un programma televisivo musicale, andato in onda durante gli anni 2000 il luned\u00ec in seconda serata su All Music, della durata di 60 minuti.\nIl programma \u00e8 condotto da Rido, mc apprezzato nella scena underground italiana, membro della Cricca Dei Balordi e della crew Sano Business. Fino all'estate 2006 \u00e8 andato in onda \"indoor\", ossia all'interno degli studi di All Music, mentre ora va in onda all'esterno degli studi, in varie localit\u00e0. Spesso, infatti, Rido \u00e8 ospite a eventi quali gare o esibizioni di writing (20E20, Infart, Vuoti a rendere), snowboard, skate, parkour, BMX (Redbull Bike Night), break dance (Redbull BC One) oppure a fiere nazionali o internazionali di streetwear, tutto nell'ambito dell'hip hop. Il programma \u00e8 intermezzato da video musicali, sempre riguardanti la black music, e spesso realizza interviste con artisti italiani e stranieri, che siano essi writer (Raptuz e Gatto Max della TDK, Bros), MC (Busta Rhymes, Bassi Maestro), DJ (Squarta, Grandmaster Flash) o breaker. Verso la fine della stagione 2007-08 e l'inizio di quella successiva il programma si avvicina anche al mondo del reggae, con una puntata dedicata interamente alla vita di Bob Marley registrata dal villaggio in cui l'artista \u00e8 cresciuto, Nine Mile, in Giamaica, e una registrata presso il pi\u00f9 importante festival reggae in Italia, il Rototom Sunsplash."}
{"id": "1748582", "revid": "123009482", "url": "https://it.wikipedia.org/wiki?curid=1748582", "title": "Gaston Taument", "text": "Carriera.\nClub.\nDurante la sua carriera gioc\u00f2 per Feyenoord Rotterdam (1988-1989 e 1990-1997), Excelsior Rotterdam (1989-1990), (1997-1998), (1998-1999), (1999-2000) e Rapid Vienna (2000-2002)\nNazionale.\nTaument esordisce in nazionale maggiore il 12 febbraio 1992, in un'amichevole persa 2-0 contro il Portogallo allo Stadio \"S\u00e3o Lu\u00ecs\" di Faro. Taument ha collezionato 15 presenze e 2 reti con l'Olanda. Una di queste due reti l'ha segnata durante i Mondiali del 1994, nella sfida vinta 2-1 contro l'Arabia Saudita. Taument ha inoltre partecipato anche alle fasi finali di Euro 1996."}
{"id": "1748594", "revid": "15803886", "url": "https://it.wikipedia.org/wiki?curid=1748594", "title": "Oude Ijsselstreek", "text": ""}
{"id": "1748597", "revid": "1543377", "url": "https://it.wikipedia.org/wiki?curid=1748597", "title": "Darren McFadden", "text": "Carriera universitaria.\nDarren inizi\u00f2 a giocare al college football con gli Arkansas Razorbacks a partire dal 2005. Nel suo primo anno gioc\u00f2 11 partite, totalizzando 1.113 yard su corsa con 11 touchdown e 52 yard su ricezione. Nel suo anno da sophomore gioc\u00f2 14 partite, totalizzando 1.647 yard (1\u00ba della SEC) su corsa con 14 TD (1\u00ba della SEC) e 149 yard su ricezione con un TD. A fine anno gioc\u00f2 la finale del Capital One Bowl contro i Wisconsin Badgers, perdendola.\nNel suo anno da \"junior\" gioc\u00f2 13 partite, totalizzando 1.830 yard (1\u00ba della SEC) su corsa con 16 TD (1\u00ba della SEC) e 164 yard su ricezione con un TD. A fine anno gioc\u00f2 la finale del Cotton Bowl contro i Missouri Tigers, perdendola.\nPremi e riconoscimenti:\nCarriera professionistica.\nOakland Raiders.\nMcFadden fu scelto nel corso del primo giro del Draft 2008 dai Raiders. L'8 giugno firm\u00f2 un contratto di 6 anni per un totale di 60 milioni di dollari di cui 26 milioni garantiti. Debutt\u00f2 come professionista l'8 settembre contro i Denver Broncos. Nella settimana 2 contro i Kansas City Chiefs fece il suo primo touchdown e vinse per la sua prima volta il titolo di miglior running back della NFL, purtroppo durante il 3\u00ba quarto si infortun\u00f2 al pollice del piede destro. Dopo varie partite giocate in non perfette condizioni rimase fuori per 3 settimane. Rientr\u00f2 il 16 novembre contro i Miami Dolphins. Chiuse la sua stagione da rookie giocando 13 partite di cui 5 da titolare, totalizzando 113 corse per 499 yard con 4 TD e un fumble perso, oltre a 285 yard su ricezione.\nL'anno successivo il 20 settembre 2009 contro i Chiefs realizz\u00f2 a un minuto e 7 secondi dalla fine della partita il TD decisivo su una corsa di 5 yard. Il 4 ottobre contro gli Houston Texans si infortun\u00f2 al menisco. Dopo un intervento effettuato in artroscopia rientr\u00f2 dopo 4 partite di stop. Questa stagione per McFadden fu un'altra esperienza di chiari e scuri a causa prevalentemente delle sue non perfette condizioni. Gioc\u00f2 12 partite di cui 7 da titolare, totalizzando 104 corse per 357 yard con un TD e 3 fumble persi, oltre a 245 yard su ricezione.\nNella stagione 2010 per colpa di un infortunio al tendine del ginocchio rimediato durante uno scatto nella partita contro i Texans del 3 ottobre, dovette saltare 2 partite. Rientr\u00f2 il 24 ottobre contro i Broncos facendo una prestazione superlativa: corse 16 volte per un totale di 165 yard con 3 TD e 2 ricezioni per 31 yard con un TD, vincendo il titolo di miglior giocatore offensivo della 7 settimana della AFC e il titolo di miglior running back della NFL. Il 12 dicembre contro i Jacksonville Jaguars fece un'altra grande prestazione che lo port\u00f2 a rivincere il titolo di miglior running back della NFL. Divent\u00f2 il primo giocatore dei Raiders dal 1997 a raggiungere in ben 6 partite le 100 yard su corsa, inoltre per la prima volta in carriera super\u00f2 le 1.000 yard su corsa in una stagione. Termin\u00f2 giocando 13 partite tutte da titolare, totalizzando 223 corse per 1.157 yard con 7 TD e 3 fumble persi, oltre a 507 yard su ricezione con 3 TD.\nLa stagione 2011 part\u00ec subito male per gli ennesimi problemi fisici. Nel training camp si ruppe l'osso orbitale dell'occhio sinistro durante uno scontro con il compagno di squadra Quentin Groves dopo un paio di settimane rientr\u00f2 ad allenarsi con la squadra. Il 25 settembre contro i New York Jets grazie a una grande prova con 19 corse per 171 yard con 2 touchdown, vinse il titolo di miglior giocatore offensivo della AFC e quello di miglior running back della settimana della NFL. Il 23 ottobre contro i Chiefs dopo la sua prima ricezione della partita si infortun\u00f2 gravemente alla caviglia. Saltando tutte le restanti partite della stagione regolare, termin\u00f2 con 7 partite tutte da titolare, totalizzando 113 corse per 614 yard con 4 TD e un fumble perso, oltre a 154 yard su ricezione con un TD. Venne selezionato come Pro Bowl alternativo e a fine stagione venne votato al 60\u00ba posto nella NFL Top 100, l'annuale classifica dei migliori cento giocatori della stagione.\nIl 10 settembre 2012, i Raiders debuttarono nella nuova stagione con una sconfitta contro i San Diego Chargers. McFadden corse solamente 32 yard su 15 tentativi ma ricevette 13 passaggi per 86 yard. Nel turno successivo i Raiders furono nuovamente sconfitti dai Dolphins con Darren che corse solamente 22 yard su 11 tentativi. Nella terza partita contro i Pittsburgh Steelers realizz\u00f2 il suo primo TD stagionale su una corsa di 64 yard. Il 14 ottobre contro gli imbattuti Atlanta Falcons realizz\u00f2 il touchdown del momentaneo pareggio con 2 yard di corsa. Il 4 novembre contro i Tampa Bay Buccaneers nel secondo tempo si procur\u00f2 una forte slogatura alla caviglia, che gli fece saltare quattro partite. Il 6 dicembre contro i Denver Broncos fece il suo terzo TD stagionale su una ricezione di 6 yard. Il 16 contro i Chiefs totalizz\u00f2 110 yard su corsa ma sub\u00ec e perse un fumble sulle 18 yard proprie. Chiuse giocando 12 partite tutte da titolare, totalizzando 216 corse per 707 yard con 2 TD e 2 fumble persi, oltre a 258 yard su ricezione con un TD.\nNella settimana 2 del 2013 contro i Jacksonville Jaguars fece una buona prestazione con 129 yard su corsa e un fumble perso nelle 49 yard proprie, poi convertito nell'azione successiva dai Jaguars in touchdown. Con la partita contro i Jacksonville, Darren raggiunse per la 13 volta in carriera le 100 yard su corsa in una singola partita, ottenendo in quelle gare un bilancio di 11 vittorie e 2 sole sconfitte. Nella partita successiva contro i Denver Broncos realizz\u00f2 un TD su una iarda di corsa e un TD su un lancio di 16 yard su Marcel Reece. Nella settimana 8 contro i Pittsburgh Steelers fece 2 TD su corsa uno di 7 e uno di 4 yard. Nella settimana successiva contro i Philadelphia Eagles dopo soli 2 quarti fu costretto ad uscire per un infortunio al tendine del ginocchio, chiudendo con 5 corse e 12 yard. Termin\u00f2 giocando 10 partite di cui 7 da titolare, totalizzando 114 corse per 379 yard con 5 TD e un fumble perso, oltre a 108 yard su ricezione.\nL'11 marzo 2014 dopo esser diventato per la prima volta free agent, McFadden firm\u00f2 coi Raiders un rinnovo contrattuale di un anno per 1,75 milioni di dollari pi\u00f9 eventuali 2,25 milioni tramite incentivi. Il primo touchdown stagionale lo segn\u00f2 nella sconfitta della settimana 2 contro i Texans.\nDallas Cowboys.\nIl 13 marzo 2015, McFadden firm\u00f2 un contratto biennale con i Dallas Cowboys. Il primo touchdown con la nuova maglia lo segn\u00f2 nel terzo turno contro i Falcons. Nella settimana 7 contro i Giants disput\u00f2 la miglior prova da diversi anni, correndo 152 yard e la seconda marcatura stagionale nella sconfitta contro i Giants. Il terzo e ultimo TD stagionale lo segn\u00f2 nella vittoria della settimana 13 in casa dei Redskins che permise a Dallas di rimanere agganciata al treno per i playoff. La stagione di McFadden si chiuse al quarto posto nella NFL con 1.089 yard corse.\nVita privata.\nMcFadden \u00e8 il decimo di dodici figli, non \u00e8 sposato ma nel 2009 ha adottato un figlio di nome Daniel Herrera."}
{"id": "1748605", "revid": "287204", "url": "https://it.wikipedia.org/wiki?curid=1748605", "title": "Alagoinha do Piau\u00ed", "text": "Alagoinha do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudeste Piauiense e della microregione di Pio IX."}
{"id": "1748609", "revid": "767487", "url": "https://it.wikipedia.org/wiki?curid=1748609", "title": "Alegrete do Piau\u00ed", "text": "Alegrete do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudeste Piauiense e della microregione di Pio IX."}
{"id": "1748612", "revid": "287204", "url": "https://it.wikipedia.org/wiki?curid=1748612", "title": "Francisco Santos", "text": "Francisco Santos \u00e8 un comune del Brasile nello Stato del Piau\u00ed, parte della mesoregione del Sudeste Piauiense e della microregione di Pio IX."}
{"id": "1748616", "revid": "287204", "url": "https://it.wikipedia.org/wiki?curid=1748616", "title": "Monsenhor Hip\u00f3lito", "text": "Monsenhor Hip\u00f3lito \u00e8 un comune del Brasile nello Stato del Piau\u00ed, parte della mesoregione del Sudeste Piauiense e della microregione di Pio IX."}
{"id": "1748623", "revid": "110157", "url": "https://it.wikipedia.org/wiki?curid=1748623", "title": "Pio IX (Brasile)", "text": "Pio IX \u00e8 un comune del Brasile nello Stato del Piau\u00ed, parte della mesoregione del Sudeste Piauiense e della microregione di Pio IX."}
{"id": "1748627", "revid": "767487", "url": "https://it.wikipedia.org/wiki?curid=1748627", "title": "Caf\u00e8 Caracas", "text": "I Caf\u00e8 Caracas sono stati un gruppo punk rock nato a Firenze, attivo tra la fine degli anni settanta e primi anni ottanta, dal 1977 al 1981.\nBiografia.\nCome tutti i gruppi giovanili dell'epoca, producevano un tipo di musica punk rock che si ispirava ai pi\u00f9 grandi gruppi d'oltreoceano. In questo gruppo esordirono il cantante Raf (che al suo esordio utilizzava lo pseudonimo di \"Rip Kirby\" dal nome di un personaggio dei fumetti) e il chitarrista Ghigo Renzulli, futuro fondatore dei Litfiba. Fu proprio l'esperienza vissuta in questo gruppo a dare a Raf la notoriet\u00e0: infatti alcuni anni dopo, nel 1983, Raf incise il suo primo album contenente anche il loro singolo \"Self control\", che in seguito si rivel\u00f2 un successo internazionale.\nDopo essersi esibiti come supporter dei Clash a Bologna, sorsero i primi dissapori: Raf e Renzulli seguirono strade diverse. L'unico singolo, \"Say it's all right joy\", pi\u00f9 una versione rock di \"Tintarella di luna\", venne infatti pubblicato con un altro chitarrista: Serse Maj."}
{"id": "1748630", "revid": "767487", "url": "https://it.wikipedia.org/wiki?curid=1748630", "title": "Santo Ant\u00f4nio de Lisboa", "text": "Santo Ant\u00f4nio de Lisboa \u00e8 un comune del Brasile nello Stato del Piau\u00ed, parte della mesoregione del Sudeste Piauiense e della microregione di Pio IX."}
{"id": "1748631", "revid": "767487", "url": "https://it.wikipedia.org/wiki?curid=1748631", "title": "Peter Kunter", "text": "Carriera.\nClub.\nDopo aver iniziato nelle giovanili dell'Eintracht Wetzlar, Kunter approd\u00f2 nel Freiburger FC in Regionalliga (II) nel 1961. Nel 1965 fu acquistato dall'Eintracht Francoforte con cui gioc\u00f2 fino al 1977, anno del ritiro, 234 partite in Bundesliga vincendo anche due Coppe di Germania."}
{"id": "1748632", "revid": "123470888", "url": "https://it.wikipedia.org/wiki?curid=1748632", "title": "Milan Associazione Calcio 1974-1975", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1974-1975.\nStagione.\nIl nuovo allenatore del Milan per la stagione 1974-1975 \u00e8 Gustavo Giagnoni. Il Milan \u00e8 tra le societ\u00e0 pi\u00f9 attive sul mercato e acquista, tra gli altri il portiere Enrico Albertosi (dal Cagliari), i difensori Aldo Bet e Luciano Zecchini (rispettivamente dal Verona e dal Torino), il centrocampista Duino Gorin e l'attaccante Egidio Calloni (entrambi dal ), oltre all\u2019attempato pari ruolo Gianni Bui. Karl-Heinz Schnellinger, invece, lascia la squadra dopo 9 stagioni e la rosa rossonera torna ad essere formata esclusivamente da giocatori di nazionalit\u00e0 italiana (condizione che non si verificava dalla stagione 1944-45 e che perdurer\u00e0 fino al 1981-82).\nLa stagione inizia con le 4 partite del girone del primo turno di Coppa Italia, dove il Milan ottiene 2 vittorie (con Perugia e ) e 2 pareggi (con Brescia e ) chiudendo il raggruppamento al primo posto a 6 punti e qualificandosi cos\u00ec al secondo turno, che si disputer\u00e0 al termine della stagione tra maggio e giugno.\nIn campionato il Milan, dopo il pareggio nella prima giornata con la Sampdoria e la sconfitta in casa della Juventus nella seconda, ottiene 9 risultati utili consecutivi (4 vittorie e 5 pareggi) che gli consentono di portarsi nelle zone alte della classifica. I rossoneri chiudono il girone d'andata con 18 punti e nel girone di ritorno mantengono lo stesso rendimento terminando cos\u00ec il campionato al 5\u00ba posto con 36 punti frutto di 12 vittorie, 12 pareggi e 6 sconfitte (una sola casalinga). Il piazzamento vale la qualificazione alla Coppa UEFA 1975-1976.\nVerso la fine della stagione il capitano rossonero Gianni Rivera entra in contrasto col presidente Albino Buticchi, complice l'ipotesi di uno scambio del \"Golden Boy\" con Claudio Sala avanzata dal massimo dirigente. Il giocatore, amareggiato da tale dichiarazione, non si presenta per due giorni agli allenamenti e viene messo fuori squadra. Dopo la conferma come presidente di Buticchi da parte del consiglio di amministrazione del Milan nel maggio 1975, Rivera annuncia la decisione di lasciare il calcio: l'alessandrino ritorner\u00e0 comunque a giocare la stagione seguente dopo aver acquisito da Buticchi la quota di maggioranza della societ\u00e0 milanese facendone assumere le redini a Bruno Pardi, che a sua volta ceder\u00e0 la presidenza del club a Vittorio Duina, nuovo proprietario del Milan, nel maggio del 1976.\nLa stagione si conclude con le rimanenti partite di Coppa Italia dove capitano dei rossoneri, data l'assenza di Rivera, \u00e8 Romeo Benetti. Il Milan, nel girone con Bologna, Inter e Juventus, ottiene 4 vittorie, un pareggio e una sconfitta e si qualifica per la finale del 28 giugno 1975 all'Olimpico di Roma, dove affronta la Fiorentina. In finale i rossoneri, dopo aver rimontato per due volte il vantaggio dei viola, vengono battuti per 3-2 dalla Fiorentina che cos\u00ec conquista la sua 4\u00aa Coppa Italia.\nMaglie.\nLa divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con colletto e bordi delle maniche rossi e neri, pantaloncini bianchi e calzettoni bianchi con risvolto rosso e nero.\nOrganigramma societario.\nArea direttiva\nArea tecnica\nArea sanitaria"}
{"id": "1748637", "revid": "767487", "url": "https://it.wikipedia.org/wiki?curid=1748637", "title": "S\u00e3o Juli\u00e3o", "text": "S\u00e3o Juli\u00e3o \u00e8 un comune del Brasile nello Stato del Piau\u00ed, parte della mesoregione del Sudeste Piauiense e della microregione di Pio IX."}
{"id": "1748639", "revid": "123437062", "url": "https://it.wikipedia.org/wiki?curid=1748639", "title": "Se stiamo insieme", "text": "Se stiamo insieme \u00e8 un brano musicale scritto da Riccardo Cocciante e Mogol e cantato dallo stesso Cocciante, vincitore del Festival di Sanremo 1991 e contenuto nell'album \"Cocciante\".\nIn quell'edizione venne anche interpretata in inglese da Sarah Jane Morris (il regolamento prevedeva l'esecuzione fuori gara, in una lingua diversa dall'italiano, di tutti i 20 motivi della sezione \"Campioni\") con il titolo \"I'm Missing You\", nella sezione \"Canzoni e cantanti - Star internazionali\".\n\u00c8 stato il secondo singolo pi\u00f9 venduto in Italia nel 1991.\nAltre versioni.\nNel 2003 viene interpretata da Orietta Berti e pubblicata nell'album \"Emozione d'autore\"."}
{"id": "1748644", "revid": "1543377", "url": "https://it.wikipedia.org/wiki?curid=1748644", "title": "Cati\u00f3", "text": "Cati\u00f3 \u00e8 un settore della Guinea-Bissau, capoluogo della regione di Tombali."}
{"id": "1748646", "revid": "729019", "url": "https://it.wikipedia.org/wiki?curid=1748646", "title": "Macchi M.71", "text": "Il Macchi M.71 era un idrocaccia biplano a scafo centrale prodotto dall'azienda italiana Aeronautica Macchi negli anni trenta.\nDerivato direttamente dal Macchi M.41bis ne era l'evoluzione rinforzata per l'utilizzo imbarcato catapultabile come equipaggiamento agli incrociatori della Regia Marina.\nStoria del progetto.\nNei primi anni trenta la Regia Marina decise di equipaggiare alcune unit\u00e0 maggiori da combattimento con una catapulta per ottimizzare le operazioni di lancio di velivoli, inizialmente e principalmente idrovolanti, adibiti al ruolo di ricognitore marittimo e supporto al tiro. Le mutate caratteristiche di robustezza strutturale atte a sopportare le maggiori sollecitazioni dovute al lancio dalla catapulta non permettevano per\u00f2 di utilizzare i precedenti idrovolanti in dotazione. A tale scopo venne emessa una specifica per dotare con un adeguato nuovo modello le proprie unit\u00e0.\nL'Aeronautica Macchi propose il progetto M.71, una variante del suo precedente M.41bis adeguato alle mutate esigenze strutturali, in particolare intervenendo sulla velatura, incrementando la robustezza strutturale delle ali, che in questo modello erano ripiegabili, e dei montanti che le collegavano, eliminando inoltre i tiranti in filo d'acciaio, non pi\u00f9 necessari, con un miglioramento nell'aerodinamica generale del velivolo.\nDopo l'approvazione da parte delle autorit\u00e0 militari ne venne avviata la produzione in serie, limitata ad una decina di esemplari.\nTecnica.\nL'M.71 era un idrovolante a scafo centrale di impostazione classica; biplano, monoposto e monomotore in configurazione spingente.\nLo scafo era caratterizzato da un abitacolo aperto dotato di un parabrezza situato sulla parte anteriore. Posteriormente terminava in un impennaggio cruciforme monoderiva con piani orizzontali controventati.\nLe configurazione alare era biplana, con l'ala superiore montata alta a parasole e l'inferiore montata alta sullo scafo, quest'ultimo caratterizzato da un sensibile angolo di diedro positivo, e che integrava nella parte inferiore delle semiali i galleggianti equilibratori. Le due ali erano tra loro collegate da una coppia di montanti \"ad N\" per lato e la superiore era integrata da montanti diagonali che la collegavano alla parte superiore dello scafo.\nLa propulsione era affidata ad un motore Fiat A.20, un 12 cilindri a V raffreddato a liquido in grado di erogare una potenza pari a 420 CV (309 kW), integrato in una gondola collocata centralmente nella struttura tubolare sotto l'ala superiore in configurazione spingente ed abbinato ad un'elica bipala a passo fisso.\nImpiego operativo.\nI Macchi M.71, in carico alla Regia Aeronautica, erano utilizzati come equipaggiamento sugli incrociatori leggeri della classe Alberto da Giussano, dotati di due catapulte, mentre alcuni operavano da basi navali costiere.\nIn seguito sostituito dagli IMAM Ro.44, rimase comunque in servizio come idroaddestratore."}
{"id": "1748647", "revid": "648716", "url": "https://it.wikipedia.org/wiki?curid=1748647", "title": "Giorno dei Martiri", "text": "Il Giorno dei Martiri \u00e8 una festivit\u00e0 civile panamense che commemora le vittime negli scontri durante le proteste del 9 gennaio 1964 per la sovranit\u00e0 del paese nella zona del Canale.\nGli scontri iniziarono quando una bandiera panamense fu strappata da militari statunitensi, durante le proteste degli studenti panamensi per il diritto di issare la loro bandiera insieme a quella degli Stati Uniti d'America.\nL'esercito americano cerc\u00f2 infatti di sedare gli scontri dopo che la polizia venne sopraffatta; dopo tre giorni di combattimento 21 o 22 panamensi e 4 soldati statunitensi risultarono uccisi. L'incidente influenz\u00f2 la decisione degli Stati Uniti di trasferire il controllo del canale a Panama con i Trattati Torrijos-Carter (1977).\nRetrospettiva.\nLe tensioni tra i panamensi e gli americani che abitavano nella zona del canale erano aumentate nel corso degli anni sessanta. Lo scontro di identit\u00e0 e orgoglio nazionale fu simboleggiato da un dibattito tra gli americani e chi esponeva la bandiera panamense e le istituzioni pubbliche che si trovavano nella zona del canale. \"Nel 1960, dopo una serie di scontri a Panama, il Presidente Eisenhower disse che la bandiera avrebbe dovuto sventolare fianco a fianco con le Stelle e strisce degli Stati Uniti sugli edifici intorno al canale.\"\nAltre fonti sottolinearono che fu effettivamente di Kennedy la decisione di esporre la bandiera panamense con la bandiera degli Stati Uniti in tutto il territorio del canale. Tuttavia, questa decisione non era stata attuata al momento dell'assassinio di Kennedy, nel novembre 1963."}
{"id": "1748651", "revid": "1718925", "url": "https://it.wikipedia.org/wiki?curid=1748651", "title": "Betoniera", "text": "La betoniera \u00e8 una macchina per l'edilizia avente la funzione di impastare e miscelare tra di loro i componenti della malta o del calcestruzzo. Prende il nome dalla parola francese \"b\u00e9ton\" (\"calcestruzzo\").\nPu\u00f2 essere di tipo fisso per i grandi lavori di cantiere, mobile per i piccoli lavori, o montata su autocarro per il trasporto della miscela nel luogo di utilizzo.\nStruttura di una piccola betoniera.\nLe piccole betoniere mobili sono composte da:\nNelle piccole betoniere il carico e la dosatura degli ingredienti viene fatto manualmente, tramite pala o secchio, mentre in quelle grandi pu\u00f2 essere effettuato tramite tramogge.\nLa normativa di sicurezza impone che la betoniera da cantiere debba essere dotata di interruttore a fungo che permetta l'interruzione immediata della corrente in caso di infortunio.\nAutobetoniera.\nL'autobetoniera - o \"betoncar\" - \u00e8 installata su un camion; il suo bicchiere \u00e8 pi\u00f9 grande e capiente di una betoniera tradizionale (a seconda dei casi pu\u00f2 contenere fino ad un massimo di 11 m3 di materiale impastato).\nEssa viene utilizzata qualora si debbano usare quantit\u00e0 abbondanti di calcestruzzo (o calce premiscelata) in un cantiere.\nIl bicchiere viene mantenuto in rotazione durante il trasporto; giunto in cantiere viene fatto ruotare pi\u00f9 velocemente per favorire l'impasto; successivamente viene fatto ruotare in senso opposto per lo scarico e, sfruttando una coclea in cima al bicchiere dell'autobetoniera, l'impasto di calcestruzzo risale le pareti e viene scaricato in una benna per poi essere gettato in opera.\nBetoniera semovente autocaricante.\nLa betoniera semovente autocaricante (normata secondo gli standard UNI 10929 e UNI 11023) \u00e8 una betoniera in grado di caricarsi autonomamente grazie ad una benna per il cemento e gli inerti e ad una pompa per l'acqua ed \u00e8 progettata per viaggiare sia su strade pavimentate che su fuoristrada. Questa soluzione consente di ottenere calcestruzzo in cantieri lontani dai centri abitati, dove non ci sono impianti di betonaggio. Per quanto riguarda l'impasto e lo scarico, funziona in maniera analoga alle autobetoniere, ma la capacit\u00e0 del bicchiere \u00e8 minore (in generale compresa tra i 0,5 e i 5,5\u00a0m3).\nImpianto mobile di miscelazione.\nL'impianto mobile di miscelazione trasporta in contenitori separati gli elementi del calcestruzzo, che vengono impastati all'interno di una coclea miscelatrice durante lo scarico. Il dosaggio dei materiali a seconda dell'impianto pu\u00f2 essere volumetrico o con sistemi di pesatura e misurazione attraverso PLC. L'utilizzo delle materie prime consente con lo stesso carico la produzione di diverse classi di calcestruzzo per la quantit\u00e0 necessaria riducendo i rifiuti da cantiere. La geometria non a tamburo di questo genere d'impianto consente di trasportare fino a 13 m3 di calcestruzzo reso."}
{"id": "1748652", "revid": "547992", "url": "https://it.wikipedia.org/wiki?curid=1748652", "title": "Enzo Biato", "text": "Carriera.\nGiocatore.\nCresciuto nel , vive i primi anni della sua carriera nelle serie minori piemontesi con le maglie di e . Con quest'ultima ottiene l'approdo fra i professionisti in Serie C2, serie in cui rimane la stagione successiva difendendo i pali dell'. Da questo momento in poi ogni anno scala un gradino della graduatoria dei campionati italiani: Serie C1 con la , Serie B con la e infine Serie A con il , sempre da titolare.\nCol Bari disputa 2 stagioni in Serie A e, consequenzialmente alla retrocessione del club, torna in serie cadetta dove rimane per quasi sei anni vestendo anche le maglie di , e . Nel marzo 1998 scende in Serie C2 al , cui segue una stagione al in Serie C1.\nSi lega all' nel 1999 e ne segue le alterne vicende fino al fallimento avvenuto nel 2003.\nAllenatore.\nIniziata nel 2003 la carriera di allenatore dei portieri nella Nuova Alessandria ripartita dall'Eccellenza dopo il fallimento, , nel 2005 entra nello staff tecnico del col ruolo di allenatore dei portieri e ci rimane per sette anni.\nIl 16 giugno 2012, il annuncia di averlo scelto come preparatore dei portieri, sottoscrivendo un contratto biennale, per poi rinnovare per il terzo anno.\nIl 28 ottobre 2015 viene ingaggiato come preparatore dei portieri dalla ."}
{"id": "1748653", "revid": "647919", "url": "https://it.wikipedia.org/wiki?curid=1748653", "title": "Gebirgskrieg", "text": ""}
{"id": "1748654", "revid": "75421", "url": "https://it.wikipedia.org/wiki?curid=1748654", "title": "Gibson diavoletto", "text": ""}
{"id": "1748657", "revid": "1086846", "url": "https://it.wikipedia.org/wiki?curid=1748657", "title": "Milan Associazione Calcio 1973-1974", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1973-1974.\nStagione.\nAlla guida della squadra all'inizio della stagione 1973-1974 viene confermato il direttore tecnico Nereo Rocco. Per quanto riguarda la rosa, vengono ceduti, tra gli altri, Prati, Villa e Rosato mentre sono tesserati Ottavio Bianchi e Franco Bergamaschi.\nIn campionato il Milan rimane stabilmente nella zona medio-alta della classifica e chiude il girone di andata in 5\u00aa posizione a quota 18 punti. Durante il girone di ritorno Cesare Maldini, che gi\u00e0 aveva affiancato Rocco in panchina nel mese di dicembre a partire dalla 9\u00aa giornata (16 dicembre 1973), diventa unico responsabile tecnico della squadra e ricopre tale ruolo fino all'inizio di aprile quando gli subentra Giovanni Trapattoni. La squadra termina il campionato al 7\u00ba posto totalizzando 30 punti con 11 vittorie, 8 pareggi e 11 sconfitte.\nNel mese di gennaio i rossoneri, detentori della Coppa delle Coppe, affrontano con in panchina la coppia Rocco-Maldini i campioni d'Europa in carica dell'Ajax per l'assegnazione della Supercoppa UEFA. Dopo la vittoria per 1-0 nella gara di andata a San Siro (gol di Luciano Chiarugi), il Milan viene battuto per 6-0 ad Amsterdam dal lancieri, che si aggiudicano cos\u00ec il trofeo.\nIn Coppa Italia i rossoneri, in qualit\u00e0 di detentori del trofeo, iniziano dal secondo turno. Il Milan chiude il girone A, nel quale sono inseriti anche Bologna, Inter e Atalanta, al 3\u00ba posto con 5 punti frutto di 2 vittorie (con l'Atalanta), un pareggio (con il Bologna) e 3 sconfitte. Ad accedere alla finale \u00e8 il Bologna che chiude il raggruppamento a quota 9 punti, uno in pi\u00f9 dell'Inter.\nIn Coppa delle Coppe il Milan si qualifica alla finale dopo aver eliminato nei sedicesimi di finale gli jugoslavi della Dinamo Zagabria (vittoria per 3-1 all'andata a Milano e per 1-0 nel ritorno a Zagabria), negli ottavi di finale gli austriaci del Rapid Vienna (0-0 a San Siro e vittoria in trasferta per 2-0), nei quarti di finale i greci del (3-0 in casa e 2-2 a Salonicco) e in semifinale i tedeschi occidentali del Borussia M\u00f6nchengladbach (vittoria per 2-0 in casa e sconfitta per 1-0 in trasferta). Nella finale di Rotterdam dell'8 maggio 1974 i rossoneri, con in panchina Trapattoni, affrontano i tedeschi orientali del Magdeburgo che vincono la partita per 2-0 (autogol di Enrico Lanzi nel primo tempo e rete di Wolfgang Seguin nel secondo).\nMaglie.\nLa divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con colletto e bordi delle maniche rossi e neri, pantaloncini bianchi e calzettoni bianchi con risvolto rosso e nero.\nOrganigramma societario.\nArea direttiva\nArea tecnica\nArea sanitaria"}
{"id": "1748661", "revid": "110157", "url": "https://it.wikipedia.org/wiki?curid=1748661", "title": "Pallanuoto ai Giochi della XXIII Olimpiade", "text": "Il torneo di pallanuoto dei Giochi Olimpici di Los Angeles si \u00e8 svolto tra il 1\u00ba agosto e il 10 agosto 1984. Le gare si sono disputate nella Raleigh Runners Memorial Pool della Pepperdine University di Malib\u00f9.\nLa formula del torneo era la stessa dell'edizione precedente. Le 12 partecipanti hanno disputato due successive fasi a gironi; nella seconda fase \u00e8 stato disputato un girone per l'assegnazione delle medaglie ed uno per stabilire l'ordine di classifica dal 6\u00ba al 12\u00ba posto.\nLa competizione, orfana dei campioni olimpici e mondiali in carica dell' e dell' (bronzo a Mosca e argento a Guayaquil) a causa del boicottaggio del blocco sovietico, ha visto l'affermazione della , al suo secondo titolo olimpico.\nTurno finale.\nIn questa fase si ereditano i punteggi degli scontri diretti della fase preliminare."}
{"id": "1748669", "revid": "287204", "url": "https://it.wikipedia.org/wiki?curid=1748669", "title": "Coppa Svizzera 2006-2007", "text": "La Coppa Svizzera 2006-2007, iniziata il 2 agosto 2006, si \u00e8 conclusa con la vittoria del .\nFormula.\nAlla competizione partecipano di diritto le squadre della Super League e della Challenge League tranne il , che invece disputa la Coppa del Liechtenstein. Il tabellone viene completato attraverso una fase eliminatoria regionale dalla quale accedono alla coppa 11 club di Prima Lega e 26 che militano nella Lega amatori.\nPreliminari.\nPrimo turno preliminare.\nAmmesse direttamente al secondo turno:\nSecondo turno preliminare.\nVengono ammesse alla Swisscom Cup anche le seguenti squadre:\nDalla \"Seconda Lega interregionale\":\nDalla \"Seconda Lega regionale\":\nDalla \"Terza Lega\":"}
{"id": "1748676", "revid": "1573940", "url": "https://it.wikipedia.org/wiki?curid=1748676", "title": "Chiesa di San Nicol\u00f2 all'Arena", "text": "La chiesa di San Nicol\u00f2 all'Arena \u00e8 un luogo di culto cattolico che sorge nel cuore del centro storico di Verona, alle spalle dell'anfiteatro romano; si tratta di una chiesa parrocchiale facente parte del vicariato di Verona Centro nell'omonima diocesi.\nStoria.\nLa prime notizie riguardanti ad una chiesa romanica in questa posizione risalgono al XII secolo, anche se probabilmente le origini dell'edificio, allora chiamato \"San Nicholai de Buchadarena\", sono pi\u00f9 antiche. Il nome antico fa riferimento a un vicino collegamento sotterraneo con l'Arena di Verona che \u00e8 stato effettivamente rinvenuto durante alcuni scavi archeologici nell'area. L'edificio chiesastico originario, che aveva l'abside rivolta a est, non sub\u00ec grosse trasformazioni fino al 1627.\nNel 1598, infatti, vi si insedi\u00f2 l'ordine dei Teatini che ottenne la chiesa e parte dell'area che la circondava per la costruzione del loro monastero. La Bolla di papa Clemente VIII del 18 aprile 1603 conteneva la concessione definitiva dell'area, per cui l'ordine pot\u00e9 commissionare nel 1627 all'architetto Lelio Pellesina il profondo rinnovamento della chiesa, che sub\u00ec addirittura un cambiamento nell'orientamento, essendo portato l'altare maggiore a ovest secondo le nuove usanze. La prima pietra venne posata il 21 marzo ma i lavori procedettero lentamente, interrotti pure dalla terribile peste del 1630. Durate questo lungo periodo di lavori, i padri teatrini provvidero anche a comprare alcuni edifici che sorgevano proprio innanzi a quella che sarebbe divenuta la nuova facciata della chiesa; una volta che riuscirono ad acquisirli tutti, nel 1673 li demolirono andando a creare la piazza che ancora oggi si apre di fronte alla monumentale facciata del tempio. I lavori sull'edificio si conclusero invece nel 1683, ad esclusione del campanile, della cupola e della facciata che non poterono essere terminati a causa della mancanza di denaro; nel 1697 la nuova chiesa barocca venne cos\u00ec consacrata dal vescovo di Verona Pietro Lion.\nNel 1806 i teatini dovettero lasciare la chiesa a causa delle soppressioni napoleoniche, anche se gi\u00e0 nel 1810 l'edificio riacquist\u00f2 lo status di parrocchiale. Dopo la seconda guerra mondiale, tra il 1951 e il 1953, venne finalmente ultimata la facciata, tramite il montaggio di quella della ex chiesa di San Sebastiano dei Gesuiti, andata distrutta dai bombardamenti aerei alleati. La facciata, di cui non si conosce il progettista originario ma che venne completata nel 1830 da Giuseppe Barbieri, aveva dimensioni leggermente inferiori rispetto a quelle della chiesa di San Nicol\u00f2, per cui si dovette procedere alla costruzione di un secondo timpano di raccordo con quello sottostante barocco.\nDescrizione.\nLa chiesa rappresenta un importante esempio, nell'ambito veneto, di rinnovamento architettonico post-tridentino, che era volto alla riforma degli edifici ecclesiastici esistenti, i quali agli inizi del XVI secolo erano ormai vetusti e inadatti a contenere grandi masse di fedeli.\nLa facciata \u00e8 caratterizzata da quattro colonne scanalate ioniche di ordine gigante che sorreggono il timpano, suddividendo il prospetto in tre fasce verticali: in quella centrale si apre il portale d'ingresso principale, sovrastato dall'iscrizione \"\u00abD.O.M. IN HONOREM S. NICOLAI EPISCOPI\u00bb\"; nelle due fasce laterali si trovano invece due portali minori sormontati da due frontoni, e sopra di essi delle nicchie vuote sormontate a loro volta da piccoli riquadri decorati con festoni classicheggianti.\nL'incompleto campanile si situa lungo il fianco meridionale del presbiterio, in prossimit\u00e0 del transetto e della sagrestia. Nel XIX secolo furono proposti diversi progetti per il suo completamento, ma furono tutti bocciati a causa della vicinanza dell'Arena di Verona, che avrebbe risentito della slanciata verticalit\u00e0 che avrebbe contraddistinto la torre campanaria. La torre appare quindi piuttosto tozza in quanto per buona parte \u00e8 inserita nella struttura della chiesa, mentre emerge solo la cella campanaria.\nL'interno \u00e8 in stile barocco e contraddistinto da una pianta a croce latina con una navata unica con cappelle laterali (degni di nota, nella prima cappella a destra la pala raffigurante \"San Giovanni Battista nel deserto\" di Antonio Balestra, nella seconda cappella di destra la pala dell\"'Annunciata, Giovan Battista, San Giuseppe e il beato Marinoni\" dell'Orbetto), un breve ma ampio transetto i cui bracci terminano con una cappella in posizione centrale, e un profondo presbiterio rialzato di tre gradini rispetto al resto dell'aula, da cui \u00e8 separato tramite una balaustra in marmo.\nDal presbiterio si pu\u00f2 accedere, sul lato sinistro, alla sagrestia vecchia da cui si pu\u00f2 scendere alla cripta, un ambiente semi-ipogeo che si situa esattamente sotto al presbiterio della chiesa superiore. La cripta presenta una pianta a tre navate separate da due file di tre arcate a sesto ribassato, sostenute da pilastri; le navate hanno coperture a volta a botte, a sesto ribassato in corrispondenza della navata centrale e a tutto sesto nelle navate laterali."}
{"id": "1748679", "revid": "110157", "url": "https://it.wikipedia.org/wiki?curid=1748679", "title": "Pallanuoto ai Giochi della XXII Olimpiade", "text": "Il diciottesimo torneo di olimpico di pallanuoto si \u00e8 svolto tra il 20 ed il 29 luglio 1980 all'interno dei Giochi Olimpici di Mosca. Le gare si sono svolte negli impianti del Centro Sportivo Olimpiysky e della piscina dello Stadio Lenin di Luzhniki.\nLa formula prevedeva due turni: nel turno preliminare le 12 squadre partecipanti erano inserite in tre gruppi da quattro squadre ciascuno, in cui le due prime classificate accedevano al turno finale, un girone unico a 6 squadre atto all'assegnazione dei posti dal 1\u00ba al 6\u00ba. Parallelamente, le 6 squadre classificate agli ultimi due posti di ciascuno dei tre gruppi accedevano ad un girone finale per l'assegnazione dei posti dal 7\u00ba al 12\u00ba.\nNel girone per l'assegnazione delle medaglie i padroni di casa dell'Unione Sovietica hanno preceduto e e conquistato il loro secondo ed ultimo titolo olimpico.\nTurno preliminare.\nTutte le partite furono giocate nella piscina all'aperto dello Stadio Centrale Lenin - Luzhniki."}
{"id": "1748682", "revid": "1005847", "url": "https://it.wikipedia.org/wiki?curid=1748682", "title": "Governo Thorning-Schmidt I", "text": "Il Governo Thorning-Schmidt I \u00e8 stato il governo della Danimarca in carica dal 3 ottobre 2011, in seguito alle Elezioni parlamentari del 15 settembre, al 3 febbraio del 2014, quando \u00e8 nato il Governo Thorning-Schmidt II.\nSi tratta di un esecutivo di coalizione tra i Socialdemocratici, il Partito Popolare Socialista e la Sinistra Radicale. Nel corso della sua durata ha subito tre rimpasti."}
{"id": "1748683", "revid": "295403", "url": "https://it.wikipedia.org/wiki?curid=1748683", "title": "Pallanuoto ai Giochi della XXI Olimpiade", "text": "Il torneo di pallanuoto dei Giochi Olimpici di Montr\u00e9al si \u00e8 svolto tra il 18 luglio e il 27 luglio 1976 negli impianti dell'Olympic Pool e del Complexe sportif Claude-Robillard. Il programma prevedeva solo il torneo maschile, in quanto la pallanuoto femminile all'epoca non era ancora fra gli sport olimpici.\nLa formula prevedeva due turni: nel turno preliminare le 12 squadre partecipanti erano inserite in tre gruppi da quattro squadre ciascuno, in cui le due prime classificate accedevano al turno finale, un girone unico a 6 squadre atto all'assegnazione dei posti dal 1\u00ba al 6\u00ba\nParallelamente, le 6 squadre classificate agli ultimi due posti di ciascuno dei tre gruppi accedevano ad un girone finale per l'assegnazione dei posti dal 7\u00ba al 12\u00ba.\nLa Nazionale ungherese ha conquistato il suo sesto titolo olimpico precedendo sul podio e ."}
{"id": "1748685", "revid": "1855146", "url": "https://it.wikipedia.org/wiki?curid=1748685", "title": "Sacello degli Augustali", "text": "Il Sacello degli Augustali \u00e8 un edificio dell'epoca romana adibito ai riti di culto degli imperatori, curati dai sacerdoti augustali che si trova a Miseno, lungo il litorale di Bacoli, nella citt\u00e0 metropolitana di Napoli.\nL'attribuzione \u00e8 dovuta al ritrovamento di un'iscrizione in latino che recita: \"Templum augusti quod est augustalium\". Realizzato in epoca giulio-claudia (I sec.d.C.) fu modificato a met\u00e0 del secolo successivo ma fu poi distrutto alla fine del II secolo, probabilmente da un terremoto; i suoi resti sono attualmente semisommersi a causa dei fenomeni di bradisismo che caratterizzano l'intera area flegrea.\nL'edificio \u00e8 costituito da un ambiente centrale e due ambienti laterali prospicienti un cortile porticato. All'interno sono state rinvenute statue di alcuni imperatori (Vespasiano, Tito e Nerva) e di divinit\u00e0 (Asclepio, Apollo e Venere), attualmente esposte al Museo archeologico dei Campi Flegrei di Baia. "}
{"id": "1748691", "revid": "1543377", "url": "https://it.wikipedia.org/wiki?curid=1748691", "title": "Pallanuoto ai Giochi della XX Olimpiade", "text": "Il torneo di pallanuoto dei Giochi Olimpici di Monaco di Baviera si \u00e8 svolto tra il 27 agosto e il 4 settembre 1972. Le gare si sono svolte negli impianti dell'Olympia Schwimmhalle, all'interno dell'Olympiapark, e nella piscina Dantebad.\nLa formula prevedeva due fasi a gironi; nella seconda si sono ereditati i punteggi degli scontri diretti della prima.\nNel girone per l'assegnazione delle medaglie, l' ha preceduto sul podio e conquistando il suo primo titolo olimpico della specialit\u00e0."}
{"id": "1748692", "revid": "2057018", "url": "https://it.wikipedia.org/wiki?curid=1748692", "title": "Laurie Cunningham", "text": "Assieme a Tony Brown, \u00e8 primatista di reti (4) con la maglia del WBA nelle competizioni calcistiche europee.\n\u00c8 stato il primo giocatore britannico acquistato dal Real Madrid.\nCarriera.\nNato a Londra, Cunningham esord\u00ec con il Leyton Orient nel 1974. Dal 1977 al 1979 milit\u00f2 nel West Bromwich (collezionando 161 presenze e 36 reti) affiancando per la prima volta nella storia di un club inglese altri due giocatori di colore (Cyrille Regis e Brendon Batson). Questo trio sar\u00e0 definito \"The Three Deegrees\" (\"i tre gradi\") in onore di un gruppo musicale statunitense. Durante la sua militanza nel West Bromwich, nel maggio del 1979, Cunningham esord\u00ec in Nazionale, in occasione di una partita contro il Galles. A quest'apparizione ne seguirono altre cinque fino al 1981.\nAl termine della stagione 1978-1979, in cui il West Bromwich concluse ai piani alti della classifica, Cunningham fu acquistato dal Real Madrid per una contropartita di 995.000 sterline. A Madrid Cunningham gioc\u00f2 discontinuamente fino al 1983, ottenendo 44 presenze e 15 reti. Dopo un breve periodo in prestito al Manchester United (5 presenze e un gol), Cunningham fu venduto nel 1983 allo Sporting Gij\u00f3n in cui rimase fino alla fine della stagione collezionanddo 30 gare e 3 gol. Dopo aver giocato in Francia (all'Olympique Marsiglia) e di nuovo in Inghilterra (al Leicester City), Cunningham ritorn\u00f2 in Spagna al Rayo Vallecano. Nel 1987-1988 disput\u00f2 una sola gara nel Charleroi, poi fu trasferito al Wimbledon dove gioc\u00f2 nella finale di FA Cup vinta ai danni del Liverpool. Nella stagione 1988-1989 torn\u00f2 al Rayo Vallecano dove totalizz\u00f2 19 presenze ed un gol, prima di morire il 15 luglio 1989 in un incidente stradale a Madrid."}
{"id": "1748693", "revid": "122209539", "url": "https://it.wikipedia.org/wiki?curid=1748693", "title": "Miserentissimus Redemptor", "text": " Miserentissimus Redemptor \u00e8 un'enciclica di papa Pio XI, promulgata l'8 maggio 1928, scritta sul dovere della riparazione al Sacro Cuore di Ges\u00f9."}
{"id": "1748695", "revid": "110903133", "url": "https://it.wikipedia.org/wiki?curid=1748695", "title": "Riserva naturale Lanche di Azzanello", "text": "La riserva naturale Lanche di Azzanello \u00e8 un'area naturale protetta situata nell'area golenale del fiume Oglio comprendente i comuni di Azzanello e Castelvisconti, in provincia di Cremona. La riserva occupa una superficie di 141,482 ettari, \u00e8 un SIC Sito di Importanza Comunitaria che ha grande pregio e interesse naturalistico e un'elevata valenza paesaggistica ambientale. \u00c8 stata istituita dalla Regione Lombardia con determinazione di Consiglio n\u00b0 IV/1388 del 31 maggio 1989 e successive modifiche con l'approvazione del PTC del Parco Oglio Nord D.g.r. 4 agosto 2005 n. 8/548 con l'inserimento nella rete Natura 2000.\nIl luogo.\nSi tratta in una serie di lanche che si trovano a ridosso di un meandro fluviale attivo. La migrazione di quest'ultimo determina la formazione di rami e meandri abbandonati. Allo stato attuale le lanche ricevono ancora acqua dal fiume anche in regime di magra e dalla roggia Tinta.\nLa flora.\nLa vegetazione \u00e8 quella caratteristica delle aree golenali della Pianura Padana.\nTra le specie legnose si segnalano: il pioppo nero, il pioppo grigio, l'olmo, l'acero campestre, la quercia farnia.\nGli arbustri sono rappresentati dal biancospino, il prugnolo selvatico e la sanguinella. Si segnala la presenza dell'indaco bastardo, pianta esotica e infestante.\nSui greti dei fiumi si trova un'essenza presente solitamente pi\u00f9 a settentrione, come il salice ripaiolo. E inoltre: l'erba pignola, il fiordaliso dei pascoli, l'erba viperina e il camedrio comune.\nNelle aree umide vivono il campanellino estivo, la calta, la viola di palude.\nNelle zone erbacee sono presenti: il favagello e la viola dei boschi.\nLa fauna.\nDiscreta \u00e8 la quantit\u00e0 di specie faunistiche che frequentano la riserva.\nTra gli anfibi e i rettili si segnalano: la rana di Lataste, la raganella, il tritone crestato, il ramarro e il biacco.\nI mammiferi presenti nella riserva sono: la volpe, il tasso, la faina e la lepre. Tra i micromammiferi: il toporagno d'acqua, il moscardino, il campagnolo rossastro, il topo selvatico e il topolino delle risaie.\nMolto evidente l'avifauna: il lodolaio, il gufo comune, il picchio rosso maggiore, il torcicollo, il rigogolo, l'averla piccola, il martin pescatore, il gruccione, il pendolino, la cannaiola verdognola. In inverno svernano il falco di palude, l'albanella comune, la passera scopaiola, il pettirosso, il lu\u00ec piccolo, la pispola e lo spioncello."}
{"id": "1748702", "revid": "121241533", "url": "https://it.wikipedia.org/wiki?curid=1748702", "title": "Sergio Lenci", "text": "Biografia.\nNato a Napoli si laurea in Architettura nel 1950 presso la Facolt\u00e0 di Architettura della Sapienza Universit\u00e0 di Roma. Nel 1977 vince il concorso di Professore ordinario di Composizione architettonica presso la Facolt\u00e0 di Architettura dell'Universit\u00e0 \"La Sapienza\" di Roma e ricoprir\u00e0 l'incarico fino al 1999. Dal 1995 al 2000 \u00e8 Presidente del Corso di Laurea in Architettura di via Gramsci.\nTra gli altri progetti si ricordano il quartiere Ina-Casa Tiburtino, Roma 1949-1954 (con Ludovico Quaroni e Mario Ridolfi, capigruppo, e con Carlo Aymonino, Mario Fiorentino, Carlo Melograni, Michele Valori ed altri), un edificio residenziale a torre a Ravenna, la sede della Cooperativa ITER, Lugo di Romagna, l'autorimessa a Venezia al Tronchetto, i Palazzi di Giustizia di Brindisi e di Lecce, le Case Circondariali di Roma Rebibbia, Spoleto, Livorno, Rimini. Nel 1989 ottiene la menzione d'Onore al concorso internazionale per Nuova Biblioteca Alessandrina, Alessandria, Egitto con: Ruggero Lenci, Nilda Valentin, Stefano Catalano e Antonino Manzone.\nMuore nel marzo 2001. L'Ordine degli Architetti di Roma e l'Istituto Nazionale di Architettura - Sezione Lazio gli hanno intitolato il premio \"IN/ARCH ad un'opera prima - premio Sergio Lenci\" nel quadro della valorizzazione dell'architettura contemporanea nella regione Lazio.\nL'attentato.\nIl 2 maggio 1980 sub\u00ec un'aggressione da parte di un gruppo di terroristi di Prima Linea che avevano deciso di giustiziarlo. Quella mattina, in numero di otto, si recarono al suo studio per ucciderlo sparandogli un colpo di pistola alla nuca. Sopravvissuto all'attacco, ha vissuto per i restanti 21 anni con un proiettile nella nuca. Il gruppo terroristico lo aveva indicato come \u201ctecnico dell'anti-guerriglia urbana\u201d, scrivendo questa motivazione su un muro del suo studio romano. La sua \u201ccolpa\u201d sarebbe stata quella di aver progettato il carcere di Roma-Rebibbia con criteri di rispetto dei diritti umani dei prigionieri, cos\u00ec da ridurre quel maggiore \"potenziale rivoluzionario\", tipicamente presente in una struttura detentiva, sul quale i terroristi avrebbero voluto poter contare nel momento della rivoluzione.&lt;br&gt;\nNel 1987 ha vinto il primo premio della terza edizione del concorso letterario \u201cPieve Santo Stefano\u201d (Arezzo), assegnato dall'Archivio Diaristico Nazionale, con il libro-diario intitolato \"Colpo alla nuca\" che narra la vicenda terroristica. Il regista Mimmo Calopresti si ispir\u00f2 al libro per la trama del film \"La seconda volta\", interpretato da Valeria Bruni Tedeschi e Nanni Moretti. Originale l'incontro in carcere della vittima con una dei terroristi che avevano tentato di ucciderlo, Giulia Borelli, condannata.\nProfessionalit\u00e0.\nHa contribuito da architetto in modo determinante alla costruzione dell'Italia del secondo dopoguerra, con opere pubbliche o a servizio pubblico (tra cui Scuole, Ospedali, Palazzi di Giustizia, case per terremotati, ecc.) realizzate a Venezia, Chioggia, Torino, Rimini, Verona, Bologna, Vercelli, Livorno, Spoleto, Tuscania, Ancona, Brindisi, Lecce, Potenza, Agrigento, Matera, Assisi.\nNel 2001 \u00e8 stato insignito dell'Honorary Fellowship da parte dell'American Institute of Architects. I progettisti romani che hanno avuto tale riconoscimento sono stati: Pier Luigi Nervi (1957), Luigi Moretti (1964), Bruno Zevi (1968), Carlo Aymonino (2000), Sergio Lenci (2001), Massimiliano Fuksas (2002), Paolo Portoghesi (2002), Manfredi Nicoletti (2009).\nNel 2007 il Comune di Roma gli ha intitolato un viale all'ingresso di Villa Torlonia.\nRealizzazioni.\nIncarichi\nConcorsi realizzati\nIncarichi urbanistici"}
{"id": "1748703", "revid": "293377", "url": "https://it.wikipedia.org/wiki?curid=1748703", "title": "Milan Associazione Calcio 1971-1972", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1971-1972.\nStagione.\nAlla guida della squadra per la stagione 1971-1972 viene confermato Nereo Rocco. Durante il calciomercato arrivano Giuseppe Sabadini, Riccardo Sogliano e Alberto Bigon mentre, dopo 13 anni, lascia la societ\u00e0 Giovanni Trapattoni, che chiude la carriera al . Viene inoltre per la prima volta aggregato dalle giovanili il terzino Aldo Maldera, fratello minore di Luigi.\nLa stagione inizia con le 4 partite del girone del primo turno di Coppa Italia, dove il Milan ottiene 3 vittorie (con , Novara e ) e un pareggio (con il Catania) chiudendo il raggruppamento al primo posto a 7 punti e qualificandosi cos\u00ec al secondo turno, che si disputer\u00e0 al termine della stagione nel mese di giugno.\nIn campionato il Milan nelle prime 15 giornate subisce solo una sola sconfitta contro la Juventus e chiude il girone di andata in 2\u00aa posizione a quota 22 punti, 2 in meno dei bianconeri. Nel girone di ritorno i rossoneri perdono 3 partite e pareggiano lo scontro diretto con la Juventus riuscendo cos\u00ec a recuperare un solo punti ai bianconeri (anch'essi sconfitti in 4 occasioni durante il torneo) e concludono cos\u00ec il campionato al 2\u00ba posto a quota 42 punti, come il Torino. non senza violente polemiche per un rigore assegnato contro i rossoneri a Cagliari il 12 marzo 1972 dall'arbitro Alberto Michelotti. L'unica conseguenza delle dichiarazioni avvelenate di Gianni Rivera sar\u00e0 la squalifica del capitano. La difesa rossonera, con 17 reti subite, risulta la meno battuta di tutta la competizione.\nIn Coppa UEFA, denominazione assunta a partire da questa stagione dalla vecchia Coppa delle Fiere, dopo il passaggio gestionale alla confederazione europea, il Milan elimina nei trentaduesimi di finale i ciprioti del Digenis Akritas Morphou (4-0 all'andata a Milano e 3-0 nel ritorno a Trieste), nei sedicesimi di finale i tedeschi occidentali dell'Hertha Berlino (vittoria per 4-2 in casa e sconfitta per 2-1 in trasferta), negli ottavi di finale gli scozzesi del Dundee (vittoria per 3-0 in casa e sconfitta per 2-0 in trasferta) e nei quarti di finale i belgi del Lierse (2-0 a Milano e 1-1 a Lier). In semifinale i rossoneri affrontano gli inglesi del Tottenham, poi vincitore del trofeo, che passano il turno grazie alla vittoria per 2-1 ottenuta a Londra e al pareggio per 1-1 di San Siro. La semifinale (raggiunta anche nell'edizione 2001-2002) \u00e8 il miglior piazzamento ottenuto dai \"Diavoli\" in questa competizione.\nLa stagione si conclude con le rimanenti partite di Coppa Italia: il Milan, nel girone con Torino, Inter e Juventus, ottiene 4 vittorie e 2 pareggi e si qualifica per la finale del 5 luglio 1972, dove affronta il Napoli. All'Olimpico di Roma i rossoneri battono i partenopei per 2-0 con un autogol di Panzanato e un gol di Rosato nel secondo tempo e conquistano cos\u00ec la loro 2\u00aa Coppa Italia guadagnando anche la qualificazione alla Coppa delle Coppe 1972-1973.\nAl termine della stagione c'\u00e8 un altro cambio al timone della societ\u00e0: diventa presidente il petroliere spezzino Albino Buticchi.\nMaglie.\nLa divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con colletto e bordi delle maniche rossi e neri, pantaloncini bianchi e calzettoni bianchi con risvolto nero e rosso.\nOrganigramma societario.\nArea direttiva\nArea tecnica\nArea sanitaria"}
{"id": "1748707", "revid": "287204", "url": "https://it.wikipedia.org/wiki?curid=1748707", "title": "Corale Alpina Savonese", "text": "La Corale Alpina Savonese \u00e8 un coro maschile fondato a Savona nell'autunno 1949; dal 1987 \u00e8 diretta da Eugenio Alipede\nStoria.\nLa Corale Alpina Savonese \u00e8 fondata nel novembre 1949 da un gruppo di studenti universitari appassionati del canto di montagna. Fin dal 1951 la Corale si esibisce in pubblico, dapprima localmente e in seguito in ambito nazionale ed internazionale.\nHa partecipato a numerosi concorsi canori, come il \u201cConcorso Nazionale Canti della Montagna\u201d di Lecco (CO) nel 1970 e 1971 (XV e XVI edizione), classificandosi, rispettivamente, al 5\u00ba ed al 4\u00ba posto, al III Festival dei Cori Alpini di Genova nel 1972, classificandosi al 3\u00ba posto, al Concorso Nazionale di Canto Corale Popolare di Mariano Comense (CO) sempre nel 1972, al I Concorso Nazionale di Cori Alpini a Savignone (GE) nel 1978 e al Concorso Nazionale di Canto Corale a Verr\u00e8s (AO) nel 1984.\nOrganizza dal 1978 un'importante rassegna di cori presso il civico teatro \u201cGabriello Chiabrera\u201d di Savona, con il patrocinio del Comune; nelle varie edizioni si sono esibiti cori famosi come il Coro Monte Cauriol di Genova, il Coro Idica di Clusone (BG), I Crodaioli di Arzignano (VI), Il Coro Penne Nere di Aosta, il Coro Sette Torri di Settimo Torinese (TO), il Coro Aqua Ciara di Recoaro Terme (VI), il Coro della Brigata Alpina Taurinense, il Coro Monte Pasubio Schio (VI).\nAll'estero le esibizioni sono iniziate nel 1969, in Francia, a Grenoble ed al Castello di Lesdigui\u00e8res di Vizille. Dal 1983 si \u00e8 esibita ben sei volte (nel 1983, 1988, 1989, 1993, 1997 e 2002) a Villingen-Schwenningen (nella Foresta Nera, Germania), gemellate con Savona. Nel 1985 ha tenuto una serie di concerti a Reutlingen (Germania).\nNel maggio 2006 si \u00e8 esibita presso la Cattedrale di Orange (Francia), ospite del coro La Cl\u00e8 de Chants.\nHa partecipato anche a numerose rassegne nazionali ed internazionali. Fra le altre, nel 1979 alla V Rassegna Internazionale di Cori Alpini di Susa (TO), alla Rassegna Corale Citt\u00e0 di Clusone (BG, nel 1983) diventato poi Rassegna Internazionale di Cori (a cui ha partecipato durante la 5 edizione nel 1992 e la 6\u00aa edizione nel 2000). Recentemente ha partecipato alla Rassegna Internazionale \u201cSingen in den Bergen\u201d a Wolfsberg (Austria) nel 2003 e per due volte, nel 2005 e nel 2006, all'\u201dInternational Choir Festival\u201d in Val Pusteria (8\u00aa e 9\u00aa edizione), durante la quale si esibiscono cori provenienti da tutto il mondo.\nNell'inverno 2007-2008 la corale ha approfondito la propria preparazione vocale seguendo un seminario tenuto a Savona dalla Maestra Anna Santina Giunta.\nVale la pena ricordare alcune esibizioni particolari: nel 1960, ad Imperia, un concerto in onore di Achille Compagnoni, conquistatore del K2, e nel 1972, a Savona, a bordo del cacciatorpediniere lanciamissili \"Intrepido\" (Classe Impavido), della Marina Militare Italiana, in occasione della consegna della Bandiera di Combattimento.\nLa Corale Alpina Savonese \u00e8 associata Feniarco.\nRepertorio.\nIl repertorio spazia dai canti alpini e di montagna agli \"spiritual\", dai canti popolari a rielaborazioni di canzoni famose, fino ad arrivare ad alcuni canti sacri ed a brani, alcuni noti, altri quasi sconosciuti, della tradizione e di compositori della Liguria.\nDiscografia.\nLa discografia del coro si compone attualmente di due incisioni, una in vinile e l'altra in compact disc:\nLa Corale sta attualmente registrando alcuni brani che saranno raccolti in una nuova incisione che verr\u00e0 alla luce entro la fine dell'anno in corso (2008)."}
{"id": "1748709", "revid": "110157", "url": "https://it.wikipedia.org/wiki?curid=1748709", "title": "Pallanuoto ai Giochi della XIX Olimpiade", "text": "Il torneo di pallanuoto dei Giochi Olimpici di Citt\u00e0 del Messico \u00e8 stato il quindicesimo della storia e si \u00e8 svolto tra il 14 ed il 25 ottobre 1968 negli impianti della Francisco M\u00e1rquez Olympic Pool e della University City Swimming Pool.\nErano iscritte al torneo 16 formazioni, ma l', nonostante l'insistenza della FINA, venne esclusa dal CIO in appoggio alla decisione del Comitato Olimpico Australiano di limitare il numero di partecipanti alle sole gare di nuoto.\nIl torneo si \u00e8 svolto in due fasi: una fase a gironi ed una ad eliminazione diretta; si sono qualificate alle semifinali per il titolo le prime due classificate dei due gironi preliminari, mentre tutte le altre hanno avuto accesso alle gare di classificazione.\nNella finale per la medaglia d'oro la ha battuto ai supplementari l' conquistando il primo titolo olimpico della sua storia."}
{"id": "1748711", "revid": "110157", "url": "https://it.wikipedia.org/wiki?curid=1748711", "title": "Ielmo Marinho", "text": "Ielmo Marinho \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748714", "revid": "287204", "url": "https://it.wikipedia.org/wiki?curid=1748714", "title": "Baldomero Lillo", "text": "Vita e opere.\nFiglio di Jos\u00e9 Nazario Lillo Mendoza e di Mercedes Figueroa, nacque nella citt\u00e0 mineraria di Tehuel, dove pass\u00f2 tutta l'infanzia e una parte dell'et\u00e0 adulta. Per ragioni economiche dovette abbandonare i suoi studi, dedicandosi al lavoro, un impiego nell'emporio della miniera. Questo lavoro gli diede comunque tempo per la lettura, passione ereditata dal padre, e per conoscere la realt\u00e0 sociale dei lavoratori nelle miniere di carbone del suo paese natale, cosa che influenzer\u00e0 larga parte della sua opera.\nSi trasfer\u00ec a Santiago del Cile nel 1898, seguendo il fratello a cui era stato dato un incarico all'Universit\u00e0 del Cile.\nLe tematiche dei suoi racconti furono sempre vincolate ai settori pi\u00f9 marginali e miserabili della societ\u00e0 cilena, prediligendo descrizioni di sofferenza e analizzando l'emotivit\u00e0 dei suoi personaggi. Ogni suo racconto \u00e8 riempito con dettagli, anche minimi, per via della larga influenza che ebbe sul suo stile la narrativa naturalista. La sua prima novella venne pubblicata da \"La Revista Cat\u00f3lica\" di Santiago. In seguito collabor\u00f2 con altre pubblicazioni, come \"El Mercurio\" e la rivista \"Zig-Zag\", su cui apparirono regolarmente le sue opere.\nTra i lavori pi\u00f9 importanti si trovano le raccolte di racconti \"Subterra\" (1904, basata principalmente sulle miniere carbonifere di Lota), \"Subsole\" (1907, sulla vita rurale e con uno stile leggermente meno drammatico), \"Inamible\" e \"Quilap\u00e1n\".\nUn romanzo sul massacro di Santa Mar\u00eda de Iquique sarebbe dovuta essere la sua opera maestra, ma una tubercolosi polmonare cronica lo stronc\u00f2 nel 1923, impedendogli di concludere il lavoro."}
{"id": "1748715", "revid": "287204", "url": "https://it.wikipedia.org/wiki?curid=1748715", "title": "Lagoa d'Anta", "text": "Lagoa d'Anta \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748716", "revid": "287204", "url": "https://it.wikipedia.org/wiki?curid=1748716", "title": "Lagoa de Pedras", "text": "Lagoa de Pedras \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748718", "revid": "110157", "url": "https://it.wikipedia.org/wiki?curid=1748718", "title": "Pallanuoto ai Giochi della XVIII Olimpiade", "text": "Il quattordicesimo torneo olimpico di pallanuoto fu disputato nell'ambito delle Olimpiadi di Tokyo, dall'11 al 18 ottobre 1964 nell'impianto del Tokyo Metropolitan Indoor Swimming Pool.\nIl torneo si svolse in tre fasi a gironi in cui si ereditavano i punteggi degli scontri diretti nelle fasi successive alla prima.\nL'Ungheria conquist\u00f2 il suo quinto titolo olimpico, concludendo la manifestazione senza subire sconfitte."}
{"id": "1748719", "revid": "287204", "url": "https://it.wikipedia.org/wiki?curid=1748719", "title": "Lagoa Salgada", "text": "Lagoa Salgada \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748720", "revid": "110157", "url": "https://it.wikipedia.org/wiki?curid=1748720", "title": "Nova Cruz", "text": "Nova Cruz \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748721", "revid": "110157", "url": "https://it.wikipedia.org/wiki?curid=1748721", "title": "Passa e Fica", "text": "Passa e Fica \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748722", "revid": "1543377", "url": "https://it.wikipedia.org/wiki?curid=1748722", "title": "Pallanuoto ai Giochi della XVII Olimpiade", "text": "Il torneo di pallanuoto dei Giochi della XVII Olimpiade \u00e8 stato il 13\u00ba torneo olimpico di pallanuoto. Le gare furono disputate tra il 25 agosto e il 3 settembre 1960 quasi totalmente allo Stadio Olimpico del Nuoto, nel complesso sportivo del Foro Italico, e in parte alla Piscina delle Rose, dove furono disputate alcune partite della prima fase.\nStrutture.\nIn vista delle Olimpiadi del 1960 a Roma venne progettato e realizzato il complesso della Piscina delle Rose.\nFu progettato dall'architetto Sergio Buonamico e dagli ingegneri Guido Gigli e Mario Biuso, che cur\u00f2 la fase realizzativa iniziata nel 1958. Fortemente voluta dal Comitato Olimpico Internazionale, la piscina \u00e8 realizzata in cemento armato e misura 50 metri di lunghezza per 25 metri di larghezza. Per consentire di svolgere le partite anche in orario notturno l'impianto \u00e8 dotato di quattro torri per l'illuminazione. Durante i Giochi Olimpici, ai 2000 posti della tribuna furono aggiunti 1850 posti con un'installazione provvisoria. La piscina fu utilizzata per gli allenamenti delle squadre e per le prime tre giornate della prima fase del torneo.\nLe rimanenti partite del torneo vennero disputate allo Stadio del Nuoto, nel monumentale complesso natatorio del Foro Italico. Lo Stadio del Nuoto fu progettato dagli architetti Annibale Vitellozzi e Enrico Del Debbio, mentre la realizzazione, iniziata nell'autunno del 1957, \u00e8 affidata a Cherubino Malpeli. La vasca misura 50 metri di lunghezza per 25 metri di larghezza. Per le gare olimpiche, lo stadio venne dotato di un grande quadro elettrico luminoso per la segnalazione dei risultati, di un sistema di cronometraggio elettrico a frazione di secondo e di un sistema elettrico per le votazioni dei giudici, considerate innovative per l'epoca. Le gradinate, che normalmente potevano accogliere 8000 persone, per i Giochi olimpici furono portate ad una capienza di 20000 persone.\nSquadre partecipanti.\nLe squadre che parteciparono al torneo furono sedici, tra cui tre squadre americane, una oceanica, due africane e dieci euroasiatiche. La nazione con meno partecipazioni alle Olimpiadi \u00e8 il Sudafrica, alla sua seconda apparizione, dopo quella di Helsinki 1952. Le nazioni con pi\u00f9 partecipazioni, invece, sono il Belgio e gli Stati Uniti, con dieci apparizioni ciascuna.\nAtleti partecipanti.\nI giocatori convocati dalle sedici nazionali furono in tutto 151. Il pi\u00f9 giovane tra i convocati fu lo jugoslavo Mirko Sandi\u0107 (18 anni e 109 giorni), mentre il pi\u00f9 anziano fu il sovietico Boris Goykhman (41 anni e 120 giorni).\nPrima fase.\nNella prima fase le squadre vengono divise in quattro gironi da quattro squadre. Attraverso la formula di un girone all'italiana con sola andata, le prime due squadre di ogni girone accedono alla seconda fase, mentre le altre vengono eliminate. Ogni girone ha tre giornate di gioco e in ogni giornata vengono disputate due partite, per un totale di sei. Ogni squadra, pertanto, disputa tre incontri, uno contro ogni altra squadra del proprio girone.\nGruppo 1.\nIl primo gruppo \u00e8 formato da Giappone, Italia, Repubblica Araba Unita e Romania. La partita inaugurale del girone \u00e8 Repubblica Araba Unita-Giappone, giocata il 25 agosto e diretta dall'arbitro sovietico Kharebov e dai suoi assistenti Kistiakowski e Semenov. La gara, combattuta, vede la Repubblica Araba andare a segno per prima con Dorry, al quarto minuto. In seguito arriva la risposta degli asiatici, con una doppietta di Kohi che porta in vantaggio la propria squadra. Nel secondo tempo la Repubblica Araba si riporta avanti con la doppietta di Moukhtar, e allo scadere del nono minuto Takanao pareggia i conti, definendo il risultato finale di 3-3. Un'ora pi\u00f9 tardi, alle 21:30, viene giocata la seconda partita del girone, tra i padroni di casa dell'Italia e la Romania. A dirigere il match il belga Bauwens assistito da Goose e Delahaye. La partita viene vinta di misura dagli azzurri per 4-3, con i gol nel primo tempo di Parmegiani e Pizzo per gli italiani e di Zahan per i rumeni; nel secondo tempo reti di Lavoratori e Szabo. In seguito Zahan sigla il secondo gol personale, portando il punteggio in parit\u00e0. All'ottavo minuto a regalare la vittoria all'Italia \u00e8 Bardi, con la rete del 4-3 finale.\nLa seconda giornata si apre a mezzogiorno del 26 agosto con la Repubblica Araba Unita contro la Romania, alla ricerca dei primi punti. A dirigere l'arbitro Goose assistito da Delahaye e Bauwens. La partita vede imporsi la selezione rumena. Nel primo tempo goal di Zahan, Blajek e Szabo su rigore; nel secondo Kroner e Grintescu su rigore; la gara ci conclude 5-0 per i rumeni, che conquistano i loro primi tre punti. Nella sera, invece, si gioca l'altra partita del girone, anche questa che ha come protagonista un'unica squadra. Sotto l'arbitraggio di Laurent, l'Italia supera il Giappone 8-1 con le doppiette di Guerrin e Parmegiani, la tripletta di Mannelli e il gol di Ambron. Unico giapponese nel tabellino dei marcatori Miyamura Motomobu, a segno nel primo tempo.\nLa terza giornata vede le due partite giocarsi quasi in contemporanea nella sera del 27 agosto. L'Italia affronta la Repubblica Araba Unita, ancora ferma a un punto. La partita, dominata per la maggior parte dall'Italia, sar\u00e0, al termine del girone, quella con pi\u00f9 gol. Infatti, al termine dei due tempi, il risultato \u00e8 di 9-4 per gli azzurri, per un totale di tredici marcature. Il \"caimano\" Eraldo Pizzo realizza una tripletta, che porta l'Italia alla vittoria insieme alle doppiette di Lavoratori e Gionta e ai gol di Mannelli e Guerrini. Nel frattempo si giocano il passaggio del turno Romania e Giappone. Grazie alle reti di Blajek, Kroner e alla doppietta di Zahan \u00e8 la Romania ad avere la meglio per 4-1 e a passare il turno insieme all'Italia.\nGruppo 2.\nIl secondo gruppo \u00e8 formato da Argentina, Brasile, Squadra Unificata Tedesca e Unione Sovietica. Il girone comprende tutte e due le Nazionali sudamericane partecipanti al torneo, e sono proprio Argentina e Brasile a sfidarsi nella partita che inaugura il girone. Il Brasile passa in vantaggio nel primo tempo grazie a Jo\u00e3o Gon\u00e7alves Filho dopo 4 minuti. Nel secondo tempo risponde Consuegra per l'Argentina, ma al secondo minuto va di nuovo a segno Jo\u00e3o Gon\u00e7alves Filho; al quarto minuto Fischer segna il gol del definitivo 2-2. Pi\u00f9 tardi ad affrontarsi nella prima giornata sono le altre due componenti del girone, Squadra Unificata Tedesca e Unione Sovietica. Il primo tempo vede un incontrastato dominio dei Sovietici, che vanno a segno due volte con Kurennoy e due volte con Karta\u0161ov; il gol di Nagy per i Tedeschi su rigore chiude il primo tempo sul parziale di 4-1. Nel secondo tempo la Germania si avvicina con la rete di Schneider, ma Kurennoj mette a segno il suo terzo gol e aumenta le distanze. Nel finale le reti di Honig e Nagy non bastano per completare la rimonta, e la partita termina 4-3 per l'URSS.\nIl 26 agosto si gioca la prima partita della seconda giornata. Ad affrontarsi Squadra Unificata Tedesca e Brasile. Il primo tempo si chiude sul parziale di 3-1 per i tedeschi: al goal di Strasser risponde il brasiliano Jo\u00e3o Gon\u00e7alves Filho; in seguito vanno a segno anche Nagy e Osselmann per la Germania. Nel secondo tempo Nagy per la Germania e M\u00e1rvio dos Santos per il Brasile portano il risultato sul 4-2. Seitz e Schneider portano a 6 i gol dei tedeschi, e alla fine De Almeida segna su rigore per il Brasile, portando il risultato finale sul 6-3.\nIl 27 agosto a chiudere la seconda giornata \u00e8 la seconda partita, Unione Sovietica-Argentina. I sovietici dominano fin dal primo tempo: dopo un minuto a segno Mshveniyeradze. Bastano 14 secondi a Osvaldo Codaro per pareggiare i conti. Poco dopo Chikvanaja riporta in vantaggio l'Unione Sovietica, e la doppietta di Kurennoj aumenta la distanza tra le due squadre. Nel finale di primo tempo segnano Grigorovskij per i sovietici e ancora Codaro per l'Argentina. Nel secondo tempo gli argentini si avvicinano con la doppietta di Lucey, ma \u010cikvanaja e Kurennoj pongono del tutto fine alle speranze degli avversari. La partita finisce con il risultato di 7-4 per l'URSS.\nIl 29 agosto si conclude il girone con gli ultimi due scontri rimasti. L'imbattuta Unione Sovietica affronta il Brasile, a un solo punto, e vince senza difficolt\u00e0. Il parziale del primo tempo \u00e8 di 5-1 per i sovietici, che nel secondo tempo portano il risultato sull'8-2. Rilevante, tra le varie marcature, la tripletta di Kurennoj. Nell'altra partita, giocata di sera, la Squadra Unificata Tedesca guadagna l'accesso alla seconda fase grazie ad una vittoria per 5-1 sull'Argentina. I goal di Schneider, Honig, Nagy, Osselmann e autogoal di Lucey; per l'Argentina nel secondo tempo a segno Codaro, su rigore, dopo averne fallito uno nel primo tempo.\nGruppo 3.\nIl secondo gruppo \u00e8 formato da Australia, Jugoslavia, Paesi Bassi e Sudafrica. Il 25 agosto la prima partita \u00e8 tra le due squadre europee, Jugoslavia e Paesi Bassi. In un incontro povero di gol, diretto dall'arbitro svedese Zuckerman, vincono gli Jugoslavi per una sola rete, con il risultato di 2-1. Le reti sono dell'olandese van der Zwan e dello jugoslavo Stani\u0161i\u0107 nel primo tempo; \u0160imenc segna nel secondo. Pi\u00f9 tardi, anche la seconda partita finisce con un unico gol di scarto: il Sudafrica batte l'Australia 3-2. Gli australiani vanno in vantaggio con O'Brien, a cui replica Tinkler; nel finale del primo tempo l'Australia si porta di nuovo in vantaggio con Peirce. Il secondo tempo incomincia con il secondo goal di Tinkler; l'ultima rete \u00e8 del sudafricano Butler.\nIl 26 agosto si affrontano di sera, nella seconda giornata, Australia e Paesi Bassi, entrambe a zero punti. Nel primo tempo il parziale \u00e8 di 2-2, con le reti di Ran e Muller da una parte, e la doppietta di Wiegard dall'altra. Nel secondo tempo segnano van der Zwan e ancora Ran. L'Australia cerca la rimonta con la terza rete di Wiegard, ma Vriend sigla il 5-3 finale. Nel finale Van Der Zwan ha l'occasione di aumentare il vantaggio olandese, ma fallisce un rigore.\nIl 27 agosto alle 11.00 la Jugoslavia travolge il Sudafrica per 7-1. Il primo tempo termina 3-0, con le reti di Stani\u0161i\u0107, Sandi\u0107 e Je\u017ei\u0107. Nel secondo tempo ancora a segno Sandi\u0107 e poi \u0160imenc; dopo il gol del sudafricano Nahon mettono la palla in rete anche \u017du\u017eej e Nardelli.\nL'ultima giornata viene disputata il 29 agosto, dopo un giorno di pausa. Il primo incontro \u00e8 tra Sudafrica e Paesi Bassi che, con una vittoria ciascuna, si contendono il passaggio al secondo turno. La partita, equilibrata, termina 3-3. Le reti di van Dorp (doppietta) e van der Zwan per i Paesi Bassi e di Butler, Schwartz e Brown per il Sudafrica. Con questo pareggio entrambe le Nazionali arrivano a 3 punti, ma a ottenere l'accesso al secondo turno \u00e8 la Nazionale olandese, grazie alla differenza reti (+1 per i Paesi Bassi, -5 per il Sudafrica). Nell'altra sfida si affrontano prima e ultima del girone; la partita tra Jugoslavia e Australia termina 6-2, e gli Jugoslavi passano il turno imbattuti.\nGruppo 4.\nIl secondo gruppo \u00e8 formato da Belgio, Francia, Stati Uniti e Ungheria. La prima partita si gioca nella mattina del 26 agosto tra Francia e Belgio. L'incontro \u00e8 equilibrato, e il primo tempo si chiude sull'1-1, con le reti del belga Dumont e del francese Neubauer. Nel secondo tempo Dumont sigla il suo secondo gol, e Lambert riporta il punteggio in una situazione di parit\u00e0. Verso la fine del tempo Neubauer, su rigore, segna il suo secondo gol per il definitivo 3-2. Il Belgio perde la prima gara, pur avendo avuto la possibilit\u00e0 di rimontare con i rigori di Caufrier e Dumont, entrambi falliti nel secondo tempo. Nell'altro incontro gli Stati Uniti, unica squadra non europea del girone, affrontano i campioni olimpici in carica dell'Ungheria. Gli Ungheresi, dopo un primo tempo equilibrato, prendono in mano le redini della partita e chiudono con una vittoria per 7-2. A segno, per i Campioni in carica, K\u00e1rp\u00e1ti, D\u00f6m\u00f6t\u00f6r (tripletta), Kanizsa e Gyarmati (doppietta).\nNella seconda giornata, giocata il 27 agosto, si disputano a poche ore di distanza Stati Uniti-Francia e Ungheria-Belgio. Nella prima gli \"States\" vincono con un consistente scarto di gol sulla Francia: dopo un primo tempo equilibrato (3-2), nel secondo tempo gli americani dilagano e la partita finisce 10-4; da notare le 5 reti messe a segno dall'americano Tisue durante la partita. Nell'altra partita l'Ungheria vince 9-4 contro il Belgio, dominando sia nel primo tempo (6-3) che nel secondo (3-1).\nDopo un giorno di pausa si gioca la terza giornata, il 29 agosto. L'Ungheria \u00e8 gi\u00e0 promossa, mentre a contendersi il secondo posto sono Francia e Stati Uniti. Gli americani hanno sicuramente una sfida meno impegnativa contro l'ultima in classifica, il Belgio, e infatti vincono per 5-2 con una doppietta di Tisue, che arriva a 7 gol nella sua personale corsa al titolo di capocannoniere. La Francia invece deve affrontare l'Ungheria, avversaria molto pi\u00f9 difficile da battere. La partita termina 11-3 per gli ungheresi, che passano il turno insieme agli Stati Uniti.\nSeconda fase.\nNella seconda fase le otto squadre promosse dai quattro gironi della prima fase vengono divise in due gironi da quattro squadre. La formula rimane quella del girone all'italiana con sola andata, ma se due squadre si sono gi\u00e0 precedentemente incontrate all'interno del torneo, l'incontro non viene giocato nuovamente ma viene considerato il risultato del match gi\u00e0 giocato in precedenza. Le prime due squadre di ogni girone accedono gruppo per l'assegnazione dei posti dal 1\u00ba al 4\u00ba, mentre le ultime due accedono al girone per l'assegnazione dei posti dal 5\u00ba all'8\u00ba.\nGruppo 1.\nIl primo gruppo della seconda fase \u00e8 formato da Italia e Romania, provenienti dal gruppo 1, e da Squadra Unificata Tedesca e Unione Sovietica, provenienti dal gruppo 2. L'Italia, avendo gi\u00e0 vinto contro la Romania, e l'Unione Sovietica, avendo gi\u00e0 vinto contro la Squadra Unificata Tedesca, partono entrambe con due punti, secondo la formula del torneo. La prima partita vede affrontarsi Unione Sovietica e Romania, il 30 agosto. La gara, diretta dallo spagnolo Batall\u00e9, assistito dagli italiani Volpe e Venturini, si apre con la prima marcatura di Mshvenieradze per i Sovietici allo scadere del primo tempo. Nel secondo tempo la partita si accende: l'URSS raddoppia con il gol di Grigorovskij e subito dopo Szabo accorcia le distanze. Nel finale, a pochi secondi di distanza, vanno a segno B\u0103di\u0163\u0103 per la Romania e Karta\u0161ov per l'Unione Sovietica. La partita termina 3-2, e i due punti sono assegnati ai sovietici, primi in classifica. Dopo poche ore la squadra dell'URSS viene raggiunta dalla Nazionale italiana: alle 22:30 dello stesso giorno, infatti, scendono in campo Italia e Squadra Unificata Tedesca, con l'arbitraggio dell'olandese Goose. A met\u00e0 primo tempo Parmegiani segna il primo gol della partita; per vedere un'altra rete bisogna attendere il secondo tempo, durante il quale Eraldo Pizzo mette a segno due gol, uno al primo minuto e uno al quinto. Vincendo con un secco 3-0 l'Italia raggiunge l'Unione Sovietica in testa alla classifica.\nIl 31 agosto si giocano Squadra Unificata Tedesca-Romania e Italia-Unione Sovietica; queste ultime sono gi\u00e0 matematicamente promosse al girone per il 1\u00ba - 4\u00ba posto. L'ungherese Brandy arbitra la partita tra Tedeschi e Rumeni; la Germania si porta in vantaggio nel primo tempo con una rete di Strasser. Il secondo tempo si apre con il raddoppio dei tedeschi firmato da Nagy. I rumeni rimontano e sorpassano gli avversari, prima con Zahan, poi con B\u0103di\u0163\u0103 e infine nuovamente con Zahan. Nel finale i tedeschi pareggiano grazie a un rigore realizzato da Osselmann. A mezzanotte inizia la partita tra le capolista del girone; a dirigere \u00e8 il belga Bauwens. L'Italia vince grazie a un gol di Eraldo Pizzo nel primo tempo e uno di Giuseppe D'Altrui nel secondo. Cos\u00ec, terminate tutte le partite, sono Italia e URSS ad essere promosse al gruppo valido per i posti dal 1\u00ba al 4\u00ba, con l'Italia ancora imbattuta.\nGruppo 2.\nIl secondo gruppo della seconda fase \u00e8 formato da Jugoslavia e Paesi Bassi, provenienti dal gruppo 3, e Ungheria e Stati Uniti, provenienti dal gruppo 4. La Jugoslavia, avendo gi\u00e0 vinto contro i Paesi Bassi, e l'Ungheria, avendo gi\u00e0 vinto contro gli Stati Uniti, partono entrambe con due punti, secondo la formula del torneo. Il 30 agosto \u00e8 la partita tra Ungheria e Paesi Bassi, diretta dall'austriaco Josef Dirnweber, ad aprire il girone. L'Ungheria inizia bene e va a segno dopo 49 secondi con Markovits; verso la fine del primo tempo l'ungherese D\u00f6m\u00f6t\u00f6r raddoppia su rigore. Nel secondo tempo Kanizsa segna la terza rete. Nel finale Vriend segna l'unica rete per gli Olandesi: finisce 3-1. Cos\u00ec l'Ungheria guadagna due punti e aspetta il risultato della partita tra Jugoslavia e USA che si giocher\u00e0 il giorno dopo. Ma anche la Jugoslavia vince e guadagna due punti che valgono il primo posto in classifica, battendo gli Stati Uniti 6-2. L'arbitro italiano Volpe dirige il match; nel primo tempo segnano per primi gli americani, con Crawford. Gli jugoslavi rispondono con un gol di Je\u017ei\u0107 e una doppietta di Nardelli. Nel secondo tempo segnano per la Jugoslavia Zu\u017eej, Ka\u010di\u0107 e nuovamente Nardelli; nel finale Wolf sigla il 6-2.\nAvvincente e ricca di goal la partita tra Stati Uniti e Paesi Bassi, giocata il 1\u00ba settembre. Gli \"States\" vincono per 7-6, nonostante la prestazione dell'olandese van der Zwan che sigla una tripletta. Pi\u00f9 tardi, invece, si scontrano le prime due del girone, arbitrate dallo spagnolo Manguillot. Nel primo tempo la Jugoslavia si porta avanti con Je\u017ei\u0107, ma i campioni in carica dell'Ungheria rispondono con la rete di Rusor\u00e1n. All'ottavo minuto Rusor\u00e1n ha la possibilit\u00e0 di raddoppiare su rigore, ma fallisce, e la Jugoslavia ne approfitta con \u017du\u017eej che segna il definitivo 2-1.\nFase finale.\nNella fase finale le otto squadre rimaste vengono divise in due gironi da quattro squadre; nel primo gruppo vengono inserite le prime e seconde classificate dei gironi della fase precedente, che si scontreranno per l'assegnazione dei posti dal 1\u00ba al 4\u00ba. Nell'altro girone, le ultime due squadre di ogni girone della fase precedente si scontreranno per i posti dal 5\u00ba all'8\u00ba. La formula rimane quella del girone all'italiana con sola andata, con lo stesso regolamento della seconda fase.\nGruppo 5\u00ba - 8\u00ba posto.\nIl gruppo valido per l'assegnazione dei posti dal 5\u00ba all'8\u00ba \u00e8 formato da Romania e Squadra Unificata Tedesca, provenienti dal gruppo 1, e Stati Uniti e Paesi Bassi, provenienti dal gruppo 2. La Romania e la Squadra Unificata Tedesca, avendo pareggiato 3-3 nella seconda fase partono con un punto ciascuna, mentre gli Stati Uniti, avendo gi\u00e0 vinto contro i Paesi Bassi, iniziano con due punti. Il 2 settembre alle ore 15:00 la Squadra Unificata Tedesca incontra gli Stati Uniti; i tedeschi vincono 4-3 grazie alle doppiette di Schneider e Nagy. Alle 16:00, invece, scendono in campo Romania e Paesi Bassi. Gli olandesi vengono sconfitti per 5-4 nonostante la prestazione di Harry Lamme, che mette a segno quattro reti.\nIl 3 settembre alle 10:00 la Romania batte anche gli Stati Uniti, per 6-4. Dopo il primo tempo dominato dai rumeni, con un parziale di 4-1, nel secondo tempo gli americani si rifanno sotto segnando tre gol, contro i due della Romania, ma non basta per ottenere il pareggio, anche a causa di un rigore fallito nel primo tempo da Bittick. Partita equilibrata, invece, \u00e8 quella giocata alle 11:00 tra Paesi Bassi e Squadra Unificata Tedesca. Il parziale del primo tempo \u00e8 di 3-2 per i tedeschi. Dopo la pausa, le squadre rientrano in acqua ma la situazione non cambia: nel secondo tempo segnano entrambe tre reti, e cos\u00ec la Germania vince di misura sugli avversari per 6-5, con quattro gol realizzati da Schneider.\nGruppo 1\u00ba - 4\u00ba posto.\nIl gruppo valido per l'assegnazione dei posti dal 1\u00ba al 4\u00ba \u00e8 formato da Italia e Unione Sovietica, provenienti dal gruppo 1, e Ungheria e Jugoslavia, provenienti dal gruppo 2. La Jugoslavia, avendo gi\u00e0 vinto contro l'Ungheria, e l'Italia, avendo gi\u00e0 vinto contro l'Unione Sovietica, partono con due punti. Il 2 settembre si gioca la prima partita dell'atteso girone finale; le prime squadre a scendere in acqua sono l'Ungheria e l'Unione Sovietica. La partita si gioca di sera, sotto l'illuminazione artificiale dello Stadio Olimpico del Nuoto e con l'arbitraggio dell'olandese Goose. Al terzo minuto viene assegnato un rigore a favore dell'Ungheria. D\u00f6m\u00f6t\u00f6r si incarica di tirarlo, e non sbaglia; dopo il vantaggio dei magiari, al nono minuto i sovietici rispondono con una rete di Chikvanja, ultima marcatura del primo tempo, che porta il risultato sull'1-1. Nel secondo tempo al quarto minuto Chikvanja segna il suo secondo gol. L'Ungheria replica al quinto minuto con il secondo gol di D\u00f6m\u00f6t\u00f6r, e va in vantaggio poco dopo con Felkai; ma a meno di un minuto dalla fine l'Unione Sovietica raggiunge il pareggio con la rete di Mshveniyeradze.\nPi\u00f9 tardi scendono in campo Italia e Jugoslavia, prime in classifica grazie alle vittorie della seconda fase. Sempre con l'illuminazione dall'impianto artificiale dello Stadio del Nuoto, questa volta \u00e8 il belga Bauwens a dirigere il match. Gli italiani sono gi\u00e0 in vantaggio dopo un minuto grazie alla rete realizzata da Parmegiani; per il resto del primo tempo non viene segnata alcuna rete. La partita si ravviva alla fine del secondo tempo, quando la Jugoslavia, all'ottavo minuto, ottiene un rigore dall'arbitro belga, che \u017du\u017eej realizza. Al nono minuto l'Italia passa nuovamente in vantaggio grazie al secondo goal di Parmegiani. La partita termina 2-1 per i padroni di casa, che giungono da soli in testa alla classifica. Pur con un rigore assegnato a favore della Jugoslavia, la partita finisce senza neanche una espulsione.\nIl 3 settembre ad affrontarsi alle 21:50 sono l'Unione Sovietica, ultima in classifica con un solo punto, e la Jugoslavia, seconda a due punti dopo la sconfitta contro l'Italia. La partita vede sette reti realizzate, di cui quattro su rigore. Nel primo tempo va in vantaggio l'Unione Sovietica con Karta\u0161ov; la Jugoslavia risponde con Ka\u010di\u0107. Nell'ultimo minuto del primo tempo viene assegnato prima un rigore per gli jugoslavi, realizzato da Ka\u010di\u0107, e poi uno per i sovietici, realizzato da Chikvanaja. Nel secondo tempo al terzo minuto segna nuovamente Chikvanaja su rigore per l'URSS. Al quinto minuto viene assegnato un altro rigore alla Jugoslavia, questa volta realizzato da Je\u017ei\u0107. Nel finale Chikvanaja segna il terzo gol della giornata, questa volta su azione, e porta l'Unione Sovietica alla vittoria per 4-3.\nAlle 22:50 inizia l'ultima partita del torneo olimpico, nella quale si affrontano Italia e Ungheria. In uno Stadio del Nuoto gremito di pubblico, \u00e8 l'austriaco Dirnweber ad arbitrare la partita. Le due formazioni scendono in campo, l'Italia con la calotta nera, l'Ungheria con quella bianca; dopo il fischio d'inizio, al secondo minuto \u00e8 l'Ungheria a realizzare la prima rete con Felkai. Al quarto minuto i magiari raddoppiano con il gol di D\u00f6m\u00f6t\u00f6r. L'Italia reagisce: al sesto minuto Bardi prende palla, decentrato verso destra dalla porta, e incrocia un tiro alla destra del portiere; la palla entra e l'Italia accorcia le distanze. Al settimo minuto l'Italia completa la rimonta con Lavoratori che insacca la palla alla sinistra del portiere avversario. L'Ungheria termina il primo tempo in vantaggio per 3-2 grazie ad un altro gol di D\u00f6m\u00f6t\u00f6r al nono minuto; nel secondo tempo l'Italia segna, ma Dirnweber annulla la rete. Al settimo minuto l'arbitro austriaco assegna un rigore all'Italia per un fallo su Parmegiani che lo trasforma (all'epoca e ancora per qualche anno il penalty doveva essere tirato da chi lo subiva), piazzando la palla nell'angolo alto alla sinistra del portiere ungherese. La partita finisce 3-3, e l'Italia vince la medaglia d'oro rimanendo imbattuta per tutto il torneo.\nStatistiche.\nArbitri.\nPer arbitrare le partite del torneo di pallanuoto furono scelti 21 arbitri, di cui 16 arbitrarono almeno una partita, mentre gli altri 5 svolsero unicamente il ruolo di giudice di porta. Di seguito la lista dei direttori di gara in ordine alfabetico e tra parentesi il numero di incontri diretti in qualit\u00e0 di arbitro:\nClassifica marcatori.\nNel corso del torneo furono segnati 295 gol, di cui 29 su rigore (sui 41 rigori assegnati) e 2 su autorete. Il titolo di capocannoniere del torneo fu vinto a pari merito dallo statunitense Fred Tisue e dal rumeno Aurel Zahan, entrambi realizzatori di dodici reti nelle sette partite disputate. Di seguito la classifica marcatori:"}
{"id": "1748723", "revid": "729019", "url": "https://it.wikipedia.org/wiki?curid=1748723", "title": "Macchi M.41", "text": "Il Macchi M.41 fu un idrocaccia biplano a scafo centrale sviluppato dall'azienda aeronautica italiana Aeronautica Macchi nel 1929.\nPur non accettato in servizio, il prototipo venne leggermente modificato per ricoprire anche il ruolo di bombardiere leggero ed avviato cos\u00ec alla produzione in serie come Macchi M.41bis.\nStoria del progetto.\nCon l'avvio alla costruzione degli incrociatori leggeri tipo Condottieri (suddivisi in cinque classi diverse) per la Regia Marina, nel 1927 il Ministero dell'Aeronautica emise una specifica relativa alla fornitura di un velivolo catapultabile adatto sia a missioni di ricognizione che al combattimento aereo con cui equipaggiare le nuove unit\u00e0 navali. Al concorso risposero Cantiere Navale Triestino, con il CANT 25, un'evoluzione dell'idrocaccia CANT 18ter rimasto allo stadio di prototipo, Fiat Aviazione, con una versione idro a scarponi del caccia terrestre Fiat C.R.20, Macchi, con l'M.41 a scafo, e SIAI-Marchetti.\nTecnica.\nPresentava una configurazione a scafo centrale con l'abitacolo di pilotaggio aperto dotato di un parabrezza situato sulla parte anteriore. Le ali avevano una configurazione biplana collegate tra loro da robusti montanti, con l'ala inferiore montata a sbalzo sullo scafo e dotata di due galleggianti equilibratori. Il motore, un Fiat A.20 12 cilindri a V da 420 CV (309 kW), era montato in configurazione spingente e collocato sui montanti centrali appena al disotto dell'ala superiore. La parte posteriore terminava in un piano di coda dall'impennaggio cruciforme monoderiva e dagli stabilizzatori a semisbalzo.\nIn seguito venne integrato dagli M.71, un'evoluzione rinforzata dell'M.41, adatta per essere imbarcata sugli incrociatori leggeri della classe Alberto da Giussano."}
{"id": "1748724", "revid": "30610", "url": "https://it.wikipedia.org/wiki?curid=1748724", "title": "Unconference", "text": ""}
{"id": "1748726", "revid": "767487", "url": "https://it.wikipedia.org/wiki?curid=1748726", "title": "S\u00e3o Paulo do Potengi", "text": "S\u00e3o Paulo do Potengi \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748731", "revid": "110157", "url": "https://it.wikipedia.org/wiki?curid=1748731", "title": "Senador El\u00f3i de Souza", "text": "Senador El\u00f3i de Souza \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748736", "revid": "1086846", "url": "https://it.wikipedia.org/wiki?curid=1748736", "title": "Milan Associazione Calcio 1970-1971", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1970-1971.\nStagione.\nAlla guida della squadra per la stagione 1970-1971 viene confermato Nereo Rocco. Durante il calciomercato arrivano Giorgio Biasiolo, Romeo Benetti, Silvano Villa e Giulio Zignoli mentre lasciano la societ\u00e0, tra gli altri, Giovanni Lodetti, Malatrasi e Angelo Benedicto Sormani. Come capitano viene confermato Gianni Rivera.\nLa stagione inizia con le 3 partite del primo turno di Coppa Italia, dove il Milan, nel girone 4 con Brescia, e ottiene altrettante vittorie, qualificandosi cos\u00ec ai quarti di finale.\nIn campionato il Milan, dopo 2 pareggi nelle prime 2 giornate, ottiene 5 vittorie consecutive, e si porta al secondo posto in classifica alle spalle del Napoli anche grazie alla vittoria a Torino contro la Juventus per 2-0 e nel derby con l'Inter per 3-0. Nella 10\u00aa giornata i rossoneri battono i partenopei al San Paolo (0-1, poi 0-2 su delibera del giudice sportivo per lancio di petardi) e li superano in classifica. Alla fine del girone d'andata il Milan \u00e8 imbattuto campione d'inverno con 24 punti, 2 in pi\u00f9 del Napoli e 3 in pi\u00f9 dell'Inter. Alla 20\u00aa giornata proprio i nerazzurri battono i rossoneri per la prima volta nel corso del campionato e si portano a un solo punto dai cugini. Due turni pi\u00f9 tardi l'Inter aggancia il Milan in vetta alla graduatoria e nella giornata seguente lo supera complice la sconfitta dei rossoneri in casa contro il . L'Inter mantiene la testa della classifica fino all'ultima Gionata e il Milan chiude al 2\u00ba posto a quattro punti dai cugini, che vale la qualificazione per la prima edizione della Coppa UEFA.\nLa stagione si conclude, tra maggio e giugno 1971, con le partite del girone finale di Coppa Italia, cui il Milan accede dopo aver eliminato il Livorno nei quarti di finale (vittorie per 2-0 in casa alla fine di settembre e per 4-0 in trasferta all'inizio di novembre). I rossoneri, nel girone con Fiorentina, Napoli e Torino totalizzano 3 vittorie, un pareggio e 2 sconfitte e chiudono al primo posto in classifica con 7 punti, a pari merito con i granata. Per l'assegnazione del trofeo si rende necessario uno spareggio tra Milan e Torino, che si affrontano il 27 giugno 1971 al Ferraris di Genova; i torinesi, dopo lo 0-0 dei tempi regolamentari e supplementari, vincono ai rigori per 5-3 e si aggiudicano cos\u00ec la loro 4\u00aa Coppa Italia. Gianni Rivera, che nello spareggio si fa parare due rigori su cinque dal portiere torinista Luciano Castellini (il regolamento dell'epoca permetteva infatti di far calciare pi\u00f9 di un rigore consecutivo ad un unico giocatore), \u00e8 capocannoniere della manifestazione con 7 reti per la seconda volta.\nPoco prima della fine della stagione Franco Carraro lascia la carica di presidente della societ\u00e0, che viene assunta da Federico Sordillo, in precedenza vice dello stesso Carraro. Carraro inizia cos\u00ec la sua carriera nelle massime organizzazioni calcistiche.\nMaglie.\nLa divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con colletto e bordi delle maniche rossi e neri, pantaloncini bianchi e calzettoni bianchi con una riga rossa e nera sul risvolto.\nOrganigramma societario.\nArea direttiva\nArea tecnica\nArea sanitaria"}
{"id": "1748737", "revid": "73843", "url": "https://it.wikipedia.org/wiki?curid=1748737", "title": "Pallanuoto ai Giochi della XVI Olimpiade", "text": "Il torneo di pallanuoto dei Giochi Olimpici di Melbourne si \u00e8 svolto tra il 28 novembre e il 7 dicembre 1956 negli impianti dell'Olympic Park.\nIl numero delle partecipanti \u00e8 diminuito sensibilmente rispetto all'edizione precedente (da 21 a 10). La formula del torneo prevedeva due successive fasi a gironi.\nI campioni in carica dell' conclusero al primo posto il girone finale per l'assegnazione delle medaglie e conquistarono il loro quarto titolo olimpico.\nTurno finale.\nNel turno finale non vengono disputate le partite che gi\u00e0 si sono disputate nel turno precedente.\nIn questo turno si gioc\u00f2 il match pi\u00f9 famoso nella storia della pallanuoto, quello che \u00e8 poi passato alla storia con il nome di Partita del sangue nell'acqua, fra le nazionali ungherese e sovietica."}
{"id": "1748738", "revid": "767487", "url": "https://it.wikipedia.org/wiki?curid=1748738", "title": "Maxi Jazz", "text": ""}
{"id": "1748739", "revid": "599013", "url": "https://it.wikipedia.org/wiki?curid=1748739", "title": "Jundi\u00e1", "text": ""}
{"id": "1748742", "revid": "287204", "url": "https://it.wikipedia.org/wiki?curid=1748742", "title": "Bom Jesus", "text": ""}
{"id": "1748743", "revid": "287204", "url": "https://it.wikipedia.org/wiki?curid=1748743", "title": "Pallanuoto ai Giochi della XV Olimpiade", "text": "Quello disputato nel corso delle Olimpiadi di Helsinki fu l'undicesimo torneo olimpico di pallanuoto. La manifestazione ebbe luogo tra il 25 luglio e il 2 agosto 1952; inizialmente le gare si sarebbero dovute disputare in mare, presso i bagni di Uunisaari e Humallahti, ma vennero poi destinate allo Stadio del nuoto.\nCi furono ben 21 partecipanti (il pi\u00f9 alto numero di sempre), che dovettero disputare una fase preliminare - strutturata in due turni ad eliminazione diretta in cui le squadre si scontrarono sulla base di un sorteggio integrale che mand\u00f2 direttamente alla fase principale l'Argentina - per accedere poi alle successive fasi a gironi.\nNel girone finale ebbe la meglio l'Ungheria, che conquist\u00f2, cos\u00ec, il terzo oro olimpico della sua storia.\nGironi di semifinale.\nIn questa fase e in quella successiva si ereditarono i punteggi ottenuti negli scontri diretti durante la prima fase."}
{"id": "1748744", "revid": "59976", "url": "https://it.wikipedia.org/wiki?curid=1748744", "title": "Bouvet\u00f8ya", "text": ""}
{"id": "1748745", "revid": "599013", "url": "https://it.wikipedia.org/wiki?curid=1748745", "title": "Juan Castillo", "text": ""}
{"id": "1748746", "revid": "226458", "url": "https://it.wikipedia.org/wiki?curid=1748746", "title": "Portami a ballare", "text": ""}
{"id": "1748747", "revid": "1226", "url": "https://it.wikipedia.org/wiki?curid=1748747", "title": "Marciapiedi", "text": ""}
{"id": "1748748", "revid": "1318658", "url": "https://it.wikipedia.org/wiki?curid=1748748", "title": "Kostroma (fiume)", "text": "La Kostroma () \u00e8 un fiume della Russia europea centrale, affluente di sinistra del Volga. Scorre nell'oblast' di Kostroma, nei rajon \u010cuchlomskij, Soligali\u010dskij, Bujskij, Kostromskoj e nell'area della citt\u00e0 di Kostroma, in parte nel Ljubimskij rajon dell'oblast' di Jaroslavl'.\nDescrizione.\nNasce dalla palude di Kostroma sui bassi rilievi delle alture di Gali\u010d, nella parte nord-occidentale dell'oblast' di Kostroma, scorrendo con direzione mediamente sud-occidentale in un corso tortuoso, lungo una pianura paludosa; dopo aver toccato la cittadina di Buj, segna per un tratto il confine con l'oblast' di Jaroslavl', sfociando infine nel Volga a 2\u00a0547\u00a0km dalla foce, poco a monte della grossa citt\u00e0 omonima. Da quando \u00e8 stato creato il bacino idrico di Gor'kij sul Volga, nel 1955-1956, la Kostroma sfocia nella sua parte nord-orientale chiamata baia della Kostroma (o bacino della Kostroma). \nIl fiume ha una lunghezza di 354\u00a0km, l'area del suo bacino \u00e8 di 16\u00a0000\u00a0km\u00b2. La Kostroma \u00e8 gelata, mediamente, da novembre a fine aprile; nella stagione primaverile si hanno invece le maggiori piene, quando la portata pu\u00f2 raggiungere valori intorno ai 1\u00a0600\u00a0m\u00b3/s contro una media annua di circa 70 \u00a0m\u00b3/s. Il fiume \u00e8 navigabile a monte della foce fino alla citt\u00e0 di Buj.\nI maggiori affluenti sono: V\u00ebksa (lungo 84\u00a0km), T\u00ebbza (140\u00a0km), \u0160a\u010da (113\u00a0km), Andoba (122\u00a0km) tutti provenienti dalla sinistra idrografica, Monza (96\u00a0km) dalla destra. Prima della creazione del bacino idrico di Gor'kij, anche i fiumi Sot' (144\u00a0km) e Meza (125\u00a0km) erano affluenti della Kostroma; ora sfociano nel bacino."}
{"id": "1748750", "revid": "729019", "url": "https://it.wikipedia.org/wiki?curid=1748750", "title": "Macchi M.41bis", "text": "Il Macchi M.41bis fu un idrocacciabombardiere biplano a scafo centrale sviluppato dall'azienda aeronautica italiana Aeronautica Macchi nei tardi anni venti.\nDerivato direttamente dall'idrocaccia M.41 rimasto allo stadio di prototipo, dal quale si differenziava per l'adozione di un dispositivo per lo sgancio di bombe aeronautiche, venne utilizzato principalmente dalla Regia Aeronautica nelle missioni in coordinamento con la Regia Marina.\nStoria del progetto.\nDurante lo sviluppo dell'idrocaccia M.41 le autorit\u00e0 del Ministero dell'Aeronautica espressero la necessit\u00e0 di dotare i reparti della Regia Aeronautica dotati di idrovolanti di modelli in grado di ricoprire pi\u00f9 ruoli nei profili di missione per cui, esaminato il prototipo, richiesero che fosse modificato con l'adozione di un dispositivo per lo sgancio di bombe aeronautiche prima di emettere un ordine di fornitura.\nIn seguito venne integrato dagli M.71, un'evoluzione rinforzata dell'M.41, adatta per essere imbarcata sugli incrociatori leggeri della Classe Alberto di Giussano.\nTecnica.\nPresentava una configurazione a scafo centrale con l'abitacolo di pilotaggio aperto dotato di un parabrezza situato sulla parte anteriore. Le ali avevano una configurazione biplana collegate tra loro da robusti montanti, con l'ala inferiore montata a sbalzo sullo scafo e dotata di due galleggianti equilibratori. Il motore, un Fiat A.20 12 cilindri a V da 420 CV (309 kW), era montato in configurazione spingente e collocato sui montanti centrali appena al disotto dell'ala superiore. La parte posteriore terminava in un piano di coda dall'impennaggio cruciforme monoderiva e dagli stabilizzatori controventati.\nImpiego operativo.\nIl primo dei quaranta esemplari costruiti non venne consegnato ai reparti della Regia Aeronautica prima del 1931 rimanendo in servizio fino al 1938."}
{"id": "1748752", "revid": "287204", "url": "https://it.wikipedia.org/wiki?curid=1748752", "title": "Agenzia europea di controllo della pesca", "text": "LAgenzia europea di controllo della pesca (EFCA) \u00e8 un'agenzia dell'UE. I suoi obiettivi consistono nel coordinare le attivit\u00e0 operative degli stati membri nel settore della pesca e nel fornire loro assistenza ad essi per l'applicazione della politica comune della pesca.\nL'Agenzia di controllo della pesca risponde al commissario europeo per la Pesca e gli Affari Marittimi. Il direttore esecutivo dell'Agenzia \u00e8 dal 2006 il neerlandese Harm Koster.\nStabilita nel 2005 come Agenzia comunitaria di controllo della pesca (CFCA), \u00e8 operativa dal 2008; ha modificato il proprio nome nell'attuale dal 1\u00ba gennaio 2012.\nLa sede dell'Agenzia si trova a Vigo in Spagna."}
{"id": "1748756", "revid": "287204", "url": "https://it.wikipedia.org/wiki?curid=1748756", "title": "Bom Jesus (Rio Grande do Norte)", "text": "Bom Jesus \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748758", "revid": "1884099", "url": "https://it.wikipedia.org/wiki?curid=1748758", "title": "Ponte Sasso", "text": "Ponte Sasso \u00e8 una frazione del comune di Fano, localit\u00e0 balneare di alcune centinaia di abitanti situata tra la citt\u00e0 di Fano e Marotta.\nGeografia fisica.\nIl quartiere \u00e8 situato a circa 3 km da Marotta in direzione Nord, a Nord confina con Torrette, ad est con il Mar Adriatico e ad ovest con il comune di San Costanzo. Il confine a sud \u00e8 da qualche anno oggetto di controversie - tanto che il cartello segnaletico \u00e8 stato traslato pi\u00f9 volte, ogni volta sempre pi\u00f9 a sud - anche se la popolazione pi\u00f9 anziana non ha dubbi nel collocare tale limite sulla strada per San Costanzo.\nSagre e feste.\nLa \"Festa del mare\" dal 1980 \u00e8 presente nel calendario delle iniziative locali estive dell'Azienda di Soggiorno di Fano. A degustare le sue specialit\u00e0 di pesce vi \u00e8 sempre un'ampia presenza di villeggianti, di abitanti di localit\u00e0 vicine come Fano, Marotta, San Costanzo, Mondolfo.\nSport.\nLa frazione ha una squadra di calcio. L'Unione Sportiva Pontesasso, nata nel 1979 con tanti anni trascorsi in Terza Categoria, attualmente milita in Seconda Categoria girone C."}
{"id": "1748759", "revid": "287204", "url": "https://it.wikipedia.org/wiki?curid=1748759", "title": "Brejinho (Rio Grande do Norte)", "text": "Brejinho \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748760", "revid": "125298867", "url": "https://it.wikipedia.org/wiki?curid=1748760", "title": "Dent Parrach\u00e9e", "text": "Il Dent Parrach\u00e9e (3.697 m s.l.m. ) \u00e8 un monte francese del massiccio della Vanoise nelle Alpi Graie. Si trova nel dipartimento della Savoia en Alta Moriana e fa parte del Parco nazionale della Vanoise.\nToponimo.\nIl nome \"Parrachez\", toponimo collegato con la montagna, non \u00e8 di origine chiara. Appare per la prima volta sulle cartine del Regno di Sardegna nel 1855 per designare il ghiacciaio situato nel prolungamento della Pointe de la R\u00e9chasse. Il toponimo \u00e8 diventato femminile per collegarlo al termine \"dente\" per denominare la cima.\nCaratteristiche.\nLa montagna per la sua posizione domina particolarmente l'alta valle della Maurienne. Si presenta con un'anticima di particolare importanza: la Pointe de la Fournache.\nSalita alla vetta.\nLa via normale di salita alla vetta parte da Aussois e passa dal Refuge de la Dent Parrach\u00e9e oppure dal Refuge de la Fournache. La via normale \u00e8 classificata PD.\nNel dettaglio da Aussois si pu\u00f2 salire in autovettura fino al parcheggio di \"Plan d'Amont\" (2.100\u00a0m) vicino al \"Lago di Plan d'Amont\". Partendo a piedi in circa un'ora e trenta si sale al Refuge de la Dent Parrach\u00e9e (2.511\u00a0m). Dopo il rifugio si risale il \"vallone de la Fournache\" fino a guadagnare il \"Col del la Dent Parrach\u00e9e\" (3.338\u00a0m). Dopo il colle si sale per la cresta ovest raggiungendo la Pointe de la Fournache (3.639\u00a0m). Infine superando il colletto nevoso che separa le due montagne si raggiunge la vetta.\nIn alternativa alla via normale sempre risalendo il \"vallone de la Fournache\" si pu\u00f2 salire alla \"Br\u00e8che de Loza\". Di qui si sale per la cresta sud alla Pointe de la Fournache e si raggiunge la vetta."}
{"id": "1748761", "revid": "73843", "url": "https://it.wikipedia.org/wiki?curid=1748761", "title": "Pallanuoto ai Giochi della XIV Olimpiade", "text": "Il torneo olimpico di pallanuoto dei Giochi di Londra \u00e8 stato il decimo della storia e si \u00e8 disputato dal 29 luglio al 7 agosto 1948. Hanno preso parte al torneo 18 squadre nazionali che sono affrontate negli impianti dell'Empire Pool di Wembley e della piscina di Finchley.\nLa formula di questa edizione \u00e8 stata simile a quella del torneo precedente. Si sono disputate quattro successive fasi a gironi: da ciascun gruppo le prime due classificate si sono qualificate per la fase seguente, ereditando i punteggi degli scontri diretti.\nNel girone finale per l'assegnazione delle medaglie, l' ha conquistato il suo primo oro olimpico precedendo i campioni uscenti dell' e l'."}
{"id": "1748762", "revid": "1305772", "url": "https://it.wikipedia.org/wiki?curid=1748762", "title": "Boa Sa\u00fade", "text": "Boa Sa\u00fade (dall'istituzione l'11 dicembre 1953 al 2 febbraio 1991 Janu\u00e1rio Cicco) \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748764", "revid": "1522738", "url": "https://it.wikipedia.org/wiki?curid=1748764", "title": "Rivendicazioni territoriali in Antartide", "text": "Alcune nazioni affermano rivendicazioni territoriali in Antartide; un totale di sette nazioni rivendicano diritti territoriali su otto aree di questo continente e, per dare forza a tali pretese, tendono a collocare le loro installazioni scientifiche antartiche all'interno di queste zone.\nSpesso \u00e8 stato affermato che il Trattato Antartico ha rimandato o sospeso tali rivendicazioni, tuttavia l'articolo IV del trattato, che parla della questione delle rivendicazioni territoriali, specifica chiaramente che le rivendicazioni precedenti alla stipula dell'accordo non rientrano nel suo alveo di applicazione.\nTrattato Antartico.\nIl Trattato Antartico stabilisce che la firma del contratto\nIl medesimo trattato dice a proposito delle rivendicazioni territoriali che\nGli Stati Uniti d'America e l'Unione Sovietica hanno dichiarato che in futuro si riservano il diritto di fare rivendicazioni, posizione ereditata anche dalla Russia. Il Brasile ha proposto invece di delimitare i territori usando i meridiani.\nIn generale le rivendicazioni territoriali sotto il 60\u00ba parallelo sud sono sostenute solo dalle nazioni stesse che le hanno fatte. Comunque le rivendicazioni sono spesso segnate sulle mappe dell'Antartide \u2013 questo non \u00e8 un riconoscimento di diritto.\nTutti i territori rivendicati eccetto l'Isola Pietro I sono settori i cui confini sono stabiliti mediante gradi di longitudine. Per quanto riguarda la latitudine il confine settentrionale \u00e8 stato stabilito al 60\u00ba parallelo sud, che non taglia nessuna terra ed \u00e8 anche il limite settentrionale del Trattato Antartico. Il confine meridionale di tutti i settori \u00e8 in un unico punto, il Polo Sud. Soltanto il settore norvegese fa eccezione: la rivendicazione originale del 1930 non specifica nessun confine settentrionale e meridionale, quindi il territorio \u00e8 definito solo dai confini occidentale ed orientale.\nLista delle rivendicazioni territoriali in Antartide.\nSette stati sovrani hanno fatto otto rivendicazioni territoriali in Antartide sotto il 60\u00ba parallelo sud prima del 1961. Queste rivendicazioni sono riconosciute solo dalle nazioni stesse che le hanno fatte.\nNessun territorio rivendicato ha una popolazione indigena.\nRivendicazioni ufficiali.\nLe Isole Orcadi Meridionali sono nel territorio rivendicato dall'Argentina e dal Regno Unito; le Isole Shetland Meridionali sono nel territorio rivendicato da Argentina, Cile e Regno Unito. Il Regno Unito, la Francia, l'Australia, la Nuova Zelanda e la Norvegia riconoscono tutte le rivendicazioni che non si sovrappongono ovvero escludendo le rivendicazioni di Cile e Argentina.\nPrima del 1962 il Territorio Antartico Britannico era una dipendenza delle Isole Falkland ed includeva anche la Georgia del Sud e isole Sandwich meridionali. L'area antartica divenne poi un territorio britannico d'oltremare in seguito alla ratifica del Trattato Antartico. La Georgia del Sud e isole Sandwich meridionali sono rimaste dipendenti dalle Isole Falkland fino al 1985 quando anche loro diventarono un territorio d'oltremare separato.\nIsole subantartiche.\nQuattro isole situate al di sopra del 60\u00ba parallelo sud sono a volte associate al continente antartico. Nessuno di questi territori ha una popolazione indigena."}
{"id": "1748770", "revid": "287204", "url": "https://it.wikipedia.org/wiki?curid=1748770", "title": "Jundi\u00e1 (Rio Grande do Norte)", "text": "Jundi\u00e1 \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748771", "revid": "59976", "url": "https://it.wikipedia.org/wiki?curid=1748771", "title": "Rivendicazioni dell'Antartide", "text": ""}
{"id": "1748772", "revid": "1318658", "url": "https://it.wikipedia.org/wiki?curid=1748772", "title": "Fabi\u00e1n Estoyanoff", "text": ""}
{"id": "1748773", "revid": "183483", "url": "https://it.wikipedia.org/wiki?curid=1748773", "title": "Polluce (stella)", "text": ""}
{"id": "1748774", "revid": "599013", "url": "https://it.wikipedia.org/wiki?curid=1748774", "title": "Monte Alegre", "text": ""}
{"id": "1748775", "revid": "300067", "url": "https://it.wikipedia.org/wiki?curid=1748775", "title": "Pallanuoto ai Giochi della XI Olimpiade", "text": "Il nono torneo olimpico di pallanuoto si svolse nel corso dei Giochi Olimpici di Berlino del 1936. Le gare si sono disputate dall'8 al 15 agosto 1936.\nLa formula prevedeva la suddivisione delle 16 squadre in quattro gruppi da 4 squadre ciascuno. Successivamente le prime due squadre di ciascun gruppo (per un totale di 8) si sono qualificate alla fase di semifinale, che constava di due gruppi da 4 squadre ciascuno. Le prime due di ciascuno dei due gruppi sono state infine inserite in un gruppo finale da 4 squadre che ha stabilito l'assegnazione delle medaglie. Le 4 squadre eliminate hanno poi partecipato ad un girone di classificazione per stabilire i posti dal 5\u00ba all'8\u00ba.\nL' vinse il suo secondo titolo consecutivo grazie alla miglior media gol rispetto a quella della . Curiosamente, con le regole attuali avrebbe vinto la Germania, in quanto oggi si tiene conto esclusivamente della differenza reti\nTurno preliminare.\nNel primo turno ciascuna squadra affront\u00f2 ogni altra quadra del girone, per un totale di tre gare. In caso di parit\u00e0 di punti alla fine del girone, era valida la differenza reti. Le prime due di ciascun gruppo si qualificarono al secondo turno, mentre la terza e la quarta vennero definitivamente eliminate dal torneo.\nTurno di semifinale.\nIl turno semifinale funzionava esattamente come il primo. Le 8 squadre rimaste sono state inserite in due gruppi da 4 squadre ciascuno dove le prime 2 di ogni gruppo si sono qualificate alla fase successiva. In questa e nella fase finale le squadre ereditano i risultati degli scontri diretti nelle fasi precedenti."}
{"id": "1748776", "revid": "486946", "url": "https://it.wikipedia.org/wiki?curid=1748776", "title": "Serinus citrinellus", "text": ""}
{"id": "1748779", "revid": "599013", "url": "https://it.wikipedia.org/wiki?curid=1748779", "title": "Passagem", "text": ""}
{"id": "1748780", "revid": "113812968", "url": "https://it.wikipedia.org/wiki?curid=1748780", "title": "Gorgast", "text": "Gorgast \u00e8 una frazione del comune tedesco di K\u00fcstriner Vorland.\nStoria.\nIl centro abitato di Gorgast fu citato per la prima volta nel 1375. Il 31 gennaio 1997 il comune di Gorgast fu fuso con i comuni di K\u00fcstrin-Kietz e Manschnow, formando il nuovo comune di K\u00fcstriner Vorland."}
{"id": "1748782", "revid": "112813300", "url": "https://it.wikipedia.org/wiki?curid=1748782", "title": "Iodometria", "text": "La iodometria \u00e8 una titolazione di ossidoriduzione che usa come reattivi ioduro e tiosolfato.\nLa tecnica sfrutta le deboli capacit\u00e0 riducenti dello ioduro, che viene ossidato da ossidanti forti, per produrre in soluzione iodio molecolare in quantit\u00e0 proporzionali all'analita; quindi lo iodio viene titolato con tiosolfato. Si deve fare attenzione a non confondere questa metodica con la iodimetria che usa lo iodio come titolante.\nSi opera in questo modo perch\u00e9 lo ioduro non pu\u00f2 essere utilizzato come titolante diretto in quanto non esiste un opportuno indicatore per rilevare il punto finale. Mentre titolando lo iodio si pu\u00f2 utilizzare la salda d'amido.\nUna titolazione iodometrica si esegue come segue:\nRisulta essere importante il pH in quanto molti ossidanti esplicano meglio la loro azione ossidante in ambiente acido:\ne per evitare la dismutazione dello iodio in ambiente alcalino:\nIl rischio che lo iodio volatilizzi viene evitato lavorando in eccesso di ioduro:\nil triioduro, dal caratteristico colore bruno, rimane solubile in acqua.\nInfine la concentrazione di iodio viene determinata col tiosolfato che si ossida a tetrationato:\nDurante quest'ultima operazione occorre mantenere l'agitazione per evitare che si creino eccessi locali di tiosolfato che in ambiente acido si decompone (dismuta a solfito e zolfo). Inoltre la salda d'amido deve essere aggiunta poco prima del punto equivalente in quanto la dissociazione del complesso amido-I2 \u00e8 lenta e perch\u00e9 l'amido a bassi valori di pH si idrolizza.\nPer iodometria possono essere titolati tutti gli ossidanti che riescano ad ossidare lo ioduro, alcuni ioni con cui si pu\u00f2 sfruttare questa tecnica sono: permanganato, dicromato, ipoclorito, cerio tetravalente, ferro trivalente, iodato, bromato, acqua ossigenata e ozono.\nInoltre possono essere titolate anche sostanze riducenti, difatti queste vengono ossidate con un eccesso di ossidante e tramite iodometria viene titolato l'eccesso."}
{"id": "1748783", "revid": "110157", "url": "https://it.wikipedia.org/wiki?curid=1748783", "title": "Pallanuoto ai Giochi della X Olimpiade", "text": "Il torneo di pallanuoto dei Giochi Olimpici di Los Angeles si svolse fra il 4 agosto e il 12 agosto 1932 presso il Los Angeles Swimming Stadium. Il programma prevedeva solo il torneo maschile, in quanto la pallanuoto femminile all'epoca non era ancora fra gli sport olimpici.\nVisto l'esiguo numero di squadre partecipanti (soltanto 5), la formula era molto semplice e prevedeva che tutte le squadre si scontrassero fra di loro. Ne usc\u00ec vincitrice l'Ungheria che conquist\u00f2 il primo di una lunga serie di ori olimpici."}
{"id": "1748786", "revid": "125139636", "url": "https://it.wikipedia.org/wiki?curid=1748786", "title": "Maximiliano Pereira", "text": "Carriera.\nClub.\nPu\u00f2 giocare indifferentemente come terzino destro o come centrocampista. Ha giocato dal 2002 al 2007 con il Defensor Sporting di Montevideo, societ\u00e0 di calcio uruguaiana in cui si \u00e8 fatto conoscere anche a livello europeo. Nel 2007 viene acquistato dai portoghesi del Benfica. A Lisbona diventa uno dei terzini pi\u00f9 apprezzati d'Europa. In otto anni al Benfica vince tre campionati portoghesi, una coppa di Portogallo, una supercoppa di Portogallo e cinque Coppe di Lega.\nIl 15 luglio 2015 firma un contratto quadriennale con il Porto.\nNazionale.\nIl 6 luglio 2010 ha realizzato il suo primo gol in nazionale uruguaiana, nella semifinale del persa 2-3 contro i Paesi Bassi. Vince con sorpresa e con grandi prestazioni la Coppa America del 2011, vinta in finale contro il Paraguay.\nIl 14 giugno 2014 \u00e8 stato espulso durante la partita contro la Costa Rica per un brutto fallo ai danni di Joel Campbell. Successivamente viene convocato anche per la Copa Am\u00e9rica 2016 e per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 14 aprile 2021.\""}
{"id": "1748787", "revid": "88740", "url": "https://it.wikipedia.org/wiki?curid=1748787", "title": "Manschnow", "text": "Manschnow \u00e8 una frazione del comune tedesco di K\u00fcstriner Vorland.\nStoria.\nIl centro abitato di Manschnow fu citato per la prima volta nel 1336. Il 31 gennaio 1997 il comune di Manschnow fu fuso con i comuni di Gorgast e K\u00fcstrin-Kietz, formando il nuovo comune di K\u00fcstriner Vorland.\nInfrastrutture e trasporti.\nStrade.\nIl centro abitato di Manschnow \u00e8 attraversato dalla strada federale B\u00a01, e da esso ha origine la B\u00a0112."}
{"id": "1748788", "revid": "110157", "url": "https://it.wikipedia.org/wiki?curid=1748788", "title": "Monte Alegre (Rio Grande do Norte)", "text": "Monte Alegre \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748789", "revid": "149727", "url": "https://it.wikipedia.org/wiki?curid=1748789", "title": "Kietz", "text": ""}
{"id": "1748791", "revid": "1873140", "url": "https://it.wikipedia.org/wiki?curid=1748791", "title": "L'uomo volante", "text": "L'uomo volante \u00e8 una canzone di Marco Masini scritta con Giuseppe Dati e Goffredo Orlandi.\nPresentata alla cinquantaquattresima edizione del Festival della Canzone Italiana di Sanremo, porta Masini alla vittoria della manifestazione canora per la seconda volta nella sua carriera, dopo il trionfo con \"Disperato\" nella sezione \"Novit\u00e0\" quattordici anni prima.\nQuesto successo sancisce il riscatto e la rinascita artistica del cantautore fiorentino che veniva da un paio d'anni bui.\nLa canzone (autobiografica a detta dello stesso Masini) tratta il tema di un uomo maturo che desidera avere un figlio.\n\u00c8 inserita nella raccolta \"Masini\", riedizione sanremese de \"...il mio cammino\".\nIl singolo arriva in ottava posizione in classifica.\nIl videoclip del brano \u00e8 stato diretto da Leonardo Torrini."}
{"id": "1748793", "revid": "59976", "url": "https://it.wikipedia.org/wiki?curid=1748793", "title": "Rivendicazioni antartiche", "text": ""}
{"id": "1748794", "revid": "513163", "url": "https://it.wikipedia.org/wiki?curid=1748794", "title": "Nuova Medicina Germanica", "text": ""}
{"id": "1748796", "revid": "115612601", "url": "https://it.wikipedia.org/wiki?curid=1748796", "title": "Pallanuoto ai Giochi della IX Olimpiade", "text": "Il settimo torneo olimpico di pallanuoto venne disputato dal 4 al 11 agosto 1928 durante le Olimpiadi di Amsterdam, nell'impianto denominato Olympic Sports Park Swim Stadium.\nLa Nazionale tedesca vinse il suo unico oro olimpico di questo sport, battendo in finale l'Ungheria, che si aggiudic\u00f2 l'argento (primo di una lunga serie di podi). Il bronzo venne assegnato con un mini-torneo supplementare in cui si sfidarono la squadra eliminata in semifinale dall'Ungheria e le squadre eliminate nel tabellone principale dalla vincitrice dell'oro, e che vide la aggiudicarsi la medaglia."}
{"id": "1748797", "revid": "149727", "url": "https://it.wikipedia.org/wiki?curid=1748797", "title": "Friedensfelde", "text": ""}
{"id": "1748799", "revid": "726373", "url": "https://it.wikipedia.org/wiki?curid=1748799", "title": "Tascabili Fantascienza", "text": "I Tascabili Fantascienza \u00e8 una collana di ristampe a prezzo economico di romanzi di fantascienza pubblicata dall'Editrice Nord. \u00c8 composta da 48 titoli usciti in modo irregolare fra gli anni 1991 e 1998.\nI numeri 33, 34 e 35 del 1996 presentano un titolo pi\u00f9 esteso dell'originali di cui sono la ristampa; ad esempio \"Gli alieni del pianeta Geta. Il rito del corteggiamento\", ristampa del pi\u00f9 conciso \"Geta\". Da giugno 1996 la collana fu interrotta, per riprendere a ottobre 1997 con ben tre volumi usciti contemporaneamente. L'ultimo volume \u00e8 dell'ottobre 1998."}
{"id": "1748801", "revid": "400694", "url": "https://it.wikipedia.org/wiki?curid=1748801", "title": "L7 (album)", "text": "L7 \u00e8 il primo album in studio del gruppo musicale statunitense L7, pubblicato nel 1988.\nDescrizione.\nL'album, registrato nel 1987, \u00e8 una dimostrazione dell'origine riot grrrl-punk rock della band, ma contiene anche tracce con sonorit\u00e0 alternative metal e grunge, che rimarranno nei loro successivi lavori.\nLa traccia \"Bite the Wax Tadpole\" \u00e8 ispirato alla leggenda urbana che la traduzione in cinese di Coca-Cola sia appunto \"Bite the Wax Tadpole\" (\"Mordere il girino di cera\")."}
{"id": "1748809", "revid": "1543377", "url": "https://it.wikipedia.org/wiki?curid=1748809", "title": "Pallanuoto ai Giochi della VIII Olimpiade", "text": "Il sesto torneo olimpico di pallanuoto si disput\u00f2 nel corso delle Olimpiadi di Parigi dal 13 al 20 luglio 1924 presso la piscina \"Les Tourelles\".\nIn questa circostanza, i padroni di casa della Francia conquistarono il loro unico oro olimpico della specialit\u00e0. Come avvenuto nelle edizioni precedenti, oltre al torneo ad eliminazione diretta per l'assegnazione dell'oro, anche per le altre due medaglie si giocarono altrettanti tornei. Nella finale per l'argento il sconfisse gli , che a loro volta superarono la nella finale per la medaglia di bronzo.\nRisultati.\nTorneo per la medaglia d'argento.\nSi disputarono l'argento le squadre battute dalla Francia nel torneo per l'oro.\nTorneo per la medaglia di bronzo.\nEbbero accesso a questa fase le squadre perdenti del torneo per l'argento e le squadre sconfitte dal Belgio nel tabellone per la medaglia d'oro."}
{"id": "1748811", "revid": "110157", "url": "https://it.wikipedia.org/wiki?curid=1748811", "title": "Passagem (Rio Grande do Norte)", "text": "Passagem \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748816", "revid": "155634", "url": "https://it.wikipedia.org/wiki?curid=1748816", "title": "Pallanuoto ai Giochi della VII Olimpiade", "text": "Quello disputato alle Olimpiadi di Anversa fu il quinto torneo olimpico di pallanuoto. Le gare vennero disputate presso lo Stadio del Nuoto cittadino tra il 22 ed il 28 agosto 1920.\nLa medaglia d'oro venne conquistata per la quarta volta consecutiva dalla Gran Bretagna. La formula del torneo prevedeva tre tabelloni ad eliminazione diretta finalizzati alla conquista delle tre medaglie.\nRisultati.\nTorneo per la medaglia d'oro.\nQuesta fase si disput\u00f2 dal 22 al 24 agosto 1920.\nTorneo per la medaglia d'argento.\nLa finale venne giocata il 26 agosto.\nTorneo per la medaglia di bronzo.\nLe gare si giocarono dal 26 al 28 agosto."}
{"id": "1748818", "revid": "809148", "url": "https://it.wikipedia.org/wiki?curid=1748818", "title": "Canoa Club Palermo", "text": "La Canoa Club Palermo meglio nota come Ghisamestieri Palermo (dal nome dello sponsor) \u00e8 stata una delle pi\u00f9 importanti societ\u00e0 di canoa polo italiane.\nLa squadra giocava nella Piscina olimpionica comunale di Palermo con i colori sociali bianco e blu. Al termine della stagione 2010 il Canoa Club Palermo ha comunicato il proprio ritiro dalle competizioni."}
{"id": "1748819", "revid": "729019", "url": "https://it.wikipedia.org/wiki?curid=1748819", "title": "V\u00edctor Hugo Morales", "text": "Biografia.\nLa sua carriera cominci\u00f2 nel 1964 quando a soli 17 anni inizi\u00f2 a lavorare a Radio Colonia, un'emittente di Colonia del Sacramento. Nel 1969 fu nominato responsabile sportivo di Radio Ariel. Dal 1970 al 1981 fu il direttore sportivo di Radio Oriental, un'emittente radiofonica di Montevideo. Nello stesso periodo collabor\u00f2 come giornalista sportivo per Telenoche, un notiziario di Monte Carlo TV. Non furono anni semplici per il cronista, il quale fu imprigionato sul finire degli anni 70 mentre si instaurava in Uruguay un regime dittatoriale.\nNel 1981 Morales si trasfer\u00ec in Argentina, dove prosegu\u00ec con successo la sua carriera di radiocronista e cronista sportivo. Collabor\u00f2 prima con Radio El Mundo fino al dicembre del 1981, poi con Radio Mitre dal 1982 al 1985. Nel 1986 fu nominato direttore generale della compagine sportiva di Radio Argentina: qui ebbe l'opportunit\u00e0 di commentare le partite della nazionale di calcio argentina ai mondiali del 1986 in Messico.\nIl \"Barrilete Cosmico\".\nViene ricordato in particolare per la sua radiocronaca del gol del secolo di Maradona ai mondiali 1986. Ecco le parole pronunciate dal cronista in diretta durante la lunga cavalcata del calciatore argentino contro la formazione inglese (gol del 2 a 0).\nFederico Buffa ha definito questa radiocronaca un'\"ode al gioco del calcio\".\nPremi e riconoscimenti.\nNel 2014 ha ricevuto il Premio Rodolfo Walsh. Nel 2015 ha, invece, ricevuto il Premio \u00c9ter."}
{"id": "1748822", "revid": "155634", "url": "https://it.wikipedia.org/wiki?curid=1748822", "title": "Pallanuoto ai Giochi della V Olimpiade", "text": "Il 3\u00ba torneo olimpico maschile di pallanuoto si \u00e8 svolto nell'ambito dei Giochi della V Olimpiade a Stoccolma, dal 7 al 16 luglio 1912. Il torneo, disputato interamente presso l'impianto di Djurg\u00e5rdsbrunnsviken, si disput\u00f2 secondo lo schema del Bergvall System: secondo questa formula, che prende il nome dal presidente della Svenska Simf\u00f6rbundet Erik Bergvall, a vincere l'argento non \u00e8 la finalista perdente, ma si decreta attraverso un altro torneo al quale partecipano tutte le squadre eliminate. Cos\u00ec, dopo la vincita dell'oro, prese inizio un secondo torneo, ispirato allo schema Bergvall, ma completamente sfalsato a causa del numero di squadre partecipanti, sei e non otto.\nSquadre partecipanti.\nLe squadre che parteciparono al torneo furono per la seconda volta consecutiva tutte europee. Esordiscono alle Olimpiadi la rappresentativa austriaca e quella ungherese, ritiratesi nel torneo della precedente Olimpiade. Le altre quattro squadre, non esordienti, hanno tutte conquistato almeno una medaglia olimpica.\nTorneo per la medaglia d'oro.\nLa medaglia d'oro venne assegnata attraverso un tabellone ad eliminazione diretta, in cui le sfide e i passaggi automatici di ogni turno vennero stabilite per sorteggio. Nel primo turno di affrontarono le sei squadre, lasciando un buco nel tabellone che permise all'Austria, dopo aver battuto l'Ungheria, di approdare direttamente in finale contro la Gran Bretagna, senza dover disputare le semifinali.\nTorneo per la medeglia d'argento.\nLa formule di questa fase prevedeva un'eliminazione progressiva: le squadre eliminate al primo turno del torneo per l'oro si sono affrontate tra loro e la qualificata \u00e8 andata a sfidare al secondo turno le due squadre rimanenti (la semifinalista e la finalista perdenti del torneo per l'oro). Le formazioni che si sono imposte in questo secondo turno hanno disputato la finale per l'argento ed il bronzo."}
{"id": "1748824", "revid": "729019", "url": "https://it.wikipedia.org/wiki?curid=1748824", "title": "Serrinha", "text": ""}
{"id": "1748826", "revid": "287204", "url": "https://it.wikipedia.org/wiki?curid=1748826", "title": "V\u00e1rzea", "text": ""}
{"id": "1748827", "revid": "155634", "url": "https://it.wikipedia.org/wiki?curid=1748827", "title": "Pallanuoto ai Giochi della IV Olimpiade", "text": "Il 3\u00ba torneo olimpico maschile di pallanuoto si \u00e8 svolto nell'ambito dei Giochi della IV Olimpiade a Londra, dal 15 ed il 22 luglio 1908. In origine era prevista la partecipazione di sei squadre, ma a causa del ritiro della rappresentativa austriaca e di quella ungherese, il numero delle partecipanti di ridusse a quattro. In questo prese forma un torneo sbilanciato e anomalo, dove la Nazionale belga arriv\u00f2 in finale dopo aver sostenuto due match, mentre la Gran Bretagna disput\u00f2 solamente la finale.\nSede di gara.\nTutte le partite si disputarono all'interno del White City Stadium, come fu anche per tiro con l'arco, hockey su prato, calcio, lacrosse, ciclismo, lotta, rugby, nuoto, tiro alla fune, ginnastica, tuffi e atletica leggera. Lo stadio, nato come \"The Great Stadium\", era considerato uno degli edifici tecnologicamente pi\u00f9 avanzati dell'epoca. La vasca adibita ai match di pallanuoto misurava 100 metri per 15, e raggiungeva la profondit\u00e0 di 3,7 metri nella parte centrale, fino ad una profondit\u00e0 di 1,2 metri ai due estremi della vasca.\nSquadre partecipanti.\nLe squadre che parteciparono al torneo furono, dalle sei previste, solamente quattro, tutte europee. La Gran Bretagna e il Belgio affrontano il loro secondo torneo olimpico dopo essere state rappresentate da delle squadre di club ai Giochi della II Olimpiade, mentre Svezia e Paesi Bassi esordiscono nella pallanuoto olimpica.\nAtleti partecipanti.\nAl torneo parteciparono ventotto atleti, sette per squadra, di cui ventiquattro alla loro prima esperienza nel torneo olimpico, e quattro (Fernand Feyaerts, Oscar Gr\u00e9goire, Albert Michant e George Wilkinson) che avevano gi\u00e0 esordito ai Giochi della II Olimpiade di Parigi. Lo svedese Harald Julin fu il pallanuotista pi\u00f9 giovane del torneo, con i suoi 18 anni e 110 giorni, mentre il belga Oscar Gr\u00e9goire il pi\u00f9 anziano, con 31 anni e 110 giorni."}
{"id": "1748834", "revid": "228587", "url": "https://it.wikipedia.org/wiki?curid=1748834", "title": "Close to You (Frank Sinatra)", "text": "Close to You \u00e8 un album del crooner statunitense Frank Sinatra, pubblicato nel 1957 dalla Capitol Records.\nIl disco.\nLa sensazione che emerge da \"Close to You\" \u00e8 una versione attenuata della malinconia di \"In the Wee Small Hours\" mescolata con il fascino swing tipico di Sinatra.\nOltre che ai soliti classici della musica statunitense degli anni trenta e quaranta, l'album propone anche alcune canzoni poco conosciute, come \"Love Locked Out\" e \"Don't Like Goodbyes\".\nAnche se il pubblico e la critica apprezzarono \"Close to You\", la Capitol Records lo escluse parecchie volte dal catalogo a causa della sua natura sperimentale che era ritenuta di seconda mano rispetto ad altri grandi album come \"Songs for Swingin' Lovers!\" e \"Frank Sinatra Sings for Only the Lonely\".\nL'album raggiunse la quinta posizione nella classifica Billboard 200 e la seconda nella Official Albums Chart.\nTracce.\nTracce aggiunte successivamente.\nL'edizione in CD includeva anche:"}
{"id": "1748837", "revid": "1305772", "url": "https://it.wikipedia.org/wiki?curid=1748837", "title": "Politica di Andorra", "text": "La politica di Andorra si svolge in un contesto formato da una diarchia parlamentare ed un sistema multipartitico. Il potere esecutivo \u00e8 esercitato dal governo, presieduto dal Capo del Governo (ossia il primo ministro). Il potere legislativo \u00e8 ricoperto sia dal governo sia dal parlamento. Il potere giudiziario \u00e8 indipendente da quello esecutivo e legislativo.\nPrima del 1993, il sistema politico andorrano non aveva una netta divisione dei poteri; pertanto, nel 1993 fu ratificata ed approvata una costituzione, la quale afferma che Andorra \u00e8 una democrazia parlamentare sovrana, mantenendo il Presidente della Francia ed il Vescovo di Urgell quali coprincipi e Capi di Stato. Ciononostante, il capo del governo conserva il potere esecutivo. I due coprincipi servono in ugual misura, con poteri limitati (che non includono il veto individuale sugli atti governativi), e sono rappresentati entrambi da un delegato.\nLa spinta fondamentale per questa trasformazione politica fu una raccomandazione del Consiglio d'Europa del 1990, in cui si suggeriva l'adozione di una moderna costituzione che garantisse i diritti di coloro che vivessero o lavorassero in Andorra, affinch\u00e9 il piccolo stato pirenaico potesse integrarsi nell'Unione europea. Per tale motivo, nello stesso anno fu istituita una commissione tripartita, composta dalle rappresentanze dei coprincipi, il Consiglio Generale e il Consiglio Esecutivo e pi\u00f9 tardi, nell'aprile del 1991, fu completata la bozza della costituzione, che fu la base di quella odierna.\nGoverno.\nPotere esecutivo.\nSecondo la costituzione del 1993, i coprincipi sono ancora i Capi di Stato di Andorra, ma il potere esecutivo \u00e8 prerogativa del capo del governo. Essi svolgono il loro ruolo con poteri limitati e sono rappresentati da un delegato, sebbene dal 1993 sia la Francia sia la Spagna hanno un'ambasciata ad Andorra. In qualit\u00e0 di coprincipi di Andorra, il Presidente francese ed il Vescovo di Urgell conservano l'autorit\u00e0 suprema nell'approvazione di tutti i trattati internazionali con la Francia e la Spagna, cos\u00ec come su quelli riguardanti la sicurezza interna, la difesa, il territorio andorrano, le rappresentanze diplomatiche e la cooperazione giudiziaria o penale. Sebbene l'istituzione dei coprincipi sia vista come una sorta di anacronismo, i pi\u00f9 la ritengono comunque un legame con le tradizioni di Andorra ed un modo per equilibrare il potere delle due grandi nazioni confinanti col principato.\nLa modalit\u00e0 con cui vengono scelti i coprincipi rende Andorra una delle nazioni pi\u00f9 peculiari dal punto di vista politico, in quanto uno di loro \u00e8 l'uomo (o la donna) che rappresenta il Capo di Stato della Francia (in passato i re e gli imperatori francesi, oggigiorno il Presidente della Repubblica), mentre l'altro \u00e8 il vescovo a capo della diocesi di Urgell.\nNel 1981 fu creato il Consiglio Esecutivo, composto dal capo del governo e da 7 ministri. Ogni 4 anni, subito dopo le elezioni politiche, il Consiglio Generale elegge il capo del governo che, a sua volta, sceglie gli altri membri del Consiglio Esecutivo.\nPotere legislativo.\nIl principale corpo legislativo di Andorra \u00e8 il Consiglio Generale, un parlamento composto da 28 membri. Il presidente (\"sindic\"), il vicepresidente (\"subsindic\") ed i membri del Consiglio sono eletti tramite elezioni politiche, che si tengono ogni 4 anni. Il Consiglio si riunisce pi\u00f9 volte nel corso dell'anno in date stabilite per tradizione o su specifica richiesta.\nAlmeno un rappresentante di ciascuna parrocchia deve essere presente nelle riunioni del Consiglio Generale. Storicamente venivano assegnati 4 rappresentanti per ciascuna parrocchia; ci\u00f2 significava che tanto le parrocchie meno numerose (con appena 350 votanti) quanto quelle pi\u00f9 numerose (con pi\u00f9 di 2600 votanti) avevano un ugual numero di membri. Per controbilanciare questa disparit\u00e0, con la nuova costituzione \u00e8 stata modificata la struttura e la modalit\u00e0 di elezione dei membri del Consiglio: una met\u00e0 dei rappresentanti viene scelta col sistema tradizionale, mentre l'altra met\u00e0 viene eletta col sistema proporzionale in una circoscrizione nazionale.\nIl presidente ed il vicepresidente sono scelti dal Consiglio Generale per attuare le sue decisioni. La loro carica ha una durata di 3 anni e possono essere riconfermati una sola volta. Entrambi ricevono un salario annuale. I presidenti non hanno virtualmente alcun potere discrezionale e tutte le decisioni devono essere approvate dal Consiglio nel suo complesso.\nPotere giudiziario.\nIl sistema giudiziario andorrano \u00e8 indipendente. Le corti applicano le leggi ordinarie di Andorra, integrate con il diritto romano e le leggi ordinarie catalane. Le cause civili sono ascoltate in prima battuta dalla Corte delle \"Batlles\", un gruppo di 4 giudici, di cui 2 scelti da ciascun coprincipe. Gli appelli sono giudicati dalla Corte d'Appello. Al vertice del potere giudiziario vi \u00e8 la Corte Superiore di Giustizia, composta da 5 membri.\nDivisioni amministrative.\nAndorra \u00e8 suddivisa in 7 parrocchie (in catalano \"parr\u00f2quies\"): Andorra la Vella, Canillo, Encamp, Escaldes-Engordany, La Massana, Ordino, Sant Juli\u00e0 de L\u00f2ria.\nSicurezza.\nIl governo di Andorra ha a disposizione un esercito cerimoniale, un corpo di polizia, i vigili del fuoco, un servizio di soccorso alpino e la GIPA (\"Grup d'Intervenci\u00f3 Policia d'Andorra\"), ossia un'unit\u00e0 paramilitare specializzata nella lotta al terrorismo e nel recupero di ostaggi."}
{"id": "1748838", "revid": "180559", "url": "https://it.wikipedia.org/wiki?curid=1748838", "title": "Pallanuoto ai Giochi della III Olimpiade", "text": "Il 2\u00ba torneo olimpico maschile di pallanuoto si \u00e8 svolto nell'ambito dei Giochi della III Olimpiade a Saint Louis, il 5 e il 6 settembre 1904. L'evento prevedeva unicamente un torneo maschile, al quale parteciparono tre squadre di club, tutte rappresentanti gli Stati Uniti. Le squadre europee infatti si rifiutarono di partecipare, anche a causa dello specchio d'acqua dove si sarebbero svolte le gare, che fu definito sporco e non di sufficiente qualit\u00e0.\nL'unica squadra europea che cerc\u00f2 di iscriversi fu una rappresentativa tedesca: secondo alcune fonti l'iscrizione fu negata agli atleti poich\u00e9 non appartenevano tutti quanti allo stesso club, mentre secondo altre i tedeschi, venuti a conoscenza delle condizioni del campo, delle condizioni del pallone da gioco, ritenuto sgonfio, e delle regole del torneo, decisero di non partecipare di loro iniziativa.\nSede di gara.\nLe due partite del torneo si disputarono entrambe nel Life Saving Exhibition Lake, un lago artificiale costruito dalla Louisiana Purchase Commission molto prima che i Giochi olimpici venissero assegnati a Saint Louis. Lo specchio d'acqua, definito sporco e inagibile dalle nazionali europee, veniva utilizzato dalla parte opposta per delle mostre agricole, e il bestiame entrava spesso nell'acqua.\nIl \"New York Herald\", giornale di New York, in riferimento al torneo di pallanuoto scrisse:\nInoltre, entro un anno dalla fine del torneo si registrarono le morti di ben quattro pallanuotisti per tifo, da collegare alle acque inquinate del Life Saving Exhibition Lake.\nAtleti partecipanti.\nAl torneo parteciparono ventuno atleti, sette per ogni squadra, tutti statunitensi tranne Louis de Breda Handley, un italiano naturalizzato statunitense. Manfred Toeppen del Missouri Athletic Club fu il giocatore pi\u00f9 giovane del torneo, avendo 17 anni e 2 giorni, mentre il pi\u00f9 anziano fu David Bratton del New York Athletic Club, con pi\u00f9 di 34 anni.\nClassifica.\nLegenda:"}
{"id": "1748844", "revid": "2159805", "url": "https://it.wikipedia.org/wiki?curid=1748844", "title": "MAN Lion's City", "text": "Il MAN Lion's City \u00e8 un modello di autobus e autosnodato tedesco a pianale ribassato, progettato e prodotto dalla MAN Truck &amp; Bus a partire dal 1996. Commercializzato principalmente come autobus, sono state rese disponibili una versione snodata e una bipiano.\nNel 2005 e nel 2015 \u00e8 stato insignito del premio Bus of the Year.\nIl contesto.\nIl Lion's City \u00e8 disponibile in numerose lunghezze ed allestimenti comprese versioni snodate e bipiano; come la maggior parte degli autobus moderni \u00e8 dotato di pianale ribassato per l'accesso ai disabili, aria condizionata ed impianto stereo.\nIl Lion's City monta un motore sovralimentato (turbo) di potenza da 240CV a 280CV (fino a 360CV per le versioni snodate e interurbane) alimentato a gasolio oppure a metano (Lion's City CNG).\nNel mese di maggio 2010 \u00e8 stato consegnato il primo Lion's City Hybrid all'azienda di trasporto pubblico di Monaco di Baviera, M\u00fcnchner Verkehrsgesellschaft (MVG), il primo esemplare ibrido in regolare esercizio di linea.\nSecondo le stime della casa madre l'autobus avrebbe un consumo di carburante inferiore di quasi il 30% rispetto ad un analogo autobus urbano. Di pari entit\u00e0 i tagli di emissioni inquinanti e di CO2. Negli ultimi anni, questo autobus \u00e8 stato acquistato da diverse citt\u00e0 europee.\nNel 2017 ha subito un restyling che ne ha comportato la modifica dei gruppi ottici, anteriori e posteriori, e una revisione generale della linea.\nVersioni.\nIl Lion's City \u00e8 disponibile in numerose versioni. Fino al 2004, quando fu rivisitato, fu venduto con la sigla del modello, che lo descrive pi\u00f9 tre cifre di cui due indicano la potenza in cv e l'ultima \u00e8 il numero 3 (ad esempio NG363 vuol dire N (da \"Niederflur\") a pianale ribassato, G (\"da Gelenkbus \") autosnodato, l'ultimo 3 che indica che \u00e8 di terza generazione e 36 che moltiplicato per dieci da la potenza del motore cio\u00e8 360 cv in questo caso).\nTutte le versioni, ad eccezione di quella GXL e DD, sono disponibili con alimentazione a GPL o BIOGAS.\n\u00c8 disponibile una versione del MAN Lion's City A37 con alimentazione ibrida."}
{"id": "1748847", "revid": "762947", "url": "https://it.wikipedia.org/wiki?curid=1748847", "title": "Ken Duken", "text": "Biografia.\nFiglio di un medico e dell'attrice Christina Loeb, non ha mai frequentato una vera scuola di recitazione, ma solamente alcuni corsi. Prima di iniziare la sua carriera televisiva, ha recitato a teatro in opere come \"Der Besuch der alten Dame\" di D\u00fcrrenmatt, \"Das Haus in Montevideo\" e alcune opere di Shakespeare. Il suo debutto televisivo avviene nel 1997 con un piccolo ruolo nel film \"Blutiger Ernst\" a fianco di Nadja Uhl e Daniel Br\u00fchl.\nDebutta, invece, sul grande schermo nel 1999 in \"Schlaraffenland\". Nello stesso anno, partecipa al film di Miguel Alexandre \"Gran Paradiso\", nominato ai \"German Film Award\", interpretando Mark, un ragazzo sulla sedia a rotelle. Nel 2003 \u00e8 protagonista in \"T\u00f6dlicher Umweg\" di Curt Faudon e nel 2005 appare in \"Eine andere Liga\".\nNel 2008, interpreta il capo delle SS Siegfried Fehmer nel film \"Max Manus\" sulla resistenza norvegese e nel 2009 appare nel quarto capitolo del film \"Bastardi senza gloria\". Sempre nello stesso anno recita nel film diretto da Til Schweiger \"30 giorni per innamorarsi\".\nIn Italia \u00e8 conosciuto per aver recitato in alcune serie televisive. Interpreta Agrippa in \"Augusto\" e Anatole Kuragin nel \"Guerra e pace\" della Rai. Recita, inoltre, nelle fiction \"La fuga degli innocenti\", \"Karol - Un uomo diventato papa\", \"Il commissario De Luca\" e \"Sotto il cielo di Roma\".\nOltre alla carriera d'attore, lavora anche dietro la macchina da presa e dirige il cortometraggio \"From Another Point of View\" e alcuni video musicali per band tedesche come gli Oomph!.\nDoppiatori italiani.\nNelle versioni in italiano dei suoi film, Ken Duken \u00e8 stato doppiato da:"}
{"id": "1748849", "revid": "287204", "url": "https://it.wikipedia.org/wiki?curid=1748849", "title": "Riachuelo (Rio Grande do Norte)", "text": "Riachuelo \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748850", "revid": "1543377", "url": "https://it.wikipedia.org/wiki?curid=1748850", "title": "Haus des Lehrers", "text": "La Haus des Lehrers (letteralmente \"casa dell'insegnante\") \u00e8 un edificio a torre di Berlino, posto sulla centralissima Alexanderplatz all'angolo con Karl-Marx-Allee, e adibito ad usi culturali. Alla torre \u00e8 affiancato un corpo basso che contiene una sala per congressi (\"Kongre\u00dfhalle\").\nIl complesso costitu\u00ec il primo esempio di edificio rappresentativo costruito in stile funzionalista internazionale nella Repubblica Democratica Tedesca, in sostituzione del classicismo socialista usato in precedenza.\n\u00c8 posto sotto tutela monumentale (\"Denkmalschutz\").\nStoria.\nLa costruzione della Haus des Lehrers venne decisa nell'ambito del piano per il secondo lotto della Karl-Marx-Allee, avviato alla fine degli anni cinquanta, in cui per la prima volta veniva abbandonato il classicismo socialista seguito fino ad allora, a favore del funzionalismo internazionale, realizzato con tecniche di prefabbricazione edilizia.\nLa Haus des Lehrers venne costruita al limite occidentale dell'area, prospettando sull'Alexanderplatz, all'epoca non ancora ricostruita dopo le distruzioni belliche della seconda guerra mondiale.\nL'edificio fu progettato da Hermann Henselmann, Bernhard Geyer e J\u00f6rg Steitparth e costruito dal 1961 al 1964.\nCaratteristiche.\nL'edificio, la cui struttura portante \u00e8 in acciaio, si compone di due corpi di fabbrica principali, in forte contrasto fra loro e collegati da un corpo minore.\nSul lato nord sorge la torre, che conta 11 piani pi\u00f9 il terreno, adibiti ad uffici e spazi per la formazione culturale degli insegnanti; all'ultimo piano era posto un bar panoramico. Le facciate, per la prima volta nella Repubblica Democratica Tedesca, furono rivestite in \"curtain wall\", ad esclusione del terzo piano, adibito a magazzino librario, completamente rivestito da un grande murale dipinto da Walter Womacka in omaggio a Diego Rivera.\nIl corpo basso conta due piani, di cui quello terreno \u00e8 diviso in aule per conferenze, e quello superiore \u00e8 occupato da una sala per congressi di 1.000 posti, di forma circolare, e ricoperta da un tetto a cupola schiacciata."}
{"id": "1748852", "revid": "287204", "url": "https://it.wikipedia.org/wiki?curid=1748852", "title": "Serrinha (Rio Grande do Norte)", "text": "Serrinha \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748853", "revid": "180559", "url": "https://it.wikipedia.org/wiki?curid=1748853", "title": "Pallanuoto ai Giochi della II Olimpiade", "text": "Il 1\u00ba torneo olimpico maschile di pallanuoto si \u00e8 svolto nell'ambito dei Giochi della II Olimpiade a Parigi, l'11 e il 12 agosto 1900. L'evento prevedeva unicamente un torneo maschile, al quale dovevano partecipare otto squadre di club in rappresentanza delle proprie nazioni, ma prima dell'inizio la Osborne Swimming Club #2, seconda squadra del club britannico, si ritir\u00f2. Il formato prevedeva che le squadre partecipanti si affrontassero in soli turni ad eliminazione diretta, suddivisi in quarti di finale, semifinali e finale. Una delle squadre si ritir\u00f2 prima della manifestazione, e dal momento che non esisteva una finale per stabilire il 3\u00ba e 4\u00ba posto, quattro squadre delle sette totali conquistarono una medaglia; tutte le partite ebbero come campo di gioco le rive del Senna nei pressi di Courbevoie.\nIl torneo fu il primo in assoluto di pallanuoto, anche se ai Giochi della I Olimpiade, disputati ad Atene nel 1896, la disciplina era stata inizialmente inserita nel programma olimpico. Alla fine, come successe anche per calcio e cricket, il torne\u00f2 non si disput\u00f2 per mancanza di partecipanti.\nAtleti partecipanti.\nNon considerando la squadra ritiratasi, il Comitato Olimpico Internazionale nel suo database attribuisce ad ogni squadra sette giocatori; fanno eccezione Favier, Leriche e Traffel, tre pallanuotisti francesi che secondo il database giocarono per entrambe le squadre del Pupilles de Neptune de Lille. Ma Bill Mallon, scrittore e cofondatore della Societ\u00e0 internazionale degli storici olimpici, nel suo libro \"The 1900 Olympic Games, Results for All Competitors in All Events, with Commentary\" sostiene che al torneo abbiano partecipato pi\u00f9 giocatori di quelli presenti nel database del CIO, e cio\u00e8 altri cinque giocatori tra le file dell'Osborne Swimming Club A, tre tra quelle del Brussels Swimming and Water Polo Club e quattro in quelle del Pupilles de Neptune de Lille B. Quindi secondo il CIO gli atleti partecipanti furono 46, mentre secondo Bill Mallon sarebbero stati 58.\nInoltre risulterebbero delle incongruenze storiche: Lister, pallanuotista dell'Osborne Swimming Club A, risulta essere morto due settimane prima dell'inizio dei Giochi di febbre tifoide durante la guerra anglo-boera; Wilkinson disput\u00f2 un incontro a Walsall durante il torneo olimpico, mentre Robinson e Derbyshire disputarono un incontro a Manchester due giorni dopo la finale del torneo."}
{"id": "1748855", "revid": "1543377", "url": "https://it.wikipedia.org/wiki?curid=1748855", "title": "Shopper-marketing", "text": "Il marketing per shopper si concentra sui punti vendita e ha lo scopo di trasformare la persona che sta facendo le compere in un acquirente del prodotto.\nObiettivo di questo tipo di marketing \u00e8 far nascere le decisioni d'acquisto nel punto vendita, quando ci si trova nelle vicinanze del prodotto. Il consumatore del prodotto e l'acquirente possono essere persone diverse. Una madre di famiglia ad esempio potrebbe fare circa il 90% delle spese quotidiane, mentre il consumo potrebbe suddividersi equamente fra quattro membri della famiglia.\nDa un punto di vista del dettagliante, il marketing per shopper significa che i fornitori concentrano i propri investimenti pubblicitari sul punto vendita invece che sui tradizionali mezzi mediatici. Un elemento importante per la nascita del marketing per shopper \u00e8 stata una migliore comprensione dei clienti e dei comportamenti d'acquisto (ad esempio grazie ai dati d'acquisto delle carte di fedelt\u00e0), resa possibile dall'evoluzione dei sistemi d'informazione dei punti vendita. Gli investimenti dei fornitori nel marketing per shopper presentano un tasso annuale di incremento di 21%. Procter &amp; Gamble, ad esempio, investe, secondo i dati del suo rendiconto annuale, almeno 500 milioni di dollari all'anno nel marketing per shopper. Ad esempio, i seguenti risultati di un'analisi denotano uno spostatamento degli investimenti da un marketing rivolto ai consumatori ad uno rivolto agli shopper:\nZone.\nPunto di partenza del marketing per shopper \u00e8 sempre lo shopper, cio\u00e8 la persona che sta effettuando le compere. Tradotto in azioni pratiche, questo tipo di marketing lancia degli stimoli allo shopper che si trova nel punto vendita; questi impulsi vengono generati sulla base della comprensione del suo comportamento d'acquisto. Al pari del marketing tradizionale, anche quello per shopper si pu\u00f2 suddividere nelle quattro P: prodotto (\"product\"), prezzo (\"price\"), posto (\"place\") e promozione (\"promotion\").\nInformazione sul comportamento d'acquisto.\nPer raccogliere dati sul comportamento d'acquisto dello shopper, esistono tre metodi: osservazione, interviste e sistemi informativi delle casse.\nLe osservazioni fatte nel punto vendita forniscono informazioni relative al comportamento dello shopper durante il processo d'acquisto. Si pu\u00f2 pensare ad esempio alla durata degli acquisti, a che cosa ha attirato l'attenzione dello shopper, a cosa ha toccato, esaminato ed effettivamente comprato come anche ai modi d'acquisto che incidono sull'intero processo. Tramite le interviste si riescono a estrapolare i motivi che stanno alla base dei comportamenti d'acquisto. Fra gli elementi decisivi per l'insorgere di una decisione d'acquisto ci sono: possibilit\u00e0 di rimborso e riconoscimento di prodotti sostitutivi, valutazione e opinioni, desideri e fattori riguardanti la motivazione, nonch\u00e9 stile di vita e condizione personale. I sistemi di cassa invece forniscono dati su quando e quali prodotti sono stati venduti. Grazie alle carte di fedelt\u00e0 \u00e8 anche possibile collegare gli scontrini ai singoli shopper in modo da ottenere un dato assoluto su che cosa e quando un determinato shopper ha acquistato. Per avere una visione ancora pi\u00f9 dettagliata del comportamento dello shopper, si collegano tutte le informazioni ottenuta tramite la raccolta dati con i suddetti metodi, e si ottiene un quadro globale dello shopper (come, perch\u00e9, che cosa e quando).\nSegmentazione degli shopper.\nPer una segmentazione degli shopper si suddivide il mercato in gruppi essenziali e misurabili, cio\u00e8 in segmenti basati su informazioni riguardanti il comportamento d'acquisto. La segmentazione degli shopper permette di far fronte in modo migliore alle necessit\u00e0 dei singoli segmenti. I comportamenti dello shopper sensibile ai prezzi e quelli dello shopper tradizionale sono molto diversi l'uno dall'altro. Grazie alla segmentazione \u00e8 possibile indirizzare le misure di marketing verso lo shopper pi\u00f9 redditizio per il punto vendita."}
{"id": "1748859", "revid": "110157", "url": "https://it.wikipedia.org/wiki?curid=1748859", "title": "V\u00e1rzea (Rio Grande do Norte)", "text": "V\u00e1rzea \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748863", "revid": "1609279", "url": "https://it.wikipedia.org/wiki?curid=1748863", "title": "Teorema di Napoleone", "text": "Il teorema di Napoleone \u00e8 un teorema di geometria del triangolo, e asserisce che\nInoltre \u00e8 dimostrabile che la differenza delle aree dei triangoli di Napoleone che si ottengono nel caso di costruzione esterna e di costruzione interna equivale all'area del triangolo originale.\nNel caso il triangolo di partenza sia a sua volta equilatero, allora il triangolo che si ottiene dalla costruzione interna degenera in un punto corrispondente al baricentro del triangolo originale mentre il triangolo che si ottiene dalla costruzione esterna \u00e8 identico a quello originale e ne \u00e8 la copia simmetrica rispetto al proprio baricentro.\nNel caso il triangolo di partenza sia il caso degenere di 3 punti allineati, allora i due triangoli equilateri che si ottengono sono identici e simmetrici rispetto alla retta che passa per i 3 punti allineati.\nSi pu\u00f2 dimostrare che nel caso di costruzione esterna i tre circumcerchi dei triangoli equilateri si incrociano nel punto di Fermat del triangolo originale. Il punto dove si incrociano i circumcerchi in caso di costruzione interna prende il nome di secondo punto di Fermat.\nStoria.\nSi ritiene che l'intuizione di questo risultato sia attribuibile a Napoleone Bonaparte, sebbene egli stesso abbia proposto il teorema a Joseph-Louis Lagrange per la dimostrazione. La prima pubblicazione che menziona questa propriet\u00e0 \u00e8 del 1825."}
{"id": "1748865", "revid": "287204", "url": "https://it.wikipedia.org/wiki?curid=1748865", "title": "Vera Cruz (Rio Grande do Norte)", "text": "Vera Cruz \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1748873", "revid": "69794", "url": "https://it.wikipedia.org/wiki?curid=1748873", "title": "Hockey su prato ai Giochi della XVII Olimpiade", "text": "Il torneo di hockey su prato della XVII Olimpiade si tenne a Roma tra il 26 agosto e il 10 settembre 1960; solamente maschile, vide partecipare 16 squadre nazionali e fu vinto dal che, nella finale disputata il 9 settembre 1960 sul prato del Velodromo Olimpico, batt\u00e9 l' per 1-0.\nLa medaglia di bronzo fu della che sconfisse, nello stesso impianto, la nella finale per il 3\u00ba posto.\nIl torneo fu organizzato sulla base di 4 gruppi di 4 squadre ciascuno: le prime due classificate accedettero ai quarti di finale, le terze disputarono il girone di qualificazione dal 9\u00ba al 12\u00ba posto e alle ultime classificate di ogni gruppo fu riservato un girone per la classificazione dal 13\u00ba al 16\u00ba posto.\nGli impianti in cui si tennero gli incontri furono lo Stadio dei Marmi al Foro Italico e il Velodromo Olimpico, all'EUR; tutte le fasi finali dai quarti in avanti si tennero in quest'ultimo impianto, e alcuni incontri di recupero furono disputati al complesso sportivo delle Tre Fontane.\nIncontri 5\u00ba-8\u00ba posto.\nFinale per il 7\u00ba posto.\nLa finale non fu disputata per imprevisti impedimenti che impedirono alla Squadra Unificata Tedesca di scendere in campo contro il ; entrambe le Nazionali furono classificate al 7\u00ba posto."}
{"id": "1748876", "revid": "125882822", "url": "https://it.wikipedia.org/wiki?curid=1748876", "title": "Campionato europeo di calcio femminile 2001", "text": "Il campionato europeo di calcio femminile 2001 \u00e8 stata l'8\u00aa edizione del torneo riservato a nazionali femminili. Si \u00e8 svolto in Germania tra il 23 giugno e il 7 luglio 2001. \u00c8 stato vinto dalla , che ha battuto in finale la grazie al golden goal di Claudia M\u00fcller nel corso dei tempi supplementari.\nStruttura del torneo.\nAll'ottava edizione del campionato europeo di calcio femminile hanno partecipato otto squadre nazionali. Le otto squadre partecipanti sono state divise in due gironi da quattro squadre. Le prime due classificate sono state ammesse alle semifinali del torneo.\nQualificazioni.\nLe qualificazioni sono iniziate il 21 agosto 1999, concludendosi il 28 novembre 2000. Vi hanno preso parte 33 squadre nazionali.\nLa fase di qualificazione \u00e8 suddivisa in due turni:\nFase a gruppi.\nSi qualificano alla fase ad eliminazione diretta le prime due classificate di ciascuno dei due gruppi. In caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione gli scontri diretti."}
{"id": "1748877", "revid": "6923", "url": "https://it.wikipedia.org/wiki?curid=1748877", "title": "Campionato britannico Superbike", "text": ""}
{"id": "1748878", "revid": "73843", "url": "https://it.wikipedia.org/wiki?curid=1748878", "title": "Hockey su prato ai Giochi della XVI Olimpiade", "text": "Gli incontri di hockey su prato alle olimpiadi estive del 1956 si sono svolte al \ncapo di hockey dell\"'Olympic Park Stadium\" e le finali al Melbourne Cricket Ground.\nFormula.\nLa formula prevedeva la suddivisione delle 12 squadre in tre gruppi. Successivamente le vincenti dei gironi A e B, e le prime due squadre del gruppo C si sono qualificate alle semifinali."}
{"id": "1748879", "revid": "289247", "url": "https://it.wikipedia.org/wiki?curid=1748879", "title": "Hockey su prato alle olimpiadi estive 1965", "text": ""}
{"id": "1748880", "revid": "1318658", "url": "https://it.wikipedia.org/wiki?curid=1748880", "title": "Geografia della Repubblica Centrafricana", "text": "Il territorio della Repubblica Centrafricana \u00e8 costituito da un vasto altipiano ondulato che si estende mediamente tra i 600 e gli 800 metri sul livello del mare. Questo altipiano separa geograficamente i grandi bacini idrografici del fiume Congo e del lago Ciad, e si eleva a nord-est con il Massiccio dei Bongo, a est con il Massiccio di Tondou e a ovest con il massiccio di Yad\u00e9, la cima pi\u00f9 alta del massiccio \u00e8 il monte Ngaoui che si eleva a 1.410 metri. Il monte pi\u00f9 alto del Paese \u00e8 tuttavia il Monte Kayagangiri, alto 1.420 metri.\nIdrografia.\nPrincipali fiumi sono l'Ubangi, il Chari e il Labaye.\nClima.\nIl clima \u00e8 tropicale-equatoriale, con abbondanti piogge e temperature che variano da 18\u00a0\u00b0C a 40\u00a0\u00b0C. La copertura vegetale \u00e8 in diminuzione e si sta assistendo all'avanzata della desertificazione. \nFlora e fauna.\nLa flora e la fauna sono quelle tipiche dell'Africa centrale. Importante area naturale \u00e8 il Parco nazionale Manovo-Gounda St. Floris nel nord del paese, patrimonio dell'UNESCO.\nDati generali.\nPosizione: Africa centrale, a nord della Repubblica Democratica del Congo. \nCoordinate geografiche: \nArea: \n\"totale\": 622.984\u00a0km\u00b2 \n\"terra\": 622.984\u00a0km\u00b2 \n\"acqua\": 0\u00a0km\u00b2 \nArea - comparativa: leggermente inferiore al Texas, due volte l'Italia \nConfini terrestri: \n\"totale\": 5.203\u00a0km \n\"paesi confinanti\": Camerun 797\u00a0km, Ciad 1197\u00a0km, Repubblica Democratica del Congo 1577\u00a0km, Repubblica del Congo 467\u00a0km, Sudan 1165\u00a0km \nLinea di costa: privo di sbocchi sul mare \nClima: tropicale; caldo con inverni secchi; pi\u00f9 umido d'estate \nElevazione estremi: \n\"punto pi\u00f9 basso\": fiume Ubangi 335 m \n\"punto pi\u00f9 alto\": Monte Ngaoui 1.420 m \nRisorse naturali: diamanti, uranio, legname, oro, petrolio, energia idroelettrica \nUso del suolo: \n\"seminativi\": 3% \n\"colture permanenti\": 0% \npascoli permanenti: 5% \n\"foreste e boschi\": 75% \n\"altri\": 17% (1993 stima) \nAmbiente: sud, foresta densa e regime equatoriale con una corta stagione secca. Centro: savana boschiva e regime tropicale (umido da giugno a ottobre, secco da novembre a maggio. Nord: savana secca e regime subsaeliano. Scarsit\u00e0 di acqua potabile, bracconaggio della grande fauna selvatica, desertificazione, deforestazione."}
{"id": "1748882", "revid": "6923", "url": "https://it.wikipedia.org/wiki?curid=1748882", "title": "Campionato Britannico Superbike", "text": ""}
{"id": "1748884", "revid": "767487", "url": "https://it.wikipedia.org/wiki?curid=1748884", "title": "Rerum Orientalium", "text": " Rerum Orientalium \u00e8 un'enciclica di papa Pio XI, promulgata l'8 settembre 1928, dedicata alla promozione degli studi sulla Chiesa orientale nella prospettiva di creare gli strumenti per un avvicinamento fra le due Chiese separate. In particolare il Pontefice con questa enciclica si batte per l'integrazione con le culture locali invece dell'imposizione di una cultura occidentale e richiama i cattolici dell'Est europeo ad una maggiore comprensione della religione ortodossa."}
{"id": "1748888", "revid": "73843", "url": "https://it.wikipedia.org/wiki?curid=1748888", "title": "Hockey su prato ai Giochi della XV Olimpiade", "text": "Gli incontri di hockey su prato alle olimpiadi estive del 1952 si sono svolte al \"Helsingin Velodromi\".\nFormula.\nLa formula prevedeva un torneo ad eliminazione diretta."}
{"id": "1748890", "revid": "73843", "url": "https://it.wikipedia.org/wiki?curid=1748890", "title": "Hockey su prato ai Giochi della XIV Olimpiade", "text": "Le gare di hockey su prato alle olimpiadi estive del 1948 si sono svolte negli impianti di Londra\nFormula.\nLa formula prevedeva la suddivisione delle 13 squadre in tre gruppi. Successivamente le vincenti dei gironi A e B, e le prime due squadre del gruppo C si sono qualificate alle semifinali."}
{"id": "1748893", "revid": "73843", "url": "https://it.wikipedia.org/wiki?curid=1748893", "title": "Hockey su prato ai Giochi della XI Olimpiade", "text": "Le gare di hockey su prato alle olimpiadi estive del 1936 si sono svolte negli impianti dello \"Hockey Stadion\" di Berlino\nFormula.\nLa formula prevedeva la suddivisione delle 11 squadre in tre gruppi. Successivamente le vincenti dei gironi A e B, e le prime due squadre del gruppo C si sono qualificate alle semifinali."}
{"id": "1748894", "revid": "1889177", "url": "https://it.wikipedia.org/wiki?curid=1748894", "title": "Universit\u00e0 di Andorra", "text": "L'Universit\u00e0 di Andorra (in catalano \"Universitat d'Andorra\") \u00e8 l'unica universit\u00e0 di Andorra ed \u00e8 stata aperta nel 1988.\nStruttura.\n\u00c8 divisa nella Scuola Universitaria di Infermeria, la Scuola di Informatica e Gestione, e nel Centro di Studi Virtuali e Estensione Universitaria.\nL'Universit\u00e0 di Andorra partecipa al Istituto Joan Llu\u00eds Vives (IJLV) e alla Associazione delle universit\u00e0 europee."}
{"id": "1748896", "revid": "46113009", "url": "https://it.wikipedia.org/wiki?curid=1748896", "title": "Harris Yamaha", "text": ""}
{"id": "1748897", "revid": "125376319", "url": "https://it.wikipedia.org/wiki?curid=1748897", "title": "MHC-II", "text": "Il complesso di geni MHC di classe II assieme a quello di classe I e a molti altri \u00e8 parte del complesso maggiore di istocompatibilit\u00e0 (MHC) \u00e8 implicato nel riconoscimento degli antigeni da parte del sistema immunitario. Nello specifico questa proteina si occupa di mostrare alle difese dell'organismo gli antigeni provenienti dallo spazio extracellulare al contrario di quanto fa l'MHC di classe I che mostra invece lo spazio intracellulare.\nStruttura.\nLe molecole MHC di classe II sono composte da due catene legate non covalentemente: una catena \u03b1 (di 32-34 kD) e una catena \u03b2 (di 29-32 kD) entrambe codificate dal MHC. Nel complesso sono proteine transmembrana e quindi costituite da una porzione extracellulare, un segmento idrofobo che attraversa la membrana e una coda citoplasmatica. La tasca \u00e8 costituita dai segmenti N-terminali \u03b11 e \u03b21 comprendenti ciascuno un'\u03b1-elica e 4 filamenti antiparalleli che nel complesso formano un foglietto \u03b2 formato da 8 filamenti con appoggiate sopra le due \u03b1-eliche. \u00c8 in questa sede che sono presenti i residui amminoacidici polimorfici (il polimorfismo maggiore si riscontra in \u03b21). La larghezza della tasca pu\u00f2 ospitare peptidi con 30 amminoacidi o pi\u00f9. Seguono, nella porzione extracellulare, i due segmenti \u03b12 e \u03b22 costituiti da un dominio Ig dei quali il secondo si lega con il CD4 presente sul linfociti T. Le catene \u03b1 di un locus si legano con le catene \u03b2 codificate dallo stesso locus e meno frequentemente con quelle codificate da altri loci.\nCome per la molecola MHC di classe I, anche quella di classe II \u00e8 completamente assemblata con il legame del peptide che stabilizza il tutto e impedisce che vengano espresse MHC \"vuote\".\nStruttura dei geni.\nI geni che codificano per le molecole MHC di classe II sono contenuti nella \"regione di classe II\" del locus MHC. In questa regione sono presenti i 3 loci HLA-DP, HLA-DQ e HLA-DR ognuno dei quali costituito dai due geni A e B che codificano per le catene. Ogni coppia di catena che si forma proviene prevalentemente dallo stesso locus (HLA-DPA e HLA-DPB) e pi\u00f9 raramente da loci diversi (ad esempio HLA-DPA e HLA-DQB).\nEspressione.\nL'espressione dell'MHC-II distingue 2 tipi cellulari: ad espressione \"costitutiva\" e \"inducibile.\"\nAlla prima categoria appartengono principalmente:\nAd espressione inducibile invece sono:\nL'induzione della trascrizione dei geni MHC-II \u00e8 mediata dal fattore di trascrizione CIITA. Se questo manca si ha una grave immunodeficienza detta sindrome del linfocita nudo.\nSintesi e presentazione degli antigeni.\nLa sintesi avviene nel reticolo endoplasmatico rugoso ad opera dei ribosomi locali. Qui vengono sintetizzati i 2 monomeri alfa e beta e la catena invariante Ii prende il posto del peptide per stabilizzare il complesso. Intanto la fagocitosi dell'antigene ha prodotto delle vescicole (endosomi) contenenti peptidi che possono essere legate alle MHC. La fusione di vescicole contenenti MHC e gli endosomi causa la degradazione di Ii e il legame peptide-MHC. Il complesso cos\u00ec formato ora pu\u00f2 migrare in membrana."}
{"id": "1748898", "revid": "1543377", "url": "https://it.wikipedia.org/wiki?curid=1748898", "title": "Hockey su prato ai Giochi della X Olimpiade", "text": "Le gare di hockey su prato alle olimpiadi estive del 1932 si sono svolte al \"Memorial Coliseum\" di Los Angeles\nRisultati.\nSolo tre squadre iscritte che disputarono un girone di soli 3 incontri."}
{"id": "1748903", "revid": "1543377", "url": "https://it.wikipedia.org/wiki?curid=1748903", "title": "Hockey su prato ai Giochi della IX Olimpiade", "text": "Le gare di hockey su prato alle olimpiadi estive del 1928 si sono svolte a Amsterdam.\nRisultati.\nLe 9 squadre furono divise in due gruppi uno da cinque e l'altro da quattro. Le vincitrici dei gruppi accedevano alla finale, mentre le seconde classificate parteciparono alla finale del terzo posto."}
{"id": "1748909", "revid": "547034", "url": "https://it.wikipedia.org/wiki?curid=1748909", "title": "A Swingin' Affair!", "text": "A Swingin' Affair! \u00e8 un album del crooner statunitense Frank Sinatra, pubblicato nel 1957 dalla Capitol Records.\nIl disco.\n\"A Swingin' Affair!\" \u00e8 stato concepito come continuazione di \"Songs for Swingin' Lovers!\", e in effetti si nota la ripresa di alcune formule base (come ad esempio in \"Night and Day\", che somiglia vagamente a \"I've Got You Under My Skin\" dello \"Swingin' Lovers\"). Tuttavia ci sono anche alcuni esperimenti dell'arrangiatore Nelson Riddle, che rende l'album pi\u00f9 spavaldo ed esuberante.\nParticolarmente impressionante il repertorio, che include quattro pezzi di Cole Porter, due di George Gershwin, uno di Richard Rodgers, uno di Jerome Kern e uno di Duke Ellington.\nL'album raggiunse la settima posizione nella classifica Billboard 200 e la prima nella Official Albums Chart."}
{"id": "1748910", "revid": "842349", "url": "https://it.wikipedia.org/wiki?curid=1748910", "title": "Temsa Safari", "text": "Il TemSa Safari \u00e8 un modello di autobus prodotto a partire dal 2000 dalla industria turca TemSa e destinato al mercato europeo.\nIl contesto.\nCostruito con il metodo della semi-scocca, con telaio autoportante (larghezza 2,55 m) in acciaio (inox a richiesta) e lamiere zincate per il rivestimento, con sospensioni pneumatiche integrali ed assale indipendente all'anteriore e rigido al posteriore, con dispositivo di inginocchiamento.\nDotato sin dall'origine di climatizzazione automatica Safkar e riscaldatore supplementare Webasto Thermo 300, gommatura 295/80 R22,5 con cerchi in acciaio e serbatoio carburante da 550 litri e ove richiesto serbatoio per urea da 45 litri.\nTipologie.\nIl Safari \u00e8 disponibile in versione turistica ed interurbana.\nLa prima annovera tra le sue file 3 tipologie:\nLa seconda soltanto una:"}
{"id": "1748913", "revid": "729019", "url": "https://it.wikipedia.org/wiki?curid=1748913", "title": "Israel Aerospace Industries", "text": "Israel Aerospace Industries (in ebraico: \u05d4\u05ea\u05e2\u05e9\u05d9\u05d9\u05d4 \u05d4\u05d0\u05d5\u05d5\u05d9\u05e8\u05d9\u05ea \u05dc\u05d9\u05e9\u05e8\u05d0\u05dc) o IAI (\u05ea\u05e2\"\u05d0) \u00e8 la principale industria aeronautica di Israele che produce sistemi aeronautici ad uso civile e militare e vari sistemi missilistici e di avionica. Nel 2005 contava 14.000 dipendenti.\nOltre alla costruzione di aerei militari IAI costruisce anche diversi modelli di aerei civili per l'azienda statunitense Gulfstream ed esegue la manutenzione in Israele degli aerei civili e militare che lo stato ebraico acquista all'estero."}
{"id": "1748915", "revid": "767487", "url": "https://it.wikipedia.org/wiki?curid=1748915", "title": "Jos\u00e9 Castelli", "text": ""}
{"id": "1748917", "revid": "838137", "url": "https://it.wikipedia.org/wiki?curid=1748917", "title": "Mens Nostra", "text": " Mens Nostra \u00e8 un'enciclica di papa Pio XI, promulgata il 20 dicembre 1929, dedicata agli esercizi spirituali e alla loro importanza nella vita dei cristiani come \"\u00ab mezzo preziosissimo di rinnovamento individuale e sociale \u00bb\".\nCos\u00ec Giovanni Paolo II dichiarava in occasione del 50\u00ba Anniversario dell'enciclica, nell'Angelus del 16 dicembre 1979: \"\u00ab Il prossimo 20 dicembre ricorre il 50\u00ba anniversario della pubblicazione dell'Enciclica Mens nostra del mio venerato predecessore Pio XI sugli Esercizi Spirituali\u2026 Pio XI raccomandava il metodo di sant'Ignazio, guida sicura in questo cammino per lo speciale carisma ricevuto da Dio a vantaggio di tutta la Chiesa. Da tale storico documento, pastori d'anime e istituti religiosi hanno preso ispirazione e incoraggiamento ad aprire case di esercizi, che si possono ben definire \u201cpolmoni della vita spirituale\u201d per le anime e per le comunit\u00e0 cristiane, poich\u00e9 gli esercizi sono un insieme di meditazioni e di preghiere nell'atmosfera di raccoglimento e di silenzio, e soprattutto una particolare spinta interiore suscitata dallo Spirito Santo per aprire ampi spazi dell'anima all'azione della grazia\u2026 Spero che la ricorrenza di questo cinquantesimo sia provvidenziale occasione perch\u00e9 sacerdoti, religiosi e laici continuino ad essere fedeli a questa esperienza e le diano incremento: faccio questo invito a tutti i sinceri ricercatori della verit\u00e0. La scuola degli esercizi spirituali sia sempre un efficace rimedio al male dell'uomo moderno trascinato dal vortice delle vicende umane a vivere fuori di s\u00e9, troppo preso dalle cose esteriori; sia fucina di uomini nuovi, di autentici cristiani, di apostoli impegnati. \u00c8 il voto che affido all'intercessione della Madonna: la contemplativa per eccellenza, la maestra sapiente degli esercizi spirituali \u00bb\"."}
{"id": "1748919", "revid": "599013", "url": "https://it.wikipedia.org/wiki?curid=1748919", "title": "Oswaldo Ibarra", "text": "Caratteristiche tecniche.\nEstremo difensore agile e reattivo, difetta di continuit\u00e0.\nCarriera.\nClub.\nDebutta nel Club Deportivo El Nacional, squadra tra le pi\u00f9 titolate del suo paese, l'Ecuador, e rimane fedele al club per 17 anni, dal 1990 al 2007, anno nel quale decide di dare, a 38 anni, una svolta alla sua carriera passando ai rivali del Deportivo Quito, partecipando alla Copa Sudamericana 2008. Indossa sempre il numero 12, nonostante giochi titolare la maggior parte delle partite, e ha indossato questo numero sia nelle competizioni di club che in nazionale. Invece del suo cognome, sul retro della sua maglietta reca la scritta \"Geovani\", ovvero il suo secondo nome (scritto anche Johvani o Geovanny secondo varie fonti).\nNazionale.\nCon l' Ibarra ha esordito il 5 febbraio 1997 e ha disputato diverse partite nelle edizioni 2001 e 2004 della Copa Am\u00e9rica, due partite nelle qualificazioni al e diverse amichevoli, con l'ultima presenza risalente al 10 luglio 2004."}
{"id": "1748931", "revid": "15756", "url": "https://it.wikipedia.org/wiki?curid=1748931", "title": "Chiesa dei Santi Nazaro e Celso (Verona)", "text": "La chiesa dei Santi Nazaro e Celso \u00e8 un luogo di culto cattolico di Verona situato nel quartiere di Veronetta, sulla strada che conduce a porta Vescovo. L'origine \u00e8 collocabile intorno al VII secolo quando un primo, semplice edificio monastico sorto in epoca longobarda venne realizzato ai piedi del prospiciente monte Castiglione. Parte di questo sacello, originariamente dedicato a San Michele Arcangelo, sopravvive tutt'ora con i suoi affreschi e i suoi pavimenti musivi. Si trattava probabilmente di un \"martyrion\" dedicato alla venerazione delle reliquie dei Santi Nazaro e Celso.\nAccanto a questo primo edificio vi era una chiesa fatta costruire dai monaci durante la dominazione longobarda, forse in stile romanico, di cui nulla oggi \u00e8 rimasto se non prove della sua esistenza nel \"Versus de Verona\" (fine del VIII secolo) e nell'iconografia rateriana (prima met\u00e0 del X secolo). La prima menzione archivistica della comunit\u00e0 monastica annessa risale a un documento del 1035, mentre fonti successive raccontano di un monastero in crescita grazie ad alcuni \"beneficium\". Con un diploma del 24 maggio 1111 pass\u00f2 sotto la protezione diretta dell'imperatore Enrico V di Franconia in un vero e proprio rapporto vassallatico. Nel XIII secolo Ezzelino III da Romano, da poco entrato a Verona, spogli\u00f2 la comunit\u00e0 dei monaci dei propri vasti possedimenti ed esili\u00f2 l'abate, in quanto preoccupato del suo crescente potere e della sua avversione. Con il successivo avvento degli scaligeri il monastero riebbe le sue propriet\u00e0 ma si evit\u00f2 di riconfermargli il potere politico di un tempo. Dopo oltre un secolo di declino, nel 1444, papa Eugenio IV dispose che la comunit\u00e0 benedettina veronese venisse unita con la pi\u00f9 ricca abbazia di Santa Giustina di Padova: ci\u00f2 dette ai monaci un nuovo slancio che permise loro nel 1464 di demolire la precedente chiesa romanica e iniziare la costruzione dell'edificio odierno, la cui consacrazione avvenne il 19 gennaio 1483. Nel 1767 venne soppresso il monastero benedettino e i beni acquisti dalla Repubblica di Venezia per poi essere in parte ceduti quattro anni dopo alle monache benedettine di San Daniele, le quali apportarono alcuni restauri. L'editto di Napoleone del 1810 sciolse definitivamente il monastero, che venne demolito per lasciare posto alla sola chiesa.\nL'attuale edificio venne realizzato in un misto di stile gotico e rinascimentale. Il portale, inserito in una sobria facciata, \u00e8 raggiungibile attraversando il sagrato, racchiuso da un alto muro che lo separa dalla strada. L'interno \u00e8 diviso in tre navate, che conducono a un transetto che si interpone tra il piedicroce e il presbiterio. Sul fianco di ogni navata laterale sono collocati cinque altari, ognuno dei quali \u00e8 arricchito dalla presenza di una pala d'altare sovrastata da una lunetta, dipinte da celebri pittori veronesi, tra cui Antonio Badile, Orlando Flacco, Battista del Moro e Domenico Brusasorzi. La volta del presbiterio e il catino absidale vennero affrescati da Paolo Farinati, che realizz\u00f2 anche le due tele poste ai lati del coro. Al termine del braccio destro del transetto si apre la cappella di San Biagio, completata nel 1508 per ospitare le reliquie dei martiri San Biagio e Santa Giuliana, giunte qui nel 1174. La cappella \u00e8 riccamente decorata da un ciclo pittorico a cui lavorarono, tra gli altri, Falconetto, Domenico e Francesco Morone, Paolo Morando, Bartolomeo Montagna, Francesco Bonsignori, Girolamo dai Libri e Moretto.\nStoria.\nOrigine: il \"martyrion\" di San Michele.\nL'attuale edificio risale al XV secolo ma \u00e8 solo l'ultimo di una serie di fabbricati religiosi che si susseguirono nei secoli. L'origine della chiesa dei Santi Nazaro e Celso \u00e8 infatti molto antica e pu\u00f2 essere ricondotta alla realizzazione di un primo, semplice edificio ai piedi del monte Castiglione, nel cui tufo venne scavata l'abside, e originariamente dedicato a San Michele Arcangelo. Probabilmente si trattava di un \"martyrion\" dedicato alla venerazione delle reliquie dei Santi Nazaro e Celso e risalente all'epoca paleocristiana, tra il VI e il VII secolo, agli albori del cristianesimo. Oltre che dall'abside, questo edificio era costituito da un buio androne cruciforme in muratura con transetto e copertura a volta a botte. Le pareti erano decorate da cicli di affreschi in strati sovrapposti, di varie epoche, che in parte vennero staccati nel 1881 e spostati nella ex chiesa di San Francesco al corso presso il museo degli affreschi Giovanni Battista Cavalcaselle, mentre parti del pavimenti a mosaico rimangono sul posto. Accanto a questo \"martyrion\" doveva trovarsi un rudimentale monastero.\nSecondo quanto ricostruisce Carlo Cipolla, questo sacello (da alcuni indicato anche come \"grotta\" o come \"cappella\") venne profondamente danneggiato dalle invasioni degli Ungari e in particolare durante quella del 933, per poi essere restaurato per volere del vescovo di Verona Otberto, che promosse anche la realizzazione degli affreschi. Cipolla deduce questo grazie a una scritta del 996 trovata sul posto e oramai perduta che recitava: \u00abANN. AB INCARNC dNi NRI DCCCCXCVI. INDIC X\u00bb. Tuttavia i due strati di intonaco che si riscontrano suggeriscono che ai primi antichi affreschi se ne aggiunsero di ulteriori che possono essere datati intorno al 1180.\nPeriodo basso medioevale: primitivo edificio romanico.\nNessun documento \u00e8 pervenuto riguardo al primitivo insediamento monastico alto medioevale, tuttavia il complesso religioso viene citato nel \"Versus de Verona\", un poema della fine del VIII secolo, ed \u00e8 ben riconoscibile nella cosiddetta iconografia rateriana, la pi\u00f9 antica rappresentazione grafica di Verona, realizzata dal vescovo Raterio intorno alla prima met\u00e0 del X secolo.\nAgli inizi dell'XI secolo, il progressivo aumento della popolazione spinse i monaci benedettini a promuovere la realizzazione di un nuovo edificio di maggiori dimensioni rispetto al precedente. Tale iniziativa venne portata a termine durante gli ultimi anni dell'episcopato del vescovo Giovanni, mentre primo abate ne fu un certo Mauro. Con ogni probabilit\u00e0 questa chiesa doveva essere impostata su una tradizionale pianta basilicale a cinque navate e doveva rispettare le caratteristiche dell'architettura romanica, ma nulla di pi\u00f9 sappiamo, cos\u00ec come nulla sappiamo circa l'istituzione della comunit\u00e0 benedettina in loco. La prima menzione conosciuta dell'esistenza della comunit\u00e0 monastica benedettina aggregata alla chiesa, infatti, risale a un documento del 1035 in cui si attesta che l'abate di quel tempo era il gi\u00e0 citato Mauro. Le fonti successive raccontano di un monastero in netta crescita grazie all'attribuzione di alcuni \"beneficium\" nella provincia concessi dai vescovi che si succedettero a capo della diocesi veronese.\nCon un diploma del 24 maggio 1111 il monastero pass\u00f2 sotto la protezione diretta dell'imperatore Enrico V di Franconia: questo atto specific\u00f2 come nessun'altra autorit\u00e0, vescovo compreso, potesse rivendicare alcun potere giurisdizionale su di esso e sui suoi beni, inoltre confer\u00ec all'abate il potere di amministrare la giustizia, sia civile sia criminale, in un vero rapporto vassallatico. Tale rapporto era confermato da alcuni obblighi in capo all'abate che, seppur poco pi\u00f9 che formali, erano tipici di questa posizione giuridica. Tra i vari obblighi, quello di celebrare una messa al giorno per l'imperatore e dodici nella ricorrenza della sua dipartita, e fornire un cavallo al vescovo veronese ogni qualvolta si fosse dovuto spostare su volere imperiale. L'abate inoltre aveva il potere di creare cavalieri e militi e quindi di costituire una propria milizia a difesa del monastero.\nUna bolla papale di Adriano IV del 30 maggio 1158 confermava al monastero, allora retto dall'abate Clemente, i suoi privilegi e assicurava la protezione papale. A quel tempo il monastero possedeva un ostello e un ospedale, nel quale il 3 dicembre 1174 venne ospitato un barone tedesco di nome Bonifacio, facente parte del seguito dell'imperatore Federico Barbarossa in quella che passer\u00e0 alla storia come la terza crociata. Bonifacio mor\u00ec poco dopo, ma prima di spirare decise di fare omaggio all'abate che lo aveva assistito, padre Adriano, dei corpi dei martiri San Biagio e Santa Giuliana che aveva trafugato in Terrasanta. I monaci decisero di conservare provvisoriamente le preziose reliquie sotto l'altare maggiore.\nNel secolo successivo il monastero aveva acquisito una tale ricchezza e un tale potere che port\u00f2 Ezzelino III da Romano, da poco entrato in Verona, a disporre l'esilio dell'abate Bonifacio, ritenuto politicamente avverso, e di confiscare i vasti possedimenti dell'abbazia. I monaci dovettero aspettare la salita al potere di Mastino I della Scala per ritornare in possesso dei propri beni, ma la signoria scaligera evit\u00f2 di conferirgli qualsiasi potere politico.\nIl XV secolo fu contrassegnato da una profonda decadenza del monastero, sia per quanto riguarda la propria dotazione economica sia per il numero di monaci, che and\u00f2 inesorabilmente ad assottigliarsi. A nulla servirono gli sforzi dell'abate Bartolomeo Mazzetti, deceduto nel 1442, e dei benefici concessi da papa Martino V con la bolla dell'11 gennaio 1419. Nel 1444 papa Eugenio IV dispose che il monastero dei Santi Nazaro e Celso venisse unito con la prestigiosa abbazia di Santa Giustina di Padova, la quale godeva di ben maggiori fortune.\nLa realizzazione dell'edificio attuale.\nL'unione con l'abbazia padovana dette nuova forza al convento, tanto che verso nella seconda met\u00e0 del XV secolo si procedette con la realizzazione dell'edificio odierno. L'inizio dei lavori, ricordato in un'iscrizione posta sopra il portale di ingresso della facciata, avvenne il 15 ottobre 1464, poco dopo la demolizione del precedente edificio romanico. A quel tempo, Guglielmo da Milano ricopriva la carica di abate. Secondo quanto documentato sull'iscrizione, i lavori di realizzazione dei muri esterni si conclusero il 6 aprile 1466, tuttavia i lavori di rifinitura proseguirono per una ventina d'anni, durante i quali si alternarono momenti di interruzione e ripresa. L'apertura al culto avvenne il 19 gennaio 1483 alla presenza dell'abate Gianfrancesco, dell'arcivescovo di Durazzo Marco Cattaneo, vicario del vescovo veronese, e del cardinale Giovanni Michiel, che procedette con la consacrazione.\nLa nuova costruzione fu l'occasione per trovare una degna collocazione alle reliquie dei martiri giunte dalla Terrasanta, che vantavano una grande venerazione da parte dei veronesi. Si decise pertanto di conferire a Beltrame Jarola (detto Beltramo da Valsolda) la costruzione di una cappella dedicata; i lavori iniziarono il 7 marzo 1488 con Girolamo da Piacenza a capo del monastero. L'anno successivo si procedette a istituire una confraternita, denominata \"di San Biagio\", a cui conferire l'incarico di finanziare e sovrintendere l'edificazione. La cappella, di stile rinascimentale e collocata al termine del braccio di sinistra del transetto, venne completata venti anni dopo e il 24 aprile del 1508 vi si traslarono le sacre reliquie. La consacrazione era comunque avvenuta gi\u00e0 il 30 luglio del 1491.\nOltre a questi importanti avvenimenti relativi alla vicenda edificatoria, negli stessi anni il monastero pot\u00e9 giovarsi di nuovi benefici: il 2 aprile 1498 papa Alessandro VI gli confer\u00ec la giurisdizione dell'abbazia benedettina di Badia Calavena; il vescovo Marco Corner concedette il titolo di parrocchia con fonte battesimale; infine Papa Paolo IV gli sottomise la pieve di Santa Maria di Tregnago. La ritrovata prosperit\u00e0 economica permise al monastero di realizzare l'attuale campanile, di effettuare alcuni interventi all'interno e di incaricare il celebre pittore Paolo Veronese di realizzare \"Cena in casa di Simone il fariseo\", da collocarsi nel refettorio (oggi esposta alla Galleria Sabauda). Nella seconda met\u00e0 del XVI secolo vengono effettuati diversi lavori che comprendono l'allungamento del presbiterio e la copertura del coro e dello stesso presbiterio tramite volte che verranno poi affrescate da Paolo Farinati nel 1575.\nLa devastante epidemia di peste che nel 1630 colp\u00ec gran parte d'Europa non risparmi\u00f2 il monastero, che perse quasi tutti i suoi monaci. Nel 1736 si provvide al restauro della canonica. Per volere del governo veneto, nel 1767 venne infine soppresso il monastero benedettino e i beni acquisti dalla Repubblica veneta; quattro anni dopo, con atto rogato il 28 ottobre e per la somma di 14 500 ducati, le monache benedettine di San Daniele entrarono in possesso del monastero e della chiesa, procedendo a effettuare diversi restauri che molti critici non ritengono del tutto rispettosi dell'insieme architettonico. Infine, l'editto di Napoleone del 1810 sciolse definitivamente il monastero, i cui chiostri furono da l\u00ec a breve demoliti per lasciare posto alla sola struttura, che rimase a svolgere le funzioni di parrocchia.\nEsterni.\nSagrato.\nIl nobile Francesco Moscardo finanzi\u00f2 l'ampio sagrato di forma ellittica antistante la chiesa, realizzato su progetto dell'architetto Antonio Saletti. Questo \u00e8 racchiuso da un alto muro ritmato da lesene, a cui si accede attraverso un ampio e originale portale del 1688 in stile rinascimentale, composto da quattro colonne binate arricchite da due drappi annodati al fusto e poggianti su basi quadrate. Le colonne sorreggono una trabeazione di ordine dorico decorata con simboli ecclesiastici, con un frontone che racchiude il timpano decorato con la croce di Lorena, una variante dello stemma dell'ordine benedettino, e il motto \u00abPAX\u00bb.\nNel prospetto interno del muro di cinta si alternano paraste e nicchie vuote in cui, secondo le intenzioni del progettista, dovevano collocarsi delle statue. Le paraste terminano con delle cuspidi che superano il muro in altezza, a loro volta sormontate da una pietra sferica. Sulla fronte interna, sopra la chiave dell'arco, vi \u00e8 una lapide in cui si legge: \u00abPROSPECTVM HVVNC SITV SQVALIDVM // AC RUDERIBUS HORRIDUM // IN AMOENIOREM FORTUNAM // ABBAS ET MONACHI RESTITVERVNT // ANNO SALVTIS MDCLXXXVIII // FRANCISCO MOSCARDO CO PROTECTORE\u00bb.\nFacciata.\nLa sobria facciata in cotto si presenta divisa, tramite paraste, in tre fasce verticali corrispondenti alle navate interne, la cui centrale risulta nettamente pi\u00f9 alta rispetto alle due laterali. Sotto gli spioventi vi \u00e8 una decorazione costituita da archetti rampanti leggermente aggettanti e ortogonali all'inclinazione del tetto, mentre sopra la gronda cinque pilastrini decorati con un arco trilobato sorreggono alti pinnacoli che terminano con una croce. Centralmente vi \u00e8 un'ampia apertura rotonda, racchiusa in una cornice in marmo strombata con anelli concentrici, che richiama l'architettura gotica lombarda.\nSotto di essa si apre il portale in stile neogotico racchiuso in un arco acuto lievemente strombato e sorretto da piedritti costituiti da colonnine tortili accostati a pilastrini lisci, terminanti in capitelli su cui sono scolpiti motivi floreali. Tra il portale e il vertice dell'arco vi \u00e8 una lunetta affrescata, opera oramai rovinata di Paolo Ligozzi, in cui ha rappresentato la \"Beata Vergine col Figlio e ai lati i Santi Nazaro e Celso\". Sopra il portale, nel 1466, venne posta una lapide a ricordo del completamento della struttura muraria della chiesa, mentre sul lato destro vi \u00e8 un elogio del poeta Girolamo Pompei. Lateralmente si aprono due grandi finestroni a tutto sesto con cornice marmorea che illuminano le navate interne.\nCampanile.\nIl caratteristico e originale campanile rinascimentale venne commissionato nel novembre del 1550 dall'abate padre Mauro Vercelli all'architetto Francesco da Castello, discendente di una famiglia di lapicidi originaria della Lombardia, mentre la fornitura e la lavorazione delle pietre bianche furono affidate ai fratelli Gadin di Sant'Ambrogio di Valpolicella. La torre \u00e8 caratterizzata da un alto fusto realizzato in laterizio, in cui ogni prospetto \u00e8 racchiuso tra due lesene e terminante in alto con due archi, dove i peducci che li sorreggono e i conci di chiave sono in materiale lapideo. La cella campanaria \u00e8 invece caratterizzata da un'apertura a bifora per ogni lato che presentano dei mascheroni posti sulle chiavi di volta. Sopra la cella corre un fregio composto da metope e triglifi su cui si innalza una loggetta con una balaustra leggermente sporgente. Infine, il campanile termina con una pigna piramidale a base quadrata realizzata in cotto con costoloni in pietra bianca di raccordo tra i quattro lati. Caratteristica unica tra i campanili della citt\u00e0 di Verona \u00e8 la presenza dell'orologio sul fusto.\nLa cella campanaria, in tipico stile quattrocentesco, ospita un insieme di sei campane intonate secondo la scala musicale di Re3 calante. Fuse nel 1849 dalla ditta Cavadini, vengono tuttora suonate manualmente secondo la tecnica dei concerti di Campane alla veronese.\nInterni.\nIl quattrocentesco edificio chiesastico \u00e8 disposto su tre navate terminanti in tre absidi, il tutto coperto da volte. Le navate sono di sei campate ciascuna e scandite da pilastri con lesene di ordine dorico. Questi sorreggono a loro volta lesene di ordine ionico, su cui si impostano gli archi di cintura delle volte della navata centrale. Le arcate trasversali delle navate minori sono invece acute.\nLa navata centrale, oltre che dall'occhio aperto sulla facciata, \u00e8 illuminata dalle finestrelle rotonde poste in corrispondenza di ogni campata, nel sottarco della volta. Lungo le pareti delle navate laterali sono posti, leggermente rientranti, cinque altari tutti incorniciati da lesene a specchio decorate nel fusto e che sorreggono un capitello. Le due navate minori ricevono luce esclusivamente da due grandi finestroni ad arco a tutto sesto inseriti nella facciata. Il piedicroce termina in un transetto il cui braccio sinistro si conclude con una balaustra che lo separa dalla cappella di San Biagio, mentre quello destro conduce alla sagrestia.\nIl presbiterio \u00e8 di forma rettangolare cos\u00ec come lo \u00e8 il coro. Ai lati del presbiterio si aprono de piccole cappelle poste in continuazione delle due navate laterali. La chiesa termina con un'abside semicircolare con catino. L'attuale pavimento venne posato nel 1843.\nL'organo della chiesa, posto nella cantoria sopra la porta di ingresso, \u00e8 una realizzazione del 1852 del vicentino Gian Battista De Lorenzi e presenta due ante dipinte da Battista Brusasorzi in cui sono raffigurati degli angeli musicanti posti dietro una balconata di un loggiato. Sono inoltre presenti tre confessionali realizzati in noce e risalenti al XVI secolo. Appena entrati, infine, si incontrano due acquasantiere in marmo rosso di Verona, anch'esse del cinquecento. Le tavole della \"via crucis\" vennero dipinte nel 1820.\nAltari della navata di sinistra.\nNel primo altare che si incontra sulla navata di sinistra \u00e8 collocata una pala d'altare, databile intorno al 1580, di Michelangelo Aliprandi raffigurante una \"Beata Vergine allattante in trono e ai lati i Santissimi Rocco e Sebastiano\" sormontata da una lunetta, sempre di Aliprandi, con \"il battesimo di Cristo\". In entrambe le opere si nota come l'autore tragga ispirazione dagli esponenti della scuola veronese come Caroto, dai Libri e il suo maestro, il celebre pittore Paolo Veronese, pur attestandosi a un risultato qualitativo di pi\u00f9 modesto rilievo. Sul primo pilastro della navata vi \u00e8 appeso un dipinto a olio su tela di anonimo del XV secolo, probabilmente un imitatore di Stefano da Verona, con raffigurata una \"Madonna col Bimbo tra le braccia\".\nLa pala del secondo altare \u00e8 invece una pregevole opera firmata e datata 1545 dal pittore Antonio Badile in cui \u00e8 rappresentata \"La Beata Vergine col Figlio in gloria e i Santissimi Battista, Antonio Abate, Benedetto e Biagio\" e tradizionalmente conosciuta come \"pala di san Biagio\". Sul retro vi sono riportate informazioni sulla data di realizzazione e di collocazione. La tela, prettamente manieristica, richiama l'arte lombarda e in particolare lo stile di Moretto da Brescia. Il dipinto della lunetta, \"Le tentazioni di Sant'Antonio abate\", \u00e8 invece opera di Michelangelo Aliprandi.\nIl pittore Giulio Carpioni \u00e8 invece l'artista della pala del terzo altare in cui \u00e8 rappresentato \"San Mauro che risana gli ammalati\" mentre la realizzazione della lunetta venne affidata a Battista del Moro che affresc\u00f2 un \"San Francesco che riceve le stimmate\", non una delle sue opere pi\u00f9 riuscite.\nIl quarto altare \u00e8 abbellito da una pala, \"Cristo crocifisso\", dipinta nel 1560 da Orlando Flacco, in cui spicca il sapiente utilizzo del chiaroscuro a sottolineare l'aspetto drammatico della scena. Di dubbia attribuzione il \"Cristo risorto\" dipinto nella lunetta in cui tradizionalmente si \u00e8 indicata la mano di Francesco Torbido ma che pi\u00f9 recentemente si \u00e8 ipotizzato che sia anch'esso del Flacco.\nInfine, la pala che adorna il quinto altare, raffigurante \"Beata Vergine col Bambino e i Santissimi Pietro, Paolo e Margherita\", \u00e8 opera di gran pregio del pittore veronese Domenico Brusasorzi, collocabile tra il 1547 e il 1548. Interessante la composizione cromatica e in particolare il rosa cangiante utilizzato per la veste della Madonna e il colore sabbia per la tunica di San Pietro. Inizialmente il dipinto era collocato nella chiesa di Santa Maria del Paradiso e poi qui spostato nel 1810. Sempre del Brusasorzi \u00e8 il dipinto della lunetta in cui rappresenta \"Cristo che consegna le chiavi a San Pietro\", opera ad affresco profondamente influenzata dalla scuola veneziana e non classificabile tra le migliori realizzazioni di Domenico.\nAltari della navata di destra.\nIl primo altare della navata di destra appartenne, come si pu\u00f2 notare dall'arma gentilizia rappresentata nel plinto dei pilastri laterali, alla famiglia nobiliare degli Orci. L'autore della pala \"La conversione di San Paolo\", datata 1584, \u00e8 il pittore Bernardino India, che per realizzarla ha tratto ispirazione del mantovano Giulio Romano. India realizz\u00f2 anche il dipinto a olio e quasi monocromo (con toni biancastri e gialli chiaro), \"trasfigurazione di Cristo\", per la lunetta, mentre le decorazioni dei sotto archi potrebbero essere attribuibili alla bottega di Paolo Farinati .\nDel Farinati \u00e8 certamente la tela raffigurante un\"Annunciazione\" collocata sul secondo altare che, oltre a firmarla, Paolo provvedette a datarla MDLVII. Sempre lo stesso artista scelse di rappresentare \"Adamo ed Eva cacciati dal Paradiso terrestre\" nella lunetta, considerato uno dei migliori lavori di Farinati e il cui disegno preparatorio \u00e8 oggi conservato nelle collezioni reali del castello di Windsor.\nGiovanni e Paolino Caliari sono, invece, gli autori della pala \"Sacro Cuore di Ges\u00f9 in gloria e ai lati san Benedetto da Norcia e la beata Caterina da Raconigi\" per il terzo altare di destra che firmarono \u00abPAOLO ET JOVANES CALIARI - V. PIN - MDCCCXXVI\u00bb. La lunetta invece \u00e8 opera di Battista del Moro, in cui rappresenta \"L'incontro di Cristo con le pie donne\".\nLa manieristica pala del quarto altare \u00e8 un \"Cristo presentato al popolo\" (o \"Ecce Homo\"), opera del pittore Orlando Flacco risalente al 1560, in cui gli elementi compositivi, come l'ambiente architettonico dello sfondo e le due figure dei soldati, denotano una chiara ispirazione allo stile di Paolo Veronese. Anche qui un giovane Battista del Moro \u00e8 l'autore della lunetta \"santa tratta davanti ad un giudice\" realizzata nel 1632.\nSul quinto e ultimo altare \u00e8 collocata la pala \"Sacra Famiglia in gloria, ai lati in basso i santi Antonio da Padova e Francesco\" realizzata da Giovanni Caliari verso la prima met\u00e0 del XIX secolo. Il padre di Giovanni, Paolino Caliari, \u00e8 invece il fautore della lunetta in cui \u00e8 rappresentata \"La discesa dello Spirito Santo\".\nTransetto.\nSul transetto di destra, posta davanti alla navata laterale, vi \u00e8 una cappella realizzata da Ottavio Zanella nel 1805 su progetto di Leonardo Manzati e dedicata alla Vergine Assunta. Il soffitto con volte a botte \u00e8 decorato da un affresco di autore ignoto e assai deteriorato. In fondo al braccio destro del transetto si apre la sagrestia; sullo stesso muro sono presenti alcune importanti lapidi. Una di esse, posta alla sinistra della porta che conduce alla sagrestia, ricorda la consacrazione della chiesa del 1484, mentre quella posta a destra attesta la traslazione delle reliquie dei Santi Biagio e Giuliana nella nuova cappella nel 1466. Sopra la porta vi \u00e8 una statua policroma in terracotta collocata in una nicchia. Sulla parete di destra vi \u00e8 la porta che conduce al chiostro e sopra di essa vi \u00e8 posto, in una nicchia, il busto del poeta Girolamo Pompei. Sul lato destro si apre anche un piccolo locale che ospita la tomba dei Sacerdoti, sul pavimento vi \u00e8 una lapide con l'iscrizione: \u00abSACERDOTUM SODALITATI MDCCLXXIX\u00bb.\nSul braccio sinistro del transetto, in corrispondenza della navata laterale, vi \u00e8 la Cappella del Sacro Corpo di Cristo (o Cappella del Santissimo). Realizzata nel 1722, presenta una cupola con decorazione a cassettoni. Originariamente sopra l'altare barocco era presente una pala raffigurante \"Cristo che comunica gli apostoli\" di Antonio Balestra, ora spostata nella vicina cappella dei Gaio; al suo posto trova oggi collocazione una statua della Beata Vergine di Lourdes. Alle pareti si trovano due tele del pittore settecentesco Felice Boscaratti: a destra \"Il sogno di Elia\", a sinistra \"Il sacrificio di Melchisedech\". Il braccio del transetto termina, infine, con la cappella di San Biagio.\nPresbiterio, coro e abside.\nDi gusto rinascimentale, il presbiterio della chiesa dei Santi Nazaro e Celso \u00e8 sormontato da un soffitto realizzato con volta e decorato da affreschi di Paolo Farinati che realizz\u00f2 anche i quadri qui collocati. Alla sinistra vi \u00e8 \"Il battesimo di san Nazaro impartito da san Lino\" in cui Farinati realizz\u00f2 il suo autoritratto e quello di Paolo Veronese nei volti delle due uomini appoggiati alle colonne. Sopra di esso la lunetta rappresenta \"I santi Nazaro e Celso condotti in carcere\". Sempre Paolo \u00e8 l'autore della tela appesa sulla parete di destra, \"viaggio di San Nazaro da Roma a Milano\", sovrastata dalla lunetta \"I santi Nazaro e Celso illuminati dallo Spirito Santo fanno precipitare infranti gli idoli\". Entrambe le opere presentano uno stile spiccatamente manieristico che tradisce alcune forzature negli atteggiamenti dei personaggi. Al centro del presbiterio vi \u00e8 appeso un grande Crocifisso dipinto a tempera su tavola con un fondo oro.\nIl coro ha un soffitto che nella prima parte \u00e8 a volta a botte mentre nell'abside \u00e8 a catino. Quest'ultimo venne affrescato da Farinati, cos\u00ec come le tele poste alla sinistra e alla destra del coro, la prima raffigura \"I santi Nazaro e Celso condotti davanti all'imperatore per sacrificare agli idoli\" (firmato e datato \"\u00ab\"PAVLVS - FARINATI - F - MDLXXI\u00bb), la seconda \"Il miracoloso salvataggio dei santi Nazaro e Celso gettati in mare\". Paolo Farinati \u00e8 anche l'autore dell\"'incoronazione dei Santi Martiri Nazaro e Celso\" che decora il catino absidale. Sempre sull'abside, al centro vi \u00e8 collocata la tela \"La Vergine col Figlio in gloria ai piedi i santi Nazaro e Celso\" di incerta attribuzione anche se sono stati proposti diversi nomi. Nel pannello di sinistra sono raffigurati \"I santi Giovanni Battista e Benedetto\" mentre su quello di destra \"I santi Nazaro e Celso\".\nCappella di San Biagio.\nAl termine del braccio sinistro del transetto si apre la cappella di San Biagio, considerata l'opera di maggior pregio della chiesa. I lavori per la sua edificazione, voluta per ospitare le reliquie di san Biagio e santa Giuliana, iniziarono nel 1488 su progetto di Beltrame di Valsolda, a cui venne commissionata anche la direzione del cantiere. Tuttavia a Beltrame venne affiancato il giovane pittore Giovanni Maria Falconetto al quale i pi\u00f9 riconoscono la vera paternit\u00e0 dell'opera relegando il primo al ruolo, comunque non marginale, di esecutore. I lavori per la cappella furono possibili grazie all'impegno economico della Compagnia di san Biagio, una congregazione sorta proprio a sostegno del cantiere, che fece realizzare nel pavimento quattro sepolture per i proprio membri. Altri finanziamenti arrivarono dai committenti delle due edicole sepolcrali poste a destra e a sinistra. La prima funzione religiosa nella nuova cappella si tenne il 30 luglio del 1491 mentre la solenne traslazione della reliquia del santo avvenne in occasione della Pasqua del 1508. Tuttavia i lavori non erano ancora finiti ma si protrassero per altri 20 anni, giungendo a conclusione solo nel 1528. Infine, il 31 gennaio 1529, Gian Pietro Carafa, il futuro papa Paolo IV, pot\u00e9 consacrare la cappella. Negli anni successivi si ultimarono dei lavori di pavimentazione, eseguiti da maestranze alle dipendenze di Pietro e Gabriele Caliari, rispettivamente nonno e padre del celebre pittore Paolo Veronese.\nL'architettura della cappella si compone, essenzialmente, di tre volumi sovrapposti: un cubo con lati di 8,2 metri alla base, un tamburo ottagonale e una cupola. Nelle pareti laterali sono aperte due nicchie nelle quali sono state ricavate delle piccole cappelle; l'abside poligonale \u00e8 provvista di volta a costoloni di gusto gotico.\nTutte le superfici interne della cappella sono decorate ad affresco dallo stesso Falconetto, che vi lavor\u00f2 tra il 1497 e 1499. L'artista dipinse molteplici figure di santi, profeti e angeli, non mancando di inserirli in precisi e dettagliati elementi architettonici, sempre dipinti. Nell'impresa venne aiutato da alcuni allievi della sua bottega, come un certo Zuan Giacomo che realizz\u00f2 un\"Adorazione dei Magi\" per il catino dell'abside della cappella di sinistra. Di pregevole fattura i \"San Rocco\" e \"San Sebastiano\" sulla parete di destra in basso. La facciata interna dell'arco di ingresso nella cappella venne dipinta, invece, dal Cavazzola nel 1514 con un\"Annunciazione\" e ai lati \"San Biagio\" e \"San Zeno\". Nella cappella di destra si trovano anche delle tele di Jacopo Palma il Giovane, mentre in quella di sinistra \u00e8 collocato un trittico di Girolamo Mocetto.\nL'abside della cappella \u00e8 di forma poligonale ed \u00e8 innalzata di due gradini. Gli affreschi del catino absidale sono opera di Domenico Morone che divide lo spazio in sette spicchi al cui interno rappresenta altrettante figure di santi e martiri. Al centro vi \u00e8 la pala d'altare \"Madonna in gloria e i santi Giuliana e Biagio\", commissionata il 20 luglio 1514 al pittore Francesco Bonsignori. Questa \u00e8 inserita in una pregevole cornice realizzata da un certo Piero nel 1526 e successivamente decorata da Callisto e Girolamo dai Libri, con quest'ultimo che realizz\u00f2 anche la predella, raffigurando \"Un miracolo di San Biagio\", \"Il martirio di San Sebastiano\" e \"La decapitazione di santa Giuliana\".\nSagrestia.\nAl termine del braccio destro del transetto vi \u00e8 la porta tramite la quale si accede alla sagrestia. Il suo spazio \u00e8 suddiviso in tre campate con volta a vela con piedritti decorati multipli e pensili. Il locale \u00e8 adornato da un complesso di elementi in legno formato da panconi, spalliere e cassettoni realizzati intorno alla fine del XV secolo da ignoto. Il mobile pi\u00f9 interessante \u00e8 il grande armadio posto in fondo alla sagrestia, che adorna l'altare della vestizione e in cui sono incise due scritte: \u00abRELIQVIAE SANCTORVM e ANNO DNI . MDCCLXVIII\u00bb.\nNella sagrestia sono inoltre presenti alcune tele: Bartolomeo Montagna dipinse il polittico con \"I santi Giuliano e Biagio\" e \"Cristo nel sepolcro\"; Felice Brusasorzi \u00e8 l'autore di \"La Beata Vergine col Figlio in gloria, ai lati in basso i santi Pietro, Paolo, Agostino e Benedetto\" appesa sopra la porta di ingresso; sulla parete di destra \u00e8 appeso un \"San Benedetto genuflesso in adorazione della Vergine\" firmata da Simone Brentana e datata 1723; di anonimo, anche se \u00e8 stata proposta una possibile attribuzione a Francesco Benaglio, \u00e8 invece l'olio su tavola raffigurante \"La Piet\u00e0 con ai lati San Benedetto ed altro santo\"."}
{"id": "1748932", "revid": "1632387", "url": "https://it.wikipedia.org/wiki?curid=1748932", "title": "Se il seme non muore", "text": "Se il grano non muore \u00e8 l'autobiografia dello scrittore francese Andr\u00e9 Gide, pubblicata nel 1924 presso l'Editore Gallimard.\nTrama.\nLo scrittore comincia il racconto a partire dall'infanzia, mettendo in luce le sue difficolt\u00e0 nel relazionarsi all'altro; \u00e8 in particolare rilevante la figura della madre, che con la sua educazione contribuisce a fare di Andr\u00e9 un bambino timido che rifiuta il confronto con i coetanei (finge infatti di essere malato per non recarsi a scuola).\nVengono descritte le crisi etiche dello scrittore, che con difficolt\u00e0 riesce a conciliare l'educazione puritana ricevuta con le proprie pulsioni istintive; la forte tensione idealista che \u00e8 presente in Gide deve fare i conti con quanto vi \u00e8 di scabroso nei suoi istinti.\nLa debolezza e il complesso di inferiorit\u00e0 nei confronti dell'altro ingenerato dall'educazione familiare porteranno lo scrittore a scoprire la sua omosessualit\u00e0.\nProprio nella sensualit\u00e0 Gide trova l'equilibrio fra la ricerca dell'estasi e la purezza morale.\nL'opera \u00e8 attraversata nondimeno dall'amore platonico per la cugina Madeleine, simulacro di tutto ci\u00f2 che lo scrittore ama, di tutto ci\u00f2 che egli ritiene bello e puro, e che sposa nell'ottobre 1895 lasciando tuttavia il matrimonio in bianco."}
{"id": "1748935", "revid": "123880987", "url": "https://it.wikipedia.org/wiki?curid=1748935", "title": "Melvil Dewey", "text": "Biografia.\nDewey nasce in una famiglia povera, in una cittadina della Contea di Jefferson, nell'alto stato di New York. Il suo nome completo \u00e8 Melville Louis Kossuth Dewey, in onore del patriota ungherese Lajos Kossuth. Frequent\u00f2 la Toad Hollow School e nel 1867 ricevette il certificato di insegnante.\nDopo un breve periodo di insegnamento, nel 1870 si iscrive all'Amherst College, nello Stato del Massachusetts. Entra a far parte della fratellanza DKE ed ottiene due premi Walker in matematica.\nNel 1873 entra a far parte dello \"staff\" della biblioteca universitaria. Si rende subito conto dei grandi limiti dei sistemi di catalogazione dell'epoca, basati su sistemi di collocazione fissa, collocati cio\u00e8 su spazi fisici anzich\u00e9 concettuali. Studia gli scrittori di biblioteconomia e visita molte biblioteche nelle citt\u00e0 di New York e Boston, tra cui quella di Harvard.\nIl pensiero di Dewey \u00e8 caratterizzato da due aspetti principali: una fiducia assoluta nella ragione, che lo porta a dar vita a diverse iniziative per la semplificazione e standardizzazione dell'ortografia (coerente con le proprie idee, cambi\u00f2 la grafia del proprio nome in \"Melvil\"), e una visione democratica della conoscenza e dell'educazione. Dewey comprende che le biblioteche possono avere un ruolo rivoluzionario nell'educazione se tutti i cittadini possono accedere agevolmente agli scaffali: i lettori devono poter trovare i libri che cercano senza ricorrere all'intermediazione di un esperto (il bibliotecario). Ma perch\u00e9 ci\u00f2 avvenga i libri devono essere ordinati in maniera chiara e significativa: la loro disposizione deve rispecchiare un ordine unico e universale, che abbracci la totalit\u00e0 dello scibile e possa essere riconosciuto e accettato da tutte le persone.\nMosso da questi principi, Dewey mette a punto il proprio sistema di classificazione, basato sulla collocazione relativa dei libri secondo il loro contenuto intellettuale ed utilizzando i numeri decimali da 0 a 9. Dewey divide il mondo del sapere in dieci classi principali, ciascuna delle quali divisa in dieci divisioni e quindi ulteriori dieci sezioni, fino a raggiungere 1.000 sezioni (10^3). L'8 maggio 1873 Dewey sottopone il suo piano alla commissione per la biblioteca dell'Amherst College, che ne approva l'applicazione sia alla raccolta libraria sia al catalogo per soggetto classificato.\nIl nuovo schema traeva spunto dalla struttura della conoscenza gi\u00e0 sottolineata da Francesco Bacone. Dewey pu\u00f2 essere stato ispirato da due sistemi bibliotecari che egli indica come riconoscimenti nella prima pubblicazione del suo sistema nel 1876. In quella prefazione e nelle seguenti tredici edizioni, Dewey cita il sistema a schede dell'editore italiano Natale Battezzati come \u00ab..la fonte pi\u00f9 fruttifera di idee..\u00bb\nNel 1876 Dewey deposita il brevetto del suo sistema di classificazione chiamato ufficialmente \"A Classification and Subject Index for Cataloguing and Arranging the Books and Pamphlets of a Library\" e collabora alla fondazione dell\"'American Library Association\", divenendone segretario e quindi, nel 1890, presidente. \u00c8 l'editore del \"Library Journal\".\nNel 1883 diventa bibliotecario del Columbia College. Nel 1885 fonda il \"New York Library Club\" e pubblica la seconda edizione del suo sistema, chiamato \"Decimal Classification and Relative Index\". Nel 1888 collabora alla riorganizzazione della biblioteca statale di New York ad Albany.\nMuore per ictus il 26 dicembre 1931."}
{"id": "1748938", "revid": "247222", "url": "https://it.wikipedia.org/wiki?curid=1748938", "title": "Pedro Rizzetti", "text": ""}
{"id": "1748940", "revid": "6923", "url": "https://it.wikipedia.org/wiki?curid=1748940", "title": "Roc Yamaha", "text": ""}
{"id": "1748943", "revid": "3732", "url": "https://it.wikipedia.org/wiki?curid=1748943", "title": "Croce luterana", "text": ""}
{"id": "1748945", "revid": "519091", "url": "https://it.wikipedia.org/wiki?curid=1748945", "title": "Coppa Libertadores 1971", "text": "La Coppa Libertadores 1971 fu la 12\u00aa edizione della Coppa Libertadores e vide la vittoria del Nacional Montevideo.\nQuarti di finale.\nGruppo 1 Argentina, Per\u00f9.\n13.02 Sporting Cristal Lima - Universitario Lima 0:0\n19.02 Boca Juniors Buenos Aires - Rosario Central 2:1\n23.02 Sporting Cristal Lima - Rosario Central 1:2\n26.02 Universitario Lima - Rosario Central 3:2\n01.03 Sporting Cristal Lima - Boca Juniors Buenos Aires 2:0\n04.03 Universitario Lima - Boca Juniors Buenos Aires 0:0\n16.03 Rosario Central - Universitario Lima 2:2\n17.03 Boca Juniors Buenos Aires - Sporting Cristal Lima 2:2\n25.03 Rosario Central - Sporting Cristal Lima 4:0\n25.03 Boca Juniors Buenos Aires - Universitario Lima 0:0 vinta a tavolino dal Universitario Lima\n31.03 Universitario Lima - Sporting Cristal Lima 3:0\n31.03 Rosario Central - Boca Juniors Buenos Aires 0:0 \nGruppo 2 Bolivia, Uruguay.\n14.02 Chaco Petrolero La Paz - The Strongest La Paz 1:2\n02.03 Nacional Montevideo - Pe\u00f1arol Montevideo 2:1\n06.03 Chaco Petrolero La Paz - Nacional Montevideo 0:1\n07.03 The Strongest La Paz - Pe\u00f1arol Montevideo 1:2\n13.03 Chaco Petrolero La Paz - Pe\u00f1arol Montevideo 1:1\n14.03 The Strongest La Paz - Nacional Montevideo 1:1\n19.03 Pe\u00f1arol Montevideo - Chaco Petrolero La Paz 1:0\n20.03 Nacional Montevideo - The Strongest La Paz 5:0\n22.03 Pe\u00f1arol Montevideo - The Strongest La Paz 9:0\n23.03 Nacional Montevideo - Chaco Petrolero La Paz 3:0\n28.03 The Strongest La Paz - Chaco Petrolero La Paz 1:3\n30.03 Pe\u00f1arol Montevideo - Nacional Montevideo 0:2\nGruppo 3 Brasile, Venezuela.\n29.01 Palmeiras San Paolo - Fluminense Rio de Janeiro 0:2\n31.01 Galicia Caracas - Italia Caracas 3:3\n07.02 Galicia Caracas - Palmeiras San Paolo 2:3\n10.02 Italia Caracas - Palmeiras San Paolo 0:3\n14.02 Galicia Caracas - Fluminense Rio de Janeiro 1:3\n17.02 Italia Caracas - Fluminense Rio de Janeiro 0:6\n25.02 Palmeiras San Paolo - Italia Caracas 1:0\n28.02 Fluminense Rio de Janeiro - Galicia Caracas 4:1\n03.03 Palmeiras San Paolo - Galicia Caracas 3:0\n03.03 Fluminense Rio de Janeiro - Italia Caracas 0:1\n10.03 Fluminense Rio de Janeiro - Palmeiras San Paolo 1:3\n14.03 Italia Caracas - Galicia Caracas 3:2\nGruppo 4 Cile, Paraguay.\n07.02 Cerro Porte\u00f1o Asunci\u00f3n - Guaran\u00ed Asunci\u00f3n 1:1\n15.02 Cerro Porte\u00f1o Asunci\u00f3n - Uni\u00f3n Espa\u00f1ola Santiago 2:1\n18.02 Guaran\u00ed Asunci\u00f3n- Uni\u00f3n Espa\u00f1ola Santiago 1:1\n21.02 Cerro Porte\u00f1o Asunci\u00f3n - Colo Colo Santiago 0:0\n24.02 Guaran\u00ed Asunci\u00f3n- Colo Colo Santiago 2:0\n05.03 Guaran\u00ed Asunci\u00f3n- Cerro Porte\u00f1o Asunci\u00f3n 2:2\n06.03 Colo Colo Santiago - Uni\u00f3n Espa\u00f1ola Santiago 1:2\n13.03 Uni\u00f3n Espa\u00f1ola Santiago - Guaran\u00ed Asunci\u00f3n 2:1\n17.03 Colo Colo Santiago - Guaran\u00ed Asunci\u00f3n 3:2\n20.03 Uni\u00f3n Espa\u00f1ola Santiago - Cerro Porte\u00f1o Asunci\u00f3n 0:0\n24.03 Colo Colo Santiago - Cerro Porte\u00f1o Asunci\u00f3n 1:0\n31.03 Uni\u00f3n Espa\u00f1ola Santiago - Colo Colo Santiago 1:1\nGruppo 5 Colombia, Ecuador.\n28.02 Atl\u00e9tico Junior Barranquilla - Deportivo Cali 2:1\n28.02 Barcelona Guayaquil - Emelec Guayaquil 0:1\n03.03 Barcelona Guayaquil - Deportivo Cali 1:0\n07.03 Emelec Guayaquil - Deportivo Cali 3:1\n07.03 Barcelona Guayaquil - Atl\u00e9tico Junior Barranquilla 3:1\n10.03 Emelec Guayaquil - Atl\u00e9tico Junior Barranquilla 1:1\n18.03 Atl\u00e9tico Junior Barranquilla - Barcelona Guayaquil 0:2\n18.03 Deportivo Cali - Emelec Guayaquil 1:0\n21.03 Atl\u00e9tico Junior Barranquilla - Emelec Guayaquil 0:0\n21.03 Deportivo Cali - Barcelona Guayaquil 3:1\n28.03 Deportivo Cali - Atl\u00e9tico Junior Barranquilla 2:0\n28.03 Emelec Guayaquil - Barcelona Guayaquil 1:1\n31.03 Barcelona Guayaquil - Emelec Guayaquil 3:0\nSemifinali.\nGruppo 1.\n14.04 Universitario Lima - Palmeiras San Paolo 1:2\n22.04 Universitario Lima - Nacional Montevideo 0:0\n02.05 Palmeiras San Paolo - Nacional Montevideo 0:3\n06.05 Palmeiras San Paolo - Universitario Lima 3:0\n11.05 Nacional Montevideo - Universitario Lima 3:0\n18.05 Nacional Montevideo - Palmeiras San Paolo 3:1\nGruppo 2.\n18.04 Barcelona Guayaquil - Estudiantes La Plata 0:1\n25.04 Barcelona Guayaquil - Uni\u00f3n Espa\u00f1ola Santiago 1:0\n29.04 Estudiantes La Plata - Barcelona Guayaquil 0:1\n05.05 Uni\u00f3n Espa\u00f1ola Santiago - Barcelona Guayaquil 3:1\n12.05 Uni\u00f3n Espa\u00f1ola Santiago - Estudiantes La Plata 0:1\n19.05 Estudiantes La Plata - Uni\u00f3n Espa\u00f1ola Santiago 2:1\nFinale.\nEstudiantes La Plata - Nacional Montevideo 1:0 e 0:1, spareggio 0:2\n26 maggio 1971 La Plata Estadio La Plata (30000)\nEstudiantes La Plata - Nacional Montevideo 1:0(0:0)\nArbitro: Canessa (Cile)\nMarcatori: 1:0 Romeo 60\nClub Estudiantes de La Plata: Leone, Aguirre Su\u00e1rez, Togneri, Malbernat, Pacham\u00e9, Medina, Romeo, Echecopar, Rudzki (Bedogni), Verde, Ver\u00f3n.\nClub Nacional de Football: Manga, Blanco, Atilio Ancheta, Masnik, Mujica, Montero Castillo, V\u00edctor Esp\u00e1rrago (Mameli), Maneiro, Prieto (Bare\u00f1o), Luis Artime, Morales.\n2 giugno 1971 Montevideo Estadio Centenario (70000)\nNacional Montevideo - Estudiantes La Plata 1:0(1:0)\nArbitro: Favilli Neto (Brasile)\nMarcatori: 1:0 Masnik 28\nClub Nacional de Football: Manga, Ubi\u00f1a, Atilio Ancheta, Masnik, Blanco, Montero Castillo, V\u00edctor Esp\u00e1rrago, Maneiro, Luis Cubilla (Prieto), Luis Artime, Morales.\nClub Estudiantes de La Plata: Leone, Malbernat, Aguirre Su\u00e1rez, Togneri, Medina, Pacham\u00e9, Echecopar, Romeo, Verde, Rudzki (Bedogni), Ver\u00f3n.\n9 giugno 1971 Lima Estadio Nacional (41000)\nNacional Montevideo - Estudiantes La Plata 2:0(1:0)\nArbitro: Hormazabal (Cile)\nMarcatori: 1:0 V\u00edctor Esp\u00e1rrago 22, 2:0 Luis Artime 65\nClub Nacional de Football: Manga, Ubi\u00f1a, Atilio Ancheta, Masnik, Blanco, Montero Castillo, V\u00edctor Esp\u00e1rrago, Maneiro (Mujica), Luis Cubilla, Luis Artime, Morales (Mameli).\nClub Estudiantes de La Plata: Pezzano, Malbernat, Aguirre Su\u00e1rez, Togneri, Medina, Pacham\u00e9, Romeo, Echecopar, Rudzki, Verde, Ver\u00f3n (Bedogni)."}
{"id": "1748947", "revid": "1543377", "url": "https://it.wikipedia.org/wiki?curid=1748947", "title": "Karosa C956", "text": "Il Karosa C956/Irisbus Axer \u00e8 un autobus prodotto dal 2001 al 2007.\nProgetto.\nIl modello nasce alla fine degli anni '90 ad opera dell'azienda ceca Karosa, per sostituire il vecchio C935 e restare competitiva nel mercato degli autobus interurbani di fascia bassa. Viene dunque lanciato sul mercato nel 2002 con il marchio d'origine; a partire dal 2003, con l'acquisizione di Karosa da parte del gruppo italofrancese Irisbus, il C956 viene proposto anche sul mercato dell'Europa occidentale, adottando per\u00f2 la denominazione di Irisbus Axer.\nTecnica.\nI primissimi esemplari di questo modello montano il motore Renault MIHR 06.20.45 A41 da 9840 cm3, erogante 256 kW e rispondente alla normativa Euro 2; con l'avvento di Irisbus, il C956/Axer adott\u00f2 il Cursor 8 da 7790 cm3, erogante 259 kW, gi\u00e0 visto su altri modelli del costruttore italofrancese. La trasmissione \u00e8 manuale o automatica; sono disponibili lo ZF 6S1600 a 6 marce e il Voith D 864.3.\nSono disponibili come optional il climatizzatore e il sollevatore per carrozzine con relativo posto. Il modello \u00e8 inoltre provvisto del bagagliaio, utile nel caso di collegamenti da/verso aeroporti e intercity.\nVersioni.\nEcco un riepilogo delle versioni prodotte:\nDiffusione.\nIl C956/Axer ha avuto un'ottima diffusione nei paesi dell'Europa orientale. In Francia questo modello \u00e8 largamente impiegato per servizi suburbani o scolastici, grazie alla sua economicit\u00e0. In Italia tale modello ha avuto una certa diffusione: vari esemplari circolano per Autoguidovie, SITA, ATAP Biella, Line S.p.A. (usati prettamente nel territorio Lodigiano e Cremonese), Bus Company Torino, che ne ha un discreto numero, Cavourese che ne ha ereditati da Matroglio oltre a varie altre aziende, soprattutto nel Nord Italia."}
{"id": "1748952", "revid": "122246", "url": "https://it.wikipedia.org/wiki?curid=1748952", "title": "Archeologia di Torre Annunziata", "text": ""}
{"id": "1748955", "revid": "15756", "url": "https://it.wikipedia.org/wiki?curid=1748955", "title": "Chiesa di Santa Maria Assunta (Castel di Ieri)", "text": "La chiesa di Santa Maria Assunta \u00e8 una chiesa di Castel di Ieri in provincia dell'Aquila, costituente parrocchia. Variamente restaurata e ricostruita nel corso dei secoli, conserva pregevoli opere d'arte, tra cui il portale rinascimentale datato 1555 e una croce quattrocentesca. La chiesa, fra i vari terremoti che si sono succeduti nel tempo, \u00e8 stata colpita anche dal terremoto dell'Aquila del 2009 che ha provocato varie lesioni alla struttura, successivamente riparate.\nStoria.\nIl cristianesimo nella valle Peligna/Subequana si altern\u00f2, per qualche secolo, con l'arianesimo ed il paganesimo (con 320 templi votivi). Le persecuzioni operate al tempo di Diocleziano, nonch\u00e9 al tempo dell'imperatore Giuliano l'Apostata (met\u00e0 IV secolo) consegnarono alla storiografia il martirio di san Pelino, protettore di Corfinio e gi\u00e0 vescovo di Brindisi. La chiesa di Santa Maria Assunta di Castel di Ieri \u00e8 una testimonianza di queste vicende, ospitando un mosaico in cui coesistono la croce latina e una croce rostrata ariana, pi\u00f9 una rosa dei venti, il simbolo dell'infinito e la scritta indica le famiglie (gens) CAEDIUS CF SER.(Sergia)DEC.(Decria)L.(Lucius) (PET)IEDIUS Petiuedius VARO e altre.\nLa chiesa ha origini antiche e viene edificata verso la fine del Trecento. Nel 1555 subisce una prima, parziale ricostruzione, che aggiunge vari elementi tra cui il rinascimentale portale d'ingresso, datato 1555. Anche il campanile subisce un rifacimento nello stesso periodo. Nel Settecento viene ulteriormente ricostruita in riparazione ai danni di precedenti terremoti.\nDurante la seconda guerra mondiale, l'edificio riporta notevoli danni a causa dei bombardamenti e la facciata deve essere ricostruita. I lavori riportano alla luce un tondo in pietra con l'immagine della \"Madonna con il Bambino\", ora collocata nella parte sinistra della facciata.\nIl paese viene colpito dal terremoto dell'Aquila del 2009 dalla scossa verificatasi il 6 aprile e anche la chiesa subisce danneggiamenti: si aprono crepe e lesioni in praticamente tutta la struttura e nel campanile, mentre una delle statue nelle nicchie di facciata si stacca e cade a terra. Il 25 luglio 2011 nella chiesa vengono riaperte le funzioni religiose, dopo la conclusione dei lavori di riparazione ai danni del terremoto. Nell'occasione, il vescovo di Sulmona Angelo Spina ha tenuto una cerimonia alla presenza dei fedeli e dell'amministrazione comunale.\nStruttura e opere.\nEsterno.\nEsternamente, la chiesa mantiene le originali linee rinascimentali, sebbene la facciata sia stata ricostruita per effetto dei danni prodotti dai terremoti. A lato dell'ingresso sinistro \u00e8 murato il tondo in pietra rinvenuto e restaurato durante i lavori del secondo dopoguerra, un'immagine della \"Madonna col Bambino\", ambedue con aureola scolpita e con la mano sinistra del bambino rivolta alla Madonna.\nSul portale \u00e8 posizionata una lastra di pietra con scolpito il volto di un angelo con ali spiegate. Al di sotto, incisa nella pietra, vi \u00e8 l'iscrizione dedicatoria, riportante \"-OPS -H- COFECTU SUPTIB9 - HVI9 - ECL / ET ELSNIS ANO PRIS LAURITII MVC E DOICI PICCILI - S V B - A.D. 1555\", integrabile come \"OPUS HOC CONFECTUM SUMPTIBUS HUIUS ECCLESIAE ET ELEMOSUNIS ANNO PRIORIS LAURITII MUC(T)? ET DOMINICI PICCILI SUB(PRIORI)? - A.D. 1555\" e traducibile come \"Questa opera \u00e8 stata eseguita a spese di questa chiesa e dell'elemosina annuale del priore LAURITO MUC(T) e del sottopriore DOMENICO PICCILI - ANNO DOMINI 1555\".\nIl campanile, tozzo, ha eguali linee rinascimentali e possiede tre campane, due piccole e una grande, quest'ultima risalente al 23 aprile 1961, in sostituzione di quella che, durante i bombardamenti del 21 marzo 1944, aveva subito un buco prodotto da una scheggia consistente. Alla base della torre \u00e8 stata inoltre murata una lapide recante i nomi dei cittadini caduti durante la prima guerra mondiale. Negli anni 1950 la cupola \u00e8 stata coperta, all'esterno, con lastre di piombo al fine di impedire infiltrazioni che avrebbero danneggiato la volta interna e i suoi affreschi. Nel muro posteriore della chiesa, alla base di una finestra, spicca un capitello con la data 1663, riferita a lavori di consolidamento della parete stessa. Sulla parete sinistra sono conservati altri tondi scolpiti.\nInterno.\nAll'interno, la chiesa ha un impianto a tre navate, con abside centrale, transetto e cupola sulla crociera. La spazialit\u00e0 interna, ritmata dal chiaroscuro dei rilievi e sensibile ancora a tematiche seicentesche lombarde e toscane, rivela l'influenza vignolesca apportata dalla ricostruzione settecentesca.\nFra le opere conservate, \u00e8 pregevole l'altare maggiore in marmo intarsiato che ospita il corpo di san Donato martire, trasferito qui da Roma nella domenica dopo Pasqua del 1753. Preziosa anche la croce trilobata del Quattrocento e alcune tele dipinte a olio raffiguranti la \"Madonna col Bambino\" e \"Cristo e san Pietro\", tutte risalenti al Settecento. Nella chiesa si conservano le statue di \"San Donato Martire\", il \"Sacro Cuore di Ges\u00f9\" e \"Ges\u00f9 Cristo Risorto\", con corona d'oro risalenti al 1903, oltre a \"San Emidio\", \"San Rocco\", \"San Luigi\", \"Sant'Antonio abate\", la \"Madonna di Pietra bona\",la \"Madonna Pellegrina\", un mezzo busto, ben conservato, raffigurante \"Ges\u00f9 coronato di spine\" e un \"Ges\u00f9 nel sepolcro\" collocato sotto il primo altare della navata di destra. Nell'intradosso della cupola \u00e8 dipinto il cielo con l'occhio di Dio e nei quattro pennacchi gli \"Evangelisti\". L'organo, anch'esso degli anni '50, \u00e8 posto sopra la porta principale d'accesso alla chiesa."}
{"id": "1748964", "revid": "110157", "url": "https://it.wikipedia.org/wiki?curid=1748964", "title": "Lasne", "text": "Lasne (in vallone \"Lane\") \u00e8 un comune belga di 13.994 abitanti, situato nella provincia vallona del Brabante Vallone."}
{"id": "1748967", "revid": "85679276", "url": "https://it.wikipedia.org/wiki?curid=1748967", "title": "Codici postali di San Marino", "text": "Codici di avviamento postale italiani della Repubblica di San Marino: "}
{"id": "1748968", "revid": "767487", "url": "https://it.wikipedia.org/wiki?curid=1748968", "title": "Mont-Saint-Guibert", "text": "Mont-Saint-Guibert (in vallone \"Mont-Sint-Gubiet\") \u00e8 un comune belga di 6.535 abitanti, situato nella provincia vallona del Brabante Vallone.\nPrende il nome da un santo del Brabante, vissuto nel X secolo, fondatore del monastero di Gembloux: Saint Guibert."}
{"id": "1748969", "revid": "161374", "url": "https://it.wikipedia.org/wiki?curid=1748969", "title": "Rafael Shafrir", "text": ""}
{"id": "1748971", "revid": "162719", "url": "https://it.wikipedia.org/wiki?curid=1748971", "title": "Rafael Python", "text": ""}
{"id": "1748976", "revid": "287204", "url": "https://it.wikipedia.org/wiki?curid=1748976", "title": "Jean-Marc Deletang", "text": ""}
{"id": "1748977", "revid": "162719", "url": "https://it.wikipedia.org/wiki?curid=1748977", "title": "Selenia Aspide", "text": ""}
{"id": "1748980", "revid": "248115", "url": "https://it.wikipedia.org/wiki?curid=1748980", "title": "Critica del giudizio", "text": ""}
{"id": "1748983", "revid": "1892736", "url": "https://it.wikipedia.org/wiki?curid=1748983", "title": "Nicolas Grunitzky", "text": "Biografia.\nNacque nel 1913 da padre tedesco e madre togolese nell'allora Togoland tedesco. Nel 1922 il Paese venne suddiviso in due territori, uno di competenza francese e l'altro di competenza inglese. Grunitzky studi\u00f2 in Francia, dapprima al liceo Mignet di Aix-en-Provence e poi alla Scuola speciale dei lavori pubblici di Parigi, che complet\u00f2 nel 1936. Lavor\u00f2 quindi in Dahomey e dal 1938 in Togo, dove ritorn\u00f2 dopo il servizio militare svolto tra il 1939 e il 1940 a Saint-Louis, in Senegal.\nDurante la seconda guerra mondiale milit\u00f2 a favore del movimento gollista e nel 1946 fond\u00f2 una formazione politica filofrancese, il Partito togolese del progresso (PTP), contrapposto al Comitato dell'unit\u00e0 togolese (CUT) di Sylvanus Olympio, che puntava all'unificazione del Togo francese a quello inglese e alla Costa d'Oro sotto la bandiera britannica. Alle elezioni legislative francesi di quell'anno il CUT registr\u00f2 un grande successo e Grunitzky non venne eletto.\nLa candidatura di Grunitzky, al fine di contrastare la propaganda filobritannica, fu apertamente sostenuta dall'amministrazione francese in vista delle elezioni del 1951. La sua campagna fu incentrata sul tema dell'autonomia del Togo nell'ambito dell'Unione francese, sulla riunificazione delle due parti del Paese e sulla rivendicazione di organi istituzionali quali assemblea legislativa, commissione esecutiva, consigli di circoscrizione e comuni. Grunitzky venne eletto all'Assemblea nazionale francese e da quella tribuna sostenne iniziative che portarono alcuni parziali risultati nella direzione di una maggiore autonomia del Togo. Rieletto nel 1956, fece parte della Commissione per gli affari esteri e partecip\u00f2 al dibattito sul progetto di Legge Defferre relativo ai Territori d'oltremare. Nello stesso anno venne creata la Repubblica autonoma del Togo e Grunitzky ne divenne Primo ministro.\nAlle elezioni del 1958, tuttavia, il PTP fu largamente sconfitto e Olympio divenne presidente del Togo. Nel 1960 venne proclamata l'indipendenza dalla Francia e l'anno successivo, in un contesto di crescente autoritarismo, Grunitzky si autoesili\u00f2 in Costa d'Avorio. Nel 1963, rovesciato Olympio da un colpo di stato militare guidato dal sergente \u00c9tienne Gnassingb\u00e9 Eyad\u00e9ma, Grunitzky, con l'appoggio francese, riprese il potere e divenne presidente. Nel 1967 fu per\u00f2 a sua volta vittima di un golpe condotto da Gnassingb\u00e9 Eyad\u00e9ma, che divenne capo dello stato.\nGrunitzky torn\u00f2 in Costa d'Avorio, dove nel settembre 1969 fu coinvolto in un incidente stradale le cui conseguenze ne causarono la morte pochi giorni dopo in un ospedale parigino."}
{"id": "1748986", "revid": "767487", "url": "https://it.wikipedia.org/wiki?curid=1748986", "title": "Adventureland (film)", "text": "Adventureland \u00e8 un film del 2009 scritto e diretto da Greg Mottola ed interpretato da Jesse Eisenberg, Kristen Stewart e Ryan Reynolds. Uscito nelle sale italiane il 10 luglio 2009 mentre negli Stati Uniti il 23 marzo precedente.\nTrama.\nNell'estate del 1987 James Brennan, uno studente neodiplomato, visti i guai finanziari del padre si trova costretto a dover rinunciare al suo viaggio premio in Europa con un amico e ad accettare un lavoro temporaneo in uno scadente parco divertimenti per potersi pagare vitto e alloggio all'universit\u00e0 di New York, a cui aspira iscriversi. Il ragazzo, lavorando al fianco di diversi adulti e coetanei, tra cui il premuroso Joel, l'esuberante Frigo, la boriosa Lisa P. e il carismatico Connel, si innamora perdutamente di Emily, una ragazza ribelle e problematica, che mette a dura prova il suo equilibrio mentale. Le vicende personali dei due ragazzi e alcuni loro amici si intrecceranno sullo sfondo di un presente squallido ed un futuro incerto."}
{"id": "1748987", "revid": "110157", "url": "https://it.wikipedia.org/wiki?curid=1748987", "title": "Orp-Jauche", "text": "Orp-Jauche (in vallone \"O\u00fb-Dj\u00e5ce\") \u00e8 un comune belga di 7.932 abitanti, situato nella provincia vallona del Brabante Vallone."}
{"id": "1748988", "revid": "1543377", "url": "https://it.wikipedia.org/wiki?curid=1748988", "title": "Chicago Bliss", "text": "Le Chicago Bliss sono una squadra della Legends Football League (ex Lingerie Football League). Hanno vinto il campionato del 2013.\nStoria.\n\u00c8 una delle due squadre aggiunte alle due che avevano disputato il primo Lingerie Bowl nel 2004 per arrivare ad un campionato a quattro squadre nel 2005. Inizialmente era stato annunciato il nome Chicago Passion, ma la squadra \u00e8 stata poi chiamata Chicago Bliss.\nColori.\nNei primi due campionati disputati (2005 e 2006) e nelle foto di presentazione per i campionati annullati del 2007 e del 2008 i colori della divisa da gioco erano blu e rosso.\nNel campionato 2009-2010, invece, le Bliss indossano mutandine e reggiseno di color arancione con bordi scuri.\nCampionati disputati.\n2005.\nSquadra: 1 Yvette Nelson, 4 Catherine Chiarelli, 6 Stephanie Wells, 7 Bridgette Tomarchio\nRisultati: Le Bliss sono state sconfitte in semifinale dalle New York Euphoria.\nNota: Prima del ridimensionamento del campionato che ha ridotto le squadre a quattro giocatrici, per le Temptation erano state annunciate queste giocatrici: Yvette Nelson, Candi Jones, Catherine Chiarelli, Chelsea Rangsikitpho, Cynthia Renae, Deedee Buzzi, Kelley Britz, Stephanie Wells, Bridgette Tomarchio, Ali Willingham, Corinne Saffell, Ebony Jointer, Nikki Zeno.\n2006.\nSquadra: Christy Hemme, Corinne Saffell, Danielle Diaz, Ebony Jointer, Ali Willingham, Candi Jones, Amanda Carrier, Nikki Zeno, Amy McCarthy, Joanne McCarthy, Angel Archer.\nRisultati: Le Bliss sono state sconfitte in semifinale dalle New York Euphoria.\nNota: La formazione presentata inizialmente comprendeva anche Flor Bermudez, Ursula Mayes e Holly Weber. Mancava, nella lista iniziale, Amanda Carrier.\n2009-2010.\nFinaliste.\nSquadra: 1 Katie Liberatore, 2 Sarah \"Swanny\" Swanson, 3 Amy Grogan, 4 Elle Cartabiano, 5 Breanna Junea, 6 Kat Johns, 7 Danielle Moinet, 8 Summer Laviolette, 9 Michelle Sotak, 10 Saran Dunmore, 11 Brooke Finneke, 12 Brittany Rae Nielsen, 13 Nikki Lee, 14 Heidi Cooper, 15 Eilleen Carls, 16 Brittney Rautio, 17 Carolyn Para, 18 Teal Schafer, 19 Deborah Poles, 20 Tasha Pryor\nRisultati: 04.09.2009: Chicago - Miami Caliente 29-19 (MVP: Tasha Pryor); 04.12.2009: Tampa Breeze - Chicago 18-27 (MVP: Saran Dunmore); 18.12.2009: Chicago - Philadelphia Passion 46-19 (MVP: Elle Cartabiano).\nLa partita con le New York Majesty \u00e8 stata annullata.\nRiepilogo regular season: 3 vinte - 0 perse. Punti fatti / subiti: 102/56. Touchdown: 15. Primo posto nella Eastern Conference: accede alla semifinale.\nSemifinale: Chicago - Miami Caliente 20-7 (MVP: Tasha Pryor).\nFinale: Los Angeles Temptation - Chicago 27-14\n2010-2011.\nSquadra: 1 Angela Yangas, 2 Sarah Swanson, 3 Kelly Leabu, 5 LaRitta Webb, 6 Nadia Bedricky, 7 Danielle Moinet, 8 Stacey Jarrett, 9 Kimberly Anderson, 10 Yahshi Rice, 11 Stephanie Thurston, 12 Jennifer Sharp, 13 Nikki Lee, 14 Kia Wagner, 15 Heather Furr, 16 Lauren Quinn, 17 Shannon Rene, 19 Deborah Poles, 20 Tasha Pryor.\nRisultati: 10.09.2010: Chicago - Dallas Desire 14-7 (MVP: Tasha Pryor); 08.10.2010: Seattle Mist - Chicago 12-41 (MVP: Heather Furr); 13.11.2010: Chicago - San Diego Seduction 50-12 (MVP: Heather Furr).\nRiepilogo regular season: 3 vinte - 1 persa. Punti fatti/subiti: 117/49. Touchdown: 17. Secondo posto nella Western Conference: accede alla semifinale.\nSemifinale: Los Angeles Temptation - Chicago 31-14.\nCampagna della Peta con giocatrici delle Bliss.\nNel dicembre 2010 sei giocatrici delle Bliss (Heather Furr, Danielle Moinet, Kelli Leabu, Nadia Bedricky, Sarah Swanson, Angela Yangas) hanno posato con la divisa della squadra per una campagna contro le pellicce dell'organizzazione animalista Peta con lo slogan \"Tackle cruelty: bench fur\" (\"Placca la crudelt\u00e0: manda in panchina la pelliccia\"). Quattro di loro (Bedricky, Swanson, Leabu, Yangas) hanno fatto anche una foto nude."}
{"id": "1748989", "revid": "70217", "url": "https://it.wikipedia.org/wiki?curid=1748989", "title": "Problema ai valori iniziali", "text": ""}
{"id": "1748992", "revid": "8660", "url": "https://it.wikipedia.org/wiki?curid=1748992", "title": "Ottignies-Louvain-la-Neuve", "text": "Ottignies-Louvain-la-Neuve (in vallone: \"Ocgniye-Li No\u00fb Lov\u00e9n\") \u00e8 un comune belga di 30\u00a0188 abitanti, situato nella provincia vallona del Brabante Vallone.\nOttignies \u00e8 il capoluogo di questo comune che conta tre altri centri abitati principali: Louvain-la-Neuve, Limelette e C\u00e9roux-Mousty.\nLouvain-la-Neuve \u00e8 sede della prestigiosa Universit\u00e9 catholique de Louvain, distaccatasi durante il \"caso Lovanio\" dalla corrispondente universit\u00e0 fiamminga di Lovanio. Louvain La Neuve \u00e8 famosa tra i giovani belgi per essere una cittadina a misura di studenti. Si contano circa 50\u00a0000 presenze giornaliere, con circa 30\u00a0000 studenti residenti."}
{"id": "1749000", "revid": "767487", "url": "https://it.wikipedia.org/wiki?curid=1749000", "title": "Perwez", "text": "Perwez (in olandese \"Perwijs\", in vallone \"Perw\u00e9\") \u00e8 un comune belga di 8.644 abitanti, situato nella provincia vallona del Brabante Vallone."}
{"id": "1749001", "revid": "15807635", "url": "https://it.wikipedia.org/wiki?curid=1749001", "title": "Perwijs", "text": ""}
{"id": "1749002", "revid": "767487", "url": "https://it.wikipedia.org/wiki?curid=1749002", "title": "Alta societ\u00e0", "text": "Alta societ\u00e0 (\"High Society\") \u00e8 un film del 1956 diretto da Charles Walters, con Bing Crosby, Grace Kelly e Frank Sinatra. Per la colonna sonora sono state scelte solo canzoni di Cole Porter. La storia \u00e8 stata scritta da John Patrick sulla base di una commedia di Philip Barry, \"Scandalo a Filadelfia\", gi\u00e0 portata sullo schermo da Katharine Hepburn, Cary Grant e James Stewart nei ruoli dei protagonisti.\nTrama.\nIl musicista jazz di successo C.K. Dexter-Haven ha divorziato dalla ricca Tracy Samantha Lord, soprannominata \"Miss Frigidaire\", ma \u00e8 ancora innamorato di lei. Tracy, comunque, sta per risposarsi con George Kittredge, un ricco uomo d'affari che si \u00e8 fatto da s\u00e9. L'intrigante Mike Connor \u00e8 un giornalista incaricato, insieme alla collega fotografa Liz Imbrie, di seguire il matrimonio per conto della stampa, ma si innamora anche lui di Tracy.\nLei deve scegliere fra tre uomini molto diversi, in un percorso di formazione introspettiva.\nProduzione.\nCast.\n\"Alta societ\u00e0\" fu l'ultimo ruolo cinematografico di Grace Kelly prima che sposasse Ranieri III di Monaco anche se l'attrice nel 1982 poco prima di morire decise di tornare sulle scene cinematografiche con il film \"Rearranged\" il quale rimase incompleto a causa della morte avvenuta quando le riprese del film non erano ancora terminate.\nIn questo film, inoltre, si vedono recitare insieme due delle pi\u00f9 grandi stelle della canzone e del cinema statunitense degli anni quaranta e cinquanta, Bing Crosby e Frank Sinatra, per cui fu creato appositamente un duetto (\"Well, did you evah!\") aggiunto in un secondo momento alla colonna sonora, quando ci si rese conto che i due non avevano un pezzo cantato assieme.\nAll'epoca in cui il film fu girato, Frank Sinatra aveva quasi 41 anni, Bing Crosby ne doveva compiere 53 mentre Grace Kelly avrebbe compiuto 27 anni a novembre. In ogni caso, la Kelly non era la prima scelta del casting, ma Elizabeth Taylor rifiut\u00f2 il film e cos\u00ec il ruolo di Rosie Lord tocc\u00f2 a lei.\nColonna sonora.\nLa colonna sonora di altissima qualit\u00e0 fu pubblicata in un disco dal titolo omonimo. Tutte le canzoni sono state composte da Cole Porter.\n\u00c8 stato detto che la ragione principale per cui Frank Sinatra accett\u00f2 di girare questo film fu il duetto \"Well, Did You Evah!\" con il suo idolo della giovent\u00f9 Bing Crosby. Inoltre, la canzone \"Who Wants to Be a Millionaire?\" ispir\u00f2 il titolo per il famoso gioco televisivo.\nPur essendo il personaggio centrale del film, Grace Kelly non canta nessuna canzone da sola, eppure, per la sua parte d'accompagnamento di Bing Crosby in \"True Love\", che vendette milioni di copie negli anni seguenti, venne premiata con un disco di platino, unico caso di regnante in carica dato che era gi\u00e0 divenuta principessa.\n\"Alta societ\u00e0\" ebbe due candidature al Oscar nell'edizione del 1957: miglior canzone (\"True Love\") e migliore colonna sonora.\nAccoglienza.\nUscito in piena estate (17 luglio), fu un successo per il mercato cinematografico nordamericano, risultando uno dei 10 film con il pi\u00f9 alto incasso di quell'anno. Ottenne delle buone critiche, pur essendo visto come una copia minore dell'altro adattamento della commedia di Barry, il film di Cukor \"Scandalo a Filadelfia\" del 1940.\nOpere derivate.\nPi\u00f9 di 40 anni dopo l'uscita cinematografica, questo film venne riproposto per il palcoscenico teatrale di Broadway, con l'aggiunta di altre canzoni di Cole Porter: se ne tennero 144 repliche, a partire dalla prima del 27 aprile 1998."}
{"id": "1749007", "revid": "767487", "url": "https://it.wikipedia.org/wiki?curid=1749007", "title": "Ramillies (Belgio)", "text": "Ramillies (in vallone \"Rami\u00eaye\") \u00e8 un comune belga di 5.856 abitanti, situato nella provincia vallona del Brabante Vallone."}
{"id": "1749008", "revid": "899609", "url": "https://it.wikipedia.org/wiki?curid=1749008", "title": "Dallas Desire", "text": "Le Dallas Desire sono state una squadra della Lingerie Football League (ora Legends Football League). Dopo il campionato 2010-11 le attivit\u00e0 della squadra sono state sospese (non ha preso parte al torneo 2011-12 e non \u00e8 nell'elenco delle squadre per il 2013).\nLa squadra giocava le partite in casa al QuikTrip Park di Grand Prairie, Texas.\nColori.\nNei campionati del 2005 e 2006 i colori della divisa da gioco erano giallo e rosso. Dal 2009-10 (nuovo campionato a dieci squadre) le Desire indossano slip e reggiseno blu con bordi azzurri.\nCampionati disputati.\nDallas \u00e8 una delle due squadre aggiunta alle due che avevano disputato il primo Lingerie Bowl nel 2004 per arrivare ad un campionato a quattro squadre nel 2005.\n2005.\nSquadra: 2 Rashida Roy, 5 Michelle Aparicio, 3 Linda Overheu, 7 Chay Santini\nRisultati: Le Desire hanno perso la semifinale con le Los Angeles Temptation.\nNota: Prima del ridimensionamento del campionato che ha ridotto le squadre a quattro giocatrici, per le Temptation erano state annunciate queste giocatrici: Linda Overhue, Charlotte Lusk, Chay Santini, Jasmine Dustin, Jennifer Freeman, Jessica London, Amber Strauser, Michelle Aparacio, Rashida Roy, Sonia Michaud, Lena Yada, Tammy Filor.\n2006.\nSquadra: Willa Ford, Anika Knudsen, Elle Ysais, Helen Su, Rosina Gavilanes, Jasmine Fiore, Jasmine Dustin, Cynthia Lea, Jessica Hall, Kelli Peters, Michelle Aparicio, Anna Lexington.\nRisultati: Le Desire hanno perso la semifinale con le Los Angeles Temptation.\nNota: La formazione presentata inizialmente comprendeva anche Laura Hayden e Linda Overhue che sono state sostituite con Fiore\n2009-2010.\nSquadra: 1 Kristin Reed, 2 Erin Marie Garrett, 3 Amber Ryan, 4 Corrie Elizabeth, 5 Kayla Nicole, 6 Toni Kelley, 7 Annie Haner, 8 Gabrielle Marie, 9 Pacis Gonzales, 10 Jacqulyn Knee, 11 Jessy Jamez, 12 Linda Brenner, 13 Liz Darden, 14 Shannon A'se, 15 Renee Steele, 16 Crystal London, 17 Candis Mosley, 18 Amiya Renee Watson, 19 Kim Poulton, 20 Diamond Poole.\nRisultati: 25.09.2009: Dallas - Denver Dream 20-6; 16.10.2009: San Diego Seduction - Dallas 6-40; 23.10.2009: Dallas - Los Angeles Temptation 24-12; 01.01.2010: Seattle Mist - Dallas 28-12.\nRiepilogo regular season: 3 vinte, 1 persa. Punti fatti / subiti: 96 / 52. Touchdowns: 15. Secondo posto nella Western Conference per differenza punti: accede alla semifinale.\nSemifinale: Los Angeles Temptation - Dallas 20-14."}
{"id": "1749012", "revid": "37401", "url": "https://it.wikipedia.org/wiki?curid=1749012", "title": "Codici postali di Andorra", "text": "Questa voce contiene l'elenco dei codici postali di Andorra. "}
{"id": "1749016", "revid": "110157", "url": "https://it.wikipedia.org/wiki?curid=1749016", "title": "Rebecq", "text": "Rebecq (in olandese \"Roosbeek\", in vallone \"Ribek\") \u00e8 un comune belga di 10.560 abitanti, situato nella provincia del Brabante Vallone.\nGli abitanti di Rebecq parlano francese e, come tali, fanno parte della comunit\u00e0 francofona del Belgio. Il vallone non viene pi\u00f9 parlato se non in modo marginale, essenzialmente dalla fascia pi\u00f9 anziana della popolazione. A Bierghes, villaggio adiacente situato nel Brabante Fiammingo, alcuni abitanti parlano il neerlandese.\nRebecq \u00e8 situata a una ventina di km a sud-ovest di Bruxelles e fa parte di una regione tranquilla, verdeggiante e collinare del Brabante Vallone chiamata Roman Pa\u00efs.\nA seguito della fusione avvenuta nel 1977 l'agglomerato di Rebecq fu costituito dai seguenti vecchi comuni, da quel momento in poi chiamati \"sezioni\": Rebecq-Rognon, Quenast e Bierghes. In quell'occasione, una porzione del territorio di Saintes - compreso il villaggio di Wisbecq - venne trasferita alla sezione di Bierghes. Rebecq il 1\u00ba gennaio 2015 contava circa 11.000 abitanti.\nRebecq confina con quattro comuni: Tubize (Brabante Vallone), Braine (Hainaut), Enghien (Hainaut) e Pepingen (Brabante Fiammingo)."}
{"id": "1749017", "revid": "115533", "url": "https://it.wikipedia.org/wiki?curid=1749017", "title": "M2 Browning", "text": ""}
{"id": "1749024", "revid": "110157", "url": "https://it.wikipedia.org/wiki?curid=1749024", "title": "Villers-la-Ville (Belgio)", "text": "Villers-la-Ville (in vallone \"L'Abeye, Vil\u00e9-l'-Veye\") \u00e8 un comune belga di 9.704 abitanti, situato nella provincia vallona del Brabante Vallone.\nNel suo territorio si conservano i resti della grandiosa Abbazia di Villers."}
{"id": "1749026", "revid": "358232", "url": "https://it.wikipedia.org/wiki?curid=1749026", "title": "Federico Andreotti (autore televisivo)", "text": "Biografia.\nFin da giovanissimo lavora nel mondo delle radio e delle tv locali. Studia spettacolo e comunicazione al DAMS di Bologna e si laurea in semiotica con Umberto Eco, scrivendo una tesi sulle strutture narrative in Raymond Queneau. All'inizio degli anni novanta conosce Beppe Grillo, con il quale collabora fino al 1996. Con lui crea il suo primo spettacolo su Internet e firma la trasmissione televisiva \"Beppe Grillo\" (1993). Nei due anni successivi alterna le tourn\u00e9e con Grillo con il talk \"Dove sono i Pirenei?\". Nel 1996 conosce l'editore Sandro Parenzo e collabora con Angelo Guglielmi al progetto per creare un terzo polo televisivo. Nel 1997 torna a dedicarsi alla comicit\u00e0 scrivendo per il programma \"Pippo Chennedy Show\" e nel 2003 per \"Zelig\"."}
{"id": "1749030", "revid": "767487", "url": "https://it.wikipedia.org/wiki?curid=1749030", "title": "Walhain", "text": "Walhain (in vallone \"Walin\") \u00e8 un comune belga di 7.102 abitanti, situato nella provincia vallona del Brabante Vallone.\nGeografia fisica.\nTerritorio.\nSi estende per 37,94 km\u00b2 in un territorio complessivamente pianeggiante. La Belgian National Geographic Institute, l'istituto nazionale cartografico belga, ha calcolato che il centro del Belgio \u00e8 situato in questo paese (coordinate 50\u00b038\u203228\u2033N 4\u00b040\u203205\u2033E).\nClima.\nIl clima \u00e8 fresco e tipico dei territori di pianura belgi."}
{"id": "1749032", "revid": "767487", "url": "https://it.wikipedia.org/wiki?curid=1749032", "title": "The Yellow Handkerchief", "text": "The Yellow Handkerchief \u00e8 un film del 2008 diretto da Udayan Prasad.\nTrama.\nDopo sei anni, Hanson esce di prigione e si trova in un mondo di responsabilit\u00e0 e libert\u00e0. Cercando di riconciliarsi con il suo passato, comincia un viaggio verso la Louisiana per riunirsi con la ex moglie May. Durante il viaggio, l'uomo incontra gli adolescenti Martine, una quindicenne scappata di casa, e Gordy, un emarginato che cerca di integrarsi."}
{"id": "1749035", "revid": "1498232", "url": "https://it.wikipedia.org/wiki?curid=1749035", "title": "Governatorati del Libano", "text": "I governatorati del Libano (in arabo: \u0645\u062d\u0627\u0641\u0638\u0629, \"mu\u1e25\u0101fa\u1e93a\") costituiscono la suddivisione territoriale di primo livello del Paese e ammontano a otto; ciascuno di essi, salvo il governatorato di Beirut, si suddivide a sua volta in distretti (\"qa\u1e0d\u0101\u02be\"), a loro volta ripartiti in municipalit\u00e0 (\"baladiyah\")."}
{"id": "1749042", "revid": "1013865", "url": "https://it.wikipedia.org/wiki?curid=1749042", "title": "Wavre", "text": "Wavre (in vallone \"W\u00e5ve\", in olandese Waver) \u00e8 un comune belga di 32.576 abitanti, situato nella provincia vallona del Brabante Vallone."}
{"id": "1749043", "revid": "15807966", "url": "https://it.wikipedia.org/wiki?curid=1749043", "title": "Waver", "text": ""}
{"id": "1749044", "revid": "196390", "url": "https://it.wikipedia.org/wiki?curid=1749044", "title": "Lonza (salume)", "text": ""}
{"id": "1749055", "revid": "1522738", "url": "https://it.wikipedia.org/wiki?curid=1749055", "title": "Joshua Lewis", "text": ""}
{"id": "1749059", "revid": "363629", "url": "https://it.wikipedia.org/wiki?curid=1749059", "title": "Formato DX", "text": "Il formato DX \u00e8 un formato APS-C di sensore fotografico di 23,6\u00d715,7\u00a0mm.\nLa sua superficie \u00e8 leggermente pi\u00f9 grande del formato APS-C utilizzato da Canon, e risulta 2,25 volte inferiore rispetto al formato 35\u00a0mm, essendo le sue dimensioni lineari circa i 2/3 di quelle del formato 35 mm.\nQuesto formato standard \u00e8 stato creato da Nikon per le sue reflex digitali di prima generazione, la maggior parte delle quali monta tutt'oggi questo sensore. Nei modelli pi\u00f9 recenti di sensore la tradizionale tecnologia CCD \u00e8 stata sostituita da quella CMOS.\nNel 2007, Nikon ha messo in vendita la D3, equipaggiata con un sensore diverso dal DX: un sensore pieno formato della dimensione della pellicola e lo ha chiamato formato FX.\nCaratteristiche.\nIl fatto che la dimensione di questi sensori sia circa 1/3 minore rispetto alla pellicola rende pi\u00f9 stretto l'angolo di campo, pari a quello di un obiettivo di focale 1,5 volte pi\u00f9 lunga. Questo pu\u00f2 risultare vantaggioso per chi utilizza pi\u00f9 frequentemente i teleobiettivi. D'altro canto diventa svantaggioso per il fotografo che utilizza lenti grandangolari, per la necessit\u00e0 di avere focali molto pi\u00f9 corte (e quindi pi\u00f9 costose e pi\u00f9 difficili da realizzare) per ottenere il medesimo angolo di visione su pellicola. Esistono lenti specificatamente progettate per il formato DX, che con un circolo di copertura ridotto, in grado di illuminare per intero il sensore di questo tipo rispetto alle ottiche tradizionali, causando vignettatura se utilizzate su fotocamere a pieno formato."}
{"id": "1749062", "revid": "15808138", "url": "https://it.wikipedia.org/wiki?curid=1749062", "title": "Vloesberg", "text": ""}
{"id": "1749066", "revid": "1305772", "url": "https://it.wikipedia.org/wiki?curid=1749066", "title": "Malinois", "text": "\"Malinois\" \u00e8 un aggettivo che pu\u00f2 indicare:"}
{"id": "1749070", "revid": "110157", "url": "https://it.wikipedia.org/wiki?curid=1749070", "title": "Bel\u0153il", "text": "Bel\u0153il (in piccardo \"Beuleul\") \u00e8 un comune belga di 13.446 abitanti, situato nella provincia vallona dell'Hainaut."}
{"id": "1749072", "revid": "287204", "url": "https://it.wikipedia.org/wiki?curid=1749072", "title": "Beloeil", "text": ""}
{"id": "1749089", "revid": "110157", "url": "https://it.wikipedia.org/wiki?curid=1749089", "title": "Bernissart", "text": "Bernissart (in piccardo \"Berniss\u00e5t\") \u00e8 un comune belga di 11.513 abitanti, situato nella provincia vallona dell'Hainaut.\nQuale curiosit\u00e0, a fine XIX secolo furono qui scoperti all'interno in una miniera di carbone i resti scheletrici ben conservati e pressoch\u00e9 completi di alcune decine di dinosauri (Iguanodon). Una testimonianza scientifica notevole che ha permesso un importante avanzamento nello studio di quest'aspetto del nostro passato."}
{"id": "1749093", "revid": "339392", "url": "https://it.wikipedia.org/wiki?curid=1749093", "title": "Villacidrese calcio", "text": ""}
{"id": "1749095", "revid": "124405350", "url": "https://it.wikipedia.org/wiki?curid=1749095", "title": "Brugelette", "text": "Brugelette (in piccardo \"Brujlete\") \u00e8 un comune belga di 3.336 abitanti, situato nella provincia vallona dell'Hainaut. \u00c8 meglio conosciuto come la sede del parco naturale Pairi Daiza. Secondo il censimento della popolazione del 2018, il comune ha 3658 abitanti."}
{"id": "1749097", "revid": "339392", "url": "https://it.wikipedia.org/wiki?curid=1749097", "title": "Villacidrese", "text": ""}
{"id": "1749099", "revid": "15808429", "url": "https://it.wikipedia.org/wiki?curid=1749099", "title": "Anas a.k.a. B-747", "text": ""}
{"id": "1749101", "revid": "767487", "url": "https://it.wikipedia.org/wiki?curid=1749101", "title": "Kisbabot", "text": "Kisbabot \u00e8 un comune di 228 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749102", "revid": "671029", "url": "https://it.wikipedia.org/wiki?curid=1749102", "title": "Ellezelles", "text": "Ellezelles (in olandese \"Elzele\", in piccardo \"Elziele\") \u00e8 un comune belga di 5.711 abitanti, situato nella provincia vallona dell'Hainaut."}
{"id": "1749103", "revid": "15808464", "url": "https://it.wikipedia.org/wiki?curid=1749103", "title": "Elzele", "text": ""}
{"id": "1749104", "revid": "1305772", "url": "https://it.wikipedia.org/wiki?curid=1749104", "title": "Paul Berg", "text": "Biografia.\nHa organizzato nel 1975 la Conferenza d'Asilomar, attraverso la quale chiese una moratoria sulle manipolazioni genetiche, al fine di evitare che gli organismi geneticamente modificati (OGM) potessero disperdersi nell'ambiente.\nNel 1980 ricevette il Premio Nobel per la Chimica con Walter Gilbert e Frederick Sanger per il suo lavoro sugli acidi nucleici.\nUtilizz\u00f2 traccianti radioisotopici (isotopi del carbonio e dell'azoto) per studiare i prodotti intermedi del metabolismo, aiutando a comprendere come il cibo viene convertito in materiale cellulare. Descrisse la conversione di acido formico, formaldeide e metanolo in gruppi metilici della metionina. Fu anche uno dei primi a dimostrare il ruolo dell'acido folico e dei cofattori B12 nei processi menzionati.\nIl 25 giugno 1996 \u00e8 stato eletto membro della Pontificia Accademia delle Scienze."}
{"id": "1749106", "revid": "119229170", "url": "https://it.wikipedia.org/wiki?curid=1749106", "title": "Adone Brandalise", "text": "Biografia.\nSi \u00e8 laureato nel 1972 con Vittore Branca con una tesi dal titolo \"L'opera e la critica. Esperimenti critici su testi narrativi italiani\", in cui vengono sperimentati nuovi metodi critici su testi di Alessandro Manzoni e Carlo Emilio Gadda.\nProfessore di teoria della letteratura presso l'Universit\u00e0 di Padova, la sua attivit\u00e0 di ricerca si caratterizza per il costante intreccio tra riflessione filosofica e psicoanalitica con l'interpretazione del testo letterario. I luoghi seminali della sua ricerca vanno individuati nello studio di Spinoza e Plotino, cui si dedica sin dalla giovinezza, di Hegel e dell'idealismo tedesco, oltre che nell'approfondimento risalente agli anni Settanta dell'opera di Jacques Lacan.\nPromotore di numerose iniziative scientifiche, tra cui alcuni progetti di didattica e ricerca legati agli studi interculturali, ha collaborato a riviste quali \"Lettere italiane\", \"Studi novecenteschi\", \"Immagine riflessa\", \"Il centauro\" , \"Filosofia politica\" o \"Trickster\".\nTra i temi che segnano la sua ricerca vanno senz'altro segnalati alcuni molto ricorrenti: il problema della singolarit\u00e0, il rapporto tra mistica ed evento soggettivo, quello tra pensiero filosofico e azione politica, quello tra poesia e pensiero. Attentissimo cultore della musica operistica e del cinema, tra gli autori che maggiormente animano la scena della sua riflessione, affidata soprattutto all'oralit\u00e0, sono Platone, Leopardi, Melville, Nietzsche, Shakespeare, Luis de Le\u00f3n, Max Oph\u00fcls e Orson Welles.\nOperaismo.\nBrandalise opera sin dal 1973 presso la Facolt\u00e0 di Lettere e Filosofia dell'Universit\u00e0 di Padova, dove anima e partecipa a partire dagli anni settanta alla costituzione di numerosi seminari e momenti di studio, anche in relazione con i dibattiti dell'operaismo. Oltre all'attivit\u00e0 sindacale, in comunicazione con Guido Bianchini (Padova, 1926 - 1998), segna questa fase di sua riflessione politica il lavoro svolto \"off air\" nella direzione romana di \"Il Centauro. Rivista di Filosofia e teoria politica\" (1981-86), nel cui comitato direttivo operavano anche Nicola Auciello, Adriana Cavarero, Remo Bodei, Massimo Cacciari, Umberto Curi, Giuseppe Duso, Roberto Esposito, Giacomo Marramao, Giangiorgio Pasqualotto, Biagio De Giovanni (direttore) e Roberto Racinaro.\nIl Centauro, rivista pubblicata dall'editore Guida, nasce in una fase storica segnata dal caso Moro, dal compromesso storico, dal teorema Calogero. L'idea dei redattori era di avviare un laboratorio politico in cui potessero intervenire intellettuali legati al PCI, anche se in modi spesso prossimi al dissenso. Tuttavia non compare nelle rievocazioni pi\u00f9 recenti degli anni dell'operaismo il nome di Brandalise, certo per la relativa assenza di suoi interventi scritti, ma anche per il coagularsi del suo percorso politico negli anni Novanta intorno alla \"nozione sintomatica\" di \"politica invisibile\" e poi, nel decennio successivo, di \"decostituzionalizzazione\".\nCollegamenti esterni.\nwww.adonebrandalise.it: Sito dedicato all'opera e al pensiero di Adone Brandalise\nPodcast degli interventi del Rpf Adone Brandalise"}
{"id": "1749108", "revid": "110157", "url": "https://it.wikipedia.org/wiki?curid=1749108", "title": "Frasnes-lez-Anvaing", "text": "Frasnes-lez-Anvaing (in piccardo \"Fraine-dil\u00e9-Anvegn\") \u00e8 un comune belga di 11.078 abitanti, situato nella provincia vallona dell'Hainaut."}
{"id": "1749110", "revid": "767487", "url": "https://it.wikipedia.org/wiki?curid=1749110", "title": "Kisbajcs", "text": "Kisbajcs \u00e8 un comune di 788 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749116", "revid": "767487", "url": "https://it.wikipedia.org/wiki?curid=1749116", "title": "Kisbodak", "text": "Kisbodak \u00e8 un comune di 385 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749119", "revid": "2160602", "url": "https://it.wikipedia.org/wiki?curid=1749119", "title": "Kisfalud", "text": "Kisfalud \u00e8 un comune di 826 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749122", "revid": "729019", "url": "https://it.wikipedia.org/wiki?curid=1749122", "title": "Gastone III Febo", "text": "Gastone ricevette l'appellativo di Febo, sia per la sua bellezza, che per il suo amore per l'arte ed anche perch\u00e9 aveva il sole come emblema.\nOrigini familiari.\nGastone Febo, sia secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, che secondo la \"Chroniques romanes des comtes de Foix\" era il figlio maschio primogenito del conte di Foix, Coprincipe di Andorra, Visconte consorte di B\u00e9arn, Visconte di Marsan e Visconte di Lautrec, Gastone II e della moglie, Leonora di Cominges, che era figlia del conte Bernardo VII di Comminges e Laura di Monfort, come risulta dall'estratto del \"Mars MCCCXCVI\" della \"Histoire g\u00e9n\u00e9alogique de la maison d'Auvergne\".Gastone II di Foix-B\u00e9arn, ancora sia secondo P\u00e8re Anselme, che secondo la \"Chroniques romanes des comtes de Foix\" era il figlio maschio primogenito del conte di Foix, Visconte di Castelbon, Coprincipe di Andorra, Visconte consorte di B\u00e9arn e Visconte di Marsan, Gastone I e della moglie, Giovanna d'Artois, che, come ci conferma il \"Chronicon Guillelmi de Nangiaco\", era la figlia di Filippo d'Artois, figlio del conte di Artois, Roberto II e di Bianca di Bretagna, figlia del Duca di Bretagna e conte di Richmond, Giovanni II; la madre di Bianca era Beatrice d'Inghilterra, figlia del re d'Inghilterra, Enrico III e della moglie, Eleonora di Provenza.\nBiografia.\nNel 1343, suo padre, Gastone II si mise al servizio del re di Castiglia e Le\u00f3n, Alfonso XI, nella crociata contro il Sultanato di Granada e mentre si trovava all'assedio di Algeciras (1342-1344) nella Spagna meridionale, con il re Alfonso XI, si ammal\u00f2. Mor\u00ec di peste a Siviglia nel settembre 1343; secondo la \"Revue historique, scientifique et litt\u00e9raire du Tarn\", Gastone II fu ucciso, combattendo, nel 1344. Il suo corpo fu trasportato nella contea di Foix e tumulato nell'Abbazia di Boulbonne. Gastone Febo, l'unico figlio legittimo, gli succedette, come da suo testamento redatto il 28 novembre 1330 (secondo le \"Chroniques romanes des comtes de Foix\", il testamento fu redatto il 17 aprile 1343 e prevedeva che la moglie avesse la tutela del figlio), mentre, sempre secondo la \"Revue historique, scientifique et litt\u00e9raire du Tarn\", l'usufrutto della viscontea di Lautrec and\u00f2 alla moglie, Leonora.Gastone Febo subentr\u00f2 al padre, all'et\u00e0 di dodici anni e la madre, Eleonora, tenne la reggenza sino alla sua maggior et\u00e0, per circa due anni; la reggenza di Leonora ci viene conferma dal documento n\u00b0 XXXVII della \"Preuves de l'Histoire g\u00e9n\u00e9rale de Languedoc, tome VII\", che attesta che Leonora ed il figlio (\"Alienors de Convenis comitissa ac vicecomitissa comitatus ac vicecomitatus praedictorum, et tutti ejusdem D. comitis filii sui pupilli\"), nel 1344, ricevettero l'omaggio dei nobili e dignitari della contea di Foix.\nNel documento n\u00b0 XXXVI dei \"Documents des archives de la Chambre des Comptes de Navarre : 1196-1384\", dell'8 febbraio 1347, il re di Francia, Filippo VI di Valois si impegnava a rinunciare ai diritti sulle terre che avrebbe ceduto ad Agnese di Navarra o d'\u00c9vreux (\"Agnes, fille\u2026de Phelippe jadis roy et de\u2026Jehnne de France royne de Navarre\") quando si fosse sposata con Gastone Febo (\"Gaston comte de Foix\u2026[filz de] Alli\u00e9nor de Cominges contesse de Foix\").\nData la posizione geografica dei suoi due domini Gastone si trov\u00f2 ad essere vassallo del duca di Guascogna e re d'Inghilterra, Edoardo III, per la viscontea di B\u00e9arn e vassallo del re di Francia, Filippo VI di Valois, per la contea di Foix, e dato che i due sovrani cercavano di attrarlo nella loro orbita, Gastone Febo riusc\u00ec a mantenersi abbastanza neutrale (nel 1347 dichiar\u00f2 che il Bearn \u00e8 neutrale dal conflitto e lui, Gastone Febo, ritiene che il suo paese sia di Dio e della sua spada), cosicch\u00e9, quando scoppi\u00f2 la guerra dei cent'anni, riusc\u00ec a mantenere i suoi feudi al di fuori della contesa.\nNel 1349, dopo che il contratto di matrimonio era stato concluso nel luglio del 1348, Gastone Febo spos\u00f2 Agnese di Navarra, figlia della regina di Navarra, Giovanna II (figlia del re di Francia, Luigi X l'Attaccabrighe) e di Filippo d'\u00c9vreux, conte di \u00c9vreux, figlio di Luigi d'\u00c9vreux (figlio di Filippo III di Francia) e Margherita d'Artois (discendente da Roberto I di Artois, fratello del Re di Francia Luigi IX il Santo).Agnese fu poi ripudiata diversi anni dopo le nozze, nel dicembre 1362, poco dopo aver dato alla luce l'unico figlio, Gastone; ancor oggi non se conosce l'esatto motivo, ma pare fosse legato al mancato pagamento dell'intera dote. Agnese ritorn\u00f2 alla corte del fratello, Carlo II il Malvagio(1332 \u2013 1387), conte di \u00c9vreux e re di Navarra.\nGastone Febo pass\u00f2 la vita a guerreggiare, aveva iniziato, nel 1347, contro gli inglesi, al fianco del re Filippo VI, poi, dopo essere stato incarcerato, nel luglio 1356 dal nuovo re di Francia, Giovanni II il Buono, a cui si era rifiutato di genere omaggio per il Bearn, mentre per la \"Chroniques romanes des comtes de Foix\" era stato incarcerato perch\u00e9 alleato del cognato, Carlo II il Malvagio, acerrimo nemico di re Giovanni II (fu liberato dopo la battaglia di Poitiers, dove Giovanni II fu catturato dagli Inglesi), tra il 1357 ed il 1358, si rec\u00f2 in Prussia, dove, combatt\u00e9 insieme ai cavalieri teutonici ed al \"Captal de Buch\" Giovanni III di Grailly, le popolazioni pagane, rientr\u00f2 in Francia, nel 1358, per combattere la \"Jacquerie\"; questo episodio viene riportato dallo storico Alfred Coville: una schiera di parigini ed altra gente del contado aveva attaccato la citt\u00e0 mercato di Meaux, su un'isola della Marna, dove si erano rifugiate, la moglie del delfino, la duchessa di Normandia, Giovanna di Borbone, con diverse dame della corte, che sarebbero state catturate, se non fosse stato per l'arrivo di Gastone Febo, che stava rientrando dalla Prussia, e che fece strage degli insorti.Poi riprese la guerra per il possesso della viscontea di B\u00e9arn (guerra iniziata dal bisnonno, Ruggero Bernardo III, e continuata dal nonno, Gastone I e poi dal padre, Gastone II) col conte d'Armagnac (antica contea compresa tra la parte occidentale del dipartimento di Gers e la parte orientale del dipartimento di Landes), Gastone Febo riusc\u00ec a sconfiggere e fare prigioniero, nel 1362, a Launac il conte Giovanni I d'Armagnac (col riscatto che ottenne per la liberazione di Giovanni I, Gastone Febo, nel 1365, si arricch\u00ec); il nuovo conte di Armagnac, Giovanni II, poi sollev\u00f2, ancora delle pretese sul B\u00e9arn e la guerra riprese nel 1375; la pace per la viscontea di B\u00e9arn fu raggiunti nel 1378, quando fu raggiunto un accordo per il fidanzamento del figlio di Gastone Febo, Gastone, con la figlia di Giovanni II d'Armagnac, Beatrice d'Armagnac ed il successivo matrimonio l'anno seguente; il trattato di pace \u00e8 riportato dal documento n\u00b0 XCI, datato 1348 e 1349 delle \"Preuves de l'Histoire g\u00e9n\u00e9rale de Languedoc, tome VII\".\nNel 1378, il conte di Foix cattur\u00f2 alcuni agenti del re di Navarra e prov\u00f2 al re di Francia Carlo V il Saggio, che il re di Navarra, Carlo il Malvagio, nel 1370, poi nel 1372 ed infine nel 1378, aveva progettato la divisione del regno di Francia col re d'Inghilterra ed inoltre aveva organizzato un complotto per avvelenare Carlo V, che senza esitare, fece occupare i territori normanni del re di Navarra, proprio mentre Carlo il Nobile, si trovava in Normandia, per conto del padre, alla testa di una delegazione che avrebbe dovuto parlamentare venne con Carlo V. Carlo il Nobile, che continuava ad essere in ostaggio del re di Francia, fu costretto a ripudiare il padre.\nNel 1380, il re di Francia, Carlo V, detto il Saggio, nomin\u00f2 Gastone Febo luogotenente per la Linguadoca, ma, dopo la morte di Carlo V, il nuovo re, Carlo VI, detto prima il Beneamato e poi il Folle, riconsegn\u00f2 la luogotenenza al proprio zio, il duca di Berry, Giovanni di Valois, che l'aveva gi\u00e0 avuta prima di Gastone Febo.\nLo storico francese, Jean Froissart, contemporaneo di Gastone Febo, ha descritto gli avvenimenti che, nel 1381, portarono alla morte del figlio, Gastone, che, istigato dallo zio, il re di Navarra, Carlo II il Malvagio, aveva tentato di avvelenarlo; Gastone Febo, dopo aver avuto l'impulso di uccidere il figlio, decise di rinchiuderlo in prigione, con l'intenzione di liberarlo dopo alcune settimane; ma quando venne a sapere che il figlio rifiutava di mangiare il cibo che il padre gli inviava, corse nella cella ed ebbe con lui una discussione e gli punt\u00f2 un coltello alla gola e se ne torn\u00f2 nelle sue stanze, malauguratamente il coltello aveva lacerato una vena del collo e conseguentemente il figlio Gastone mor\u00ec: fu un incidente.\nNel 1390, Gastone Febo ricevette, con grande magnificenza nella contea di Foix il re Carlo VI, che gli concesse una rendita vitalizia sulla contea di Bigorre, mentre Gastone Febo nomin\u00f2 il re suo erede, come conferma anche la \"Histoire g\u00e9n\u00e9rale de Languedoc commenced by Gabriel Marchand\".\nGastone Febo mor\u00ec per un ictus, nell'agosto 1391, a Sauveterre-de-B\u00e9arn, nei pressi di Orthez, durante una caccia all'orso, mentre si stava lavando le mani per pranzare. Fu tumulato nella chiesa dei Domenicani, detta dei Giacobini di Orthez.Nonostante avesse nominato il re a suo successore a Gastone Febo succedette un cugino, Matteo di Foix-B\u00e9arn, del ramo cadetto dei Foix-Castelbon.\nSaggista e musicista.\nGastone Febo \u00e8 considerato uno dei pi\u00f9 grandi cacciatori del suo tempo e, tra il 1387 ed il 1389, scrisse, in francese, un libro, inerente alla caccia, il \"Livre de chasse\", considerato uno dei migliori trattati medioevali in cui venivano trattati i metodi e le tecniche di caccia e dove si parlava anche delle razze di cani pi\u00f9 idonee alle operazioni di caccia.Compose inoltre, sempre in francese, un libro di preghiere, \"Livre des oraisons\"; \u00e8 opinione diffusa che sia stato scritto dopo l'incidente del figlio.Infine Gastone Febo fu un intenditore e amante della musica che ci lasci\u00f2 anche alcune composizioni musicali. Tra l'altro gli si attribuisce la paternit\u00e0 di un canto delle regioni pirenaiche, \"Se canta\", che oggi \u00e8 l'inno del popolo occitano.\nDiscendenza.\nGastone Febo ed Agnese ebbero un unico figlio:\nGastone Febo ebbe quattro figli da diverse amanti di cui non so conoscono n\u00e9 i nomi n\u00e9 gli ascendenti:"}
{"id": "1749123", "revid": "130040", "url": "https://it.wikipedia.org/wiki?curid=1749123", "title": "Roberto I di Artois", "text": ""}
{"id": "1749125", "revid": "775372", "url": "https://it.wikipedia.org/wiki?curid=1749125", "title": "Governo della Finlandia", "text": "Il governo della Finlandia \u00e8 l'organo dello Stato che detiene il potere esecutivo in Finlandia. Chi dirige tale organo \u00e8 il Consiglio di Stato. Il primo ministro e i ministri rispondono del proprio operato innanzi al Parlamento.\nComposizione del governo.\nI dodici ministeri sono previsti da un regolamento governativo, che disciplina anche le competenze dello stesso."}
{"id": "1749126", "revid": "287204", "url": "https://it.wikipedia.org/wiki?curid=1749126", "title": "Fabian Estoyanoff", "text": ""}
{"id": "1749127", "revid": "767487", "url": "https://it.wikipedia.org/wiki?curid=1749127", "title": "Koronc\u00f3", "text": "Koronc\u00f3 \u00e8 un comune di 1.915 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749128", "revid": "37401", "url": "https://it.wikipedia.org/wiki?curid=1749128", "title": "Codici postali del Liechtenstein", "text": "Questa voce contiene l'elenco dei codici postali del Liechtenstein. "}
{"id": "1749131", "revid": "235890", "url": "https://it.wikipedia.org/wiki?curid=1749131", "title": "Equazioni di Newton", "text": ""}
{"id": "1749132", "revid": "767487", "url": "https://it.wikipedia.org/wiki?curid=1749132", "title": "Kunsziget", "text": "Kunsziget \u00e8 un comune di 1.227 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749135", "revid": "1573940", "url": "https://it.wikipedia.org/wiki?curid=1749135", "title": "Ghanima Atreides", "text": "Ghanima Atreides (\"bottino di guerra\" nel linguaggio dei Fremen, dall'arabo \"\u0627\u0644\u0652\u063a\u064e\u0646\u064a\u0645\u064e\u0629\") \u00e8 uno dei gemelli nati dall'unione tra Paul Atreides e Chani Kynes. Il personaggio compare principalmente nel romanzo di fantascienza \"I Figli di Dune\" di Frank Herbert ed \u00e8 menzionato in vari altri romanzi del Ciclo di Dune.\nNella miniserie per la TV \"I Figli di Dune\" \u00e8 stato impersonato da Jessica Brooks.\nStoria.\nAl termine di \"Messia di Dune\", dopo la morte dell'amata Chani, Paul si incammina nel deserto per andare a morire lasciando i figli Ghanima e Leto nelle mani della sorella Alia. Tutti e tre i pi\u00f9 giovani Atreides (Ghanima, Leto e la zia Alia) condividono una caratteristica particolare: sono prenati. A causa del rituale conosciuto come agonia della spezia a cui sia Jessica che Chani si sono sottoposte, fin dallo stadio embrionale hanno posseduto i ricordi e le coscienze di tutti i propri antenati nella linea di ascendenza genetica.\nQuesto fenomeno \u00e8 conosciuto come Abominazione dalle Bene Gesserit, i cui regolamenti comandano di uccidere i bambini nati con queste facolt\u00e0: si ritiene infatti che, presto o tardi, le memorie ancestrali prenderanno il sopravvento sulla personalit\u00e0 del prenato, che non \u00e8 mai stato psicologicamente un bambino, e perci\u00f2 non ha mai potuto formarsi un ego abbastanza forte da resistere loro.\nGhanima ha fin dalla nascita un rapporto speciale con il gemello Leto, con il quale disegner\u00e0 un piano per salvare l'umanit\u00e0 dall'estinzione (Sentiero Dorato). Ha un ruolo chiave nel permettere al fratello di sfuggire alla zia Alia e poter vagabondare nel deserto alla ricerca delle risposte riguardanti il futuro. Infatti, tramite una sofisticata forma di autoipnosi, si convince della sua morte ad un punto tale da resistere anche ai poteri di una veridica.\nLa presunta morte di Leto non la far\u00e0 tuttavia sprofondare nel dolore. Contrariamente ad Alia, non indulger\u00e0 eccessivamente nell'uso della spezia e nell'accesso alle memorie ancestrali, anzi: sar\u00e0 proprio questa illusione a far scattare in lei la molla che la salver\u00e0 dall'Abominazione (con l'aiuto delle personalit\u00e0 \"buone\" del suo retaggio, come quella della madre Chani e della nonna Jessica).\nAlla fine del libro viene deciso il suo matrimonio con il fratello Leto: un matrimonio di convenienza che non verr\u00e0 mai consumato (i due si sposano dandosi la schiena), non solo perch\u00e9 ormai Leto si sta trasformando in Verme, ma anche perch\u00e9 i due trovano l'idea rivoltante.\nGhanima rester\u00e0 fino alla morte al fianco di Leto, cercando di alleviargli come pu\u00f2 le pene del Sentiero Dorato, ma il suo vero compagno sar\u00e0 Farad'n, erede dei Corrino. Sua principale confidente e madre putativa \u00e8 Irulan, la moglie \"cenerentola\" di Paul.\nIl personaggio nella miniserie.\nMentre nel romanzo Ghanima \u00e8 una bambina di nove anni, nella miniserie \u00e8 ritratta come una giovane donna molto attraente (la gi\u00e0 citata attrice Jessica Brooks). Ci\u00f2 induce modifiche nel suo modo di rapportarsi con gli altri personaggi.\nIl disagio che gli altri provano in sua presenza \u00e8 assai pi\u00f9 ridotto che nel romanzo, dove ad esempio Stilgar appare turbato nel sentirla parlare e comportarsi come una donna adulta (anzi, come la copia sputata di persone morte di cui possiede i ricordi)."}
{"id": "1749136", "revid": "235890", "url": "https://it.wikipedia.org/wiki?curid=1749136", "title": "Leggi di Newton", "text": ""}
{"id": "1749138", "revid": "257717", "url": "https://it.wikipedia.org/wiki?curid=1749138", "title": "Ganima Atreides", "text": ""}
{"id": "1749141", "revid": "363629", "url": "https://it.wikipedia.org/wiki?curid=1749141", "title": "Reflex full frame", "text": "Una reflex full frame, o reflex pieno formato, \u00e8 una reflex digitale a obiettivo singolo equipaggiata con un sensore d'immagine che misura 24 \u00d7 36\u00a0mm, corrispondente al piccolo formato.\nSe l'innesto \u00e8 compatibile, molti obiettivi progettati per le fotocamere a pellicola da 35\u00a0mm, inclusi i modelli con messa a fuoco manuale, possono essere montati sulle odierne reflex digitali.\nMolte reflex digitali in commercio sono equipaggiate con sensori pi\u00f9 piccoli ed economici, detti di \u201cformato ridotto\u201d, spesso in formato APS-C, mentre le compatte montano sensori di dimensioni ancora inferiori: storicamente i primissimi modelli di reflex digitali, come Nikon NASA F4 o la Kodak DCS 100 utilizzavano sensori piccoli. Il rapporto fra la dimensione del sensore a pieno formato e quelli pi\u00f9 piccoli \u00e8 chiamato \"fattore di crop\".\nCosti.\nI costi di produzione di un sensore full-frame sono 20 volte superiori a quelli di un sensore APS-C. Solo 20 sensori full-frame possono essere prodotti da un wafer di silicio da 8\" (200\u00a0mm); la resa \u00e8 bassa perch\u00e9 la grande area del sensore la rende facilmente soggetta a contaminazione: in teoria, se un wafer avesse anche solo 20 difetti, ciascuno dei quali distribuito nell'area di un sensore, ogni sensore sarebbe inutilizzabile.\nInoltre, il sensore full-frame necessita di tre esposizioni separate durante la fase di fotolitografia, triplicando il numero di maschere ed i processi di esposizione.\nAlcune fotocamere full-frame, in quanto progettate per uso professionale, comprendono maggiori funzionalit\u00e0 rispetto alle fotocamere destinate all'utente medio, cosicch\u00e9 le dimensioni e il peso maggiori non sono dovuti al sensore pi\u00f9 grande, ma anche ad una costruzione pi\u00f9 robusta e alle funzioni aggiuntive.\nVarianti del pieno formato.\nLe reflex digitali Nikon E2/E2s (1994), E2N/E2Ns (1996) e E3/E3s (1998) cos\u00ec come le analoghe Fujifilm Fujix DS-505/DS-515, DS-505A/DS-515A e DS-560/DS-565 utilizzano un sistema di riduzione ottico (ROS, \"Reduction Optical System\") per comprimere il campo del pieno formato in un sensore CCD da 2/3\" (11\u00a0mm di diagonale).\nCi sono quindi fotocamere reflex senza sensore a pieno formato che tuttavia hanno un angolo di campo equivalente alle reflex full-frame con determinati obiettivi. Queste fotocamere non hanno fattore di crop per quanto riguarda l'angolo di campo, ma il rapporto focale (\u0192) aumenta di almeno 2 stop."}
{"id": "1749145", "revid": "767487", "url": "https://it.wikipedia.org/wiki?curid=1749145", "title": "Armando Del Debbio", "text": ""}
{"id": "1749147", "revid": "112681646", "url": "https://it.wikipedia.org/wiki?curid=1749147", "title": "I 3000 dei Pirenei", "text": "I 3000 dei Pirenei sono le vette della catena montuosa dei Pirenei che superano o almeno raggiungono l'altezza di 3.000 m s.l.m.\nDefinizione.\nI Pirenei culminano con il picco d'Aneto a 3.404 m s.l.m. L'altezza di \"3.000 metri\" \u00e8 una misura \"mitica\" nei Pirenei: questa altezza definisce le \"grandi\" vette. Questa nozione di 3.000 \u00e8 comparsa circa alla met\u00e0 del XIX secolo; prima le rare altezze dei monti erano calcolate con unit\u00e0 di misura diverse. Da allora gli appassionati dei Pirenei si dedicarono alla conquista dei \"3.000\".\nPer la catena montuosa dei Pirenei esiste una \"lista dei 3.000\" ufficialmente definita dalla Unione Internazionale delle Associazioni Alpinistiche (UIAA). L'\u00e9quipe dei \"3.000\" del 1988 (composta da Jean Buyse, Luis Alejos, ecc.) ha redatto questa lista in maniera scientifica, prendendo il criterio di 10 metri di dislivello tra due vette. Si distinguono cos\u00ec 129 vette principali e 83 secondarie.\nEcco la lista delle 129 vette principali definite per zona montuosa:\nZONA 1: Bala\u00eftous-Enfer-Argualas.\nVetta secondaria: Tour Georges Cadier o Tour de Costerillou (3049\u00a0m) - \nZONA 4: La Munia.\nSituazione: Intersezione dei circli glaciali di \"Toumouse\", di \"Barroude\" e di \"Barrosa\".\nZONA 6: Batoua-Batchimale.\nVetta secondaria: Petit Batchimale (3061\u00a0m) - \nZONA 8: Clarabide-Perdiguero-Boum.\nVetta secondaria: Antenne nord du Quayrat (3046\u00a0m) "}
{"id": "1749149", "revid": "287204", "url": "https://it.wikipedia.org/wiki?curid=1749149", "title": "ELF 500 ROC", "text": "La ELF 500 ROC \u00e8 la moto da competizione con cui il Team Elf decise di ritentare l'avventura nella classe regina, questa volta con soluzioni classiche e non pi\u00f9 adoperando quelle, per i tempi avveniristiche, tentate con la ELF x.\nLa moto ha debuttato nella classe 500 nel motomondiale 1996 e ha partecipato, sempre con le stesse insegne, anche alla stagione successiva.\nIl contesto.\nLa moto fu il risultato dell'unione di un propulsore sviluppato dalla Swissauto per l'uso nelle competizioni (studiato sia per l'uso su motociclette singole che per quelle dedicate ai sidecar) con un telaio progettato dalla ROC di Annemasse. Il tutto fu presentato sotto il nome e le insegne del principale sponsor del progetto, la casa petrolifera francese ELF.\nIl propulsore era un classico, per quei tempi, motore a due tempi quadricilindrico in configurazione a V, raffreddato a liquido, alimentato a carburatori e con una potenza dichiarata di circa 160 CV.\nLa motocicletta venne presentata in anteprima, condotta dal pilota svizzero Adrien Bosshard e solo nelle prove della gara, nell'ultimo gran premio europeo del motomondiale 1995. Le sue presenze continuative nel mondiale iniziarono nella stagione successiva, con sulla carenatura la sponsorizzazione della Pepsi Cola, e guidata, oltre che da Bosshard, anche dal pilota spagnolo Juan Bautista Borja. Durante la stagione di competizioni venne in seguito utilizzata anche da Chris Walker, da William Costes e da Martin Craggill. I migliori risultati vennero ottenuti da Borja che al termine dell'anno aveva conquistato 34 punti e la 14\u00aa posizione in classifica, con migliore risultato singolo l'8\u00ba posto nel GP di Gran Bretagna. L'unico altro pilota ad ottenere punti fu Walker che ne ottenne due.\nNel motomondiale 1997 la coppia di piloti titolari fu composta da Borja affiancato in questo caso da J\u00fcrgen Fuchs; anche in questo caso il migliore fu lo spagnolo che ottenne 37 punti e il 17\u00ba posto mentre il pilota tedesco ne ottenne 28, classificandosi in 20\u00aa posizione stagionale. Il miglior risultato fu il 6\u00ba posto ottenuto nel GP del Brasile.\nPer quanto lo sponsor principale ELF avesse deciso alla fine del 1997 di terminare l'avventura a suo nome, il progetto della motocicletta venne ripreso in mano e perfezionato nelle due stagioni successive dal team MuZ Weber che riprendeva il nome della storica azienda tedesco orientale MZ; il responsabile degli sviluppi divenne lo svizzero Eskil Suter e il pilota principale Doriano Romboni. Dopo la prima gara il pilota titolare sub\u00ec un infortunio e in qualche occasione venne sostituito in gara proprio dallo sviluppatore del progetto, gi\u00e0 pilota del mondiale alcuni anni prima.\nDurante il resto della stagione la moto venne affidata anche a Jean-Philippe Ruggia e, per l'ultima gara dell'anno anche a Luca Cadalora che ottenne il miglior piazzamento stagionale in griglia di partenza con un nono posto anche se non port\u00f2 poi a termine la gara. Le classifiche stagionali presentarono a punti solo lo svizzero Suter con 7 punti e Romboni con 4.\nPer il motomondiale 1999 il team, che era tra l'altro diretto dal plurititolato nei mondiali sidecar Rolf Biland, present\u00f2 al via vari piloti: Jurgen van den Goorbergh, Simon Crafar, Cadalora, Noriyasu Numata, Anthony Gobert e Bernard Garcia. Di questi il migliore a fine stagione fu Van de Goorbergh, ma anche quasi tutti gli altri ottennero dei piazzamenti validi, tanto che a fine anno i punti ottenuti furono in totale 58 e la Muz Weber venne classificata al 5\u00ba posto tra i costruttori. Il risultato di maggior prestigio fu la pole position ottenuta nel GP di Catalogna, ripetuta poi nel corso dell'anno anche in Repubblica Ceca, entrambe le volte con il pilota olandese.\nAl termine dell'anno il team si trov\u00f2 per\u00f2 in difficolt\u00e0 economiche a causa della scarsit\u00e0 di sponsor e la MuZ si dovette ritirare dal mondiale; non termin\u00f2 per\u00f2 il ciclo di vita di questa motocicletta che venne nuovamente ripresentata, nel motomondiale 2001 sotto il nuovo nome di\nPulse, dal nome del team omonimo che la gest\u00ec. Guidata da Mark Willis ottenne per\u00f2 solo 3 punti durante la stagione, interrotta peraltro a met\u00e0 per la mancanza di sponsor. Fu questa l'ultima annata di competizioni in cui si vide questa moto al via, anche perch\u00e9 dalla stagione 2002 inizi\u00f2 l'era delle MotoGP che sostituirono la precedente classe regina."}
{"id": "1749152", "revid": "767487", "url": "https://it.wikipedia.org/wiki?curid=1749152", "title": "K\u00e1rolyh\u00e1za", "text": "K\u00e1rolyh\u00e1za \u00e8 un comune di 553 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749153", "revid": "1543377", "url": "https://it.wikipedia.org/wiki?curid=1749153", "title": "Gran Premio di San Marino 1994", "text": "Il XIV Gran Premio di San Marino, terza gara del campionato mondiale di Formula 1 1994, si \u00e8 svolto il 1\u00ba maggio a Imola (Italia), presso l'Autodromo Enzo e Dino Ferrari.\nLa competizione \u00e8 nota per essere stata uno degli eventi di Formula 1 con pi\u00f9 incidenti dall'esito grave o mortale: nell'arco dei tre giorni di gara vi persero infatti la vita i piloti Roland Ratzenberger e Ayrton Senna, mentre Rubens Barrichello rimase ferito, cos\u00ec come (pur con esito meno grave) alcuni meccanici e vari spettatori, coinvolti passivamente in ulteriori incidenti verificatisi durante la corsa.\nLa vittoria and\u00f2 al tedesco Michael Schumacher (al 5\u00b0 successo in carriera) su Benetton, che precedette il ferrarista italiano Nicola Larini e il finlandese della McLaren Mika H\u00e4kkinen.\nPre-gara.\nPer la seconda gara consecutiva la Ferrari sostitu\u00ec l\u2019infortunato Jean Alesi con Nicola Larini. La Jordan, non potendo ancora schierare Eddie Irvine (condannato a saltare altre due gare a seguito dell\u2019incidente occorsogli a Interlagos), aveva ingaggiato Andrea De Cesaris. La Benetton dal canto suo reintegr\u00f2 nel ruolo di seconda guida JJ Lehto (il quale, bench\u00e9 messo sotto contratto a inizio stagione, aveva dovuto saltare le prime due gare del 1994 per i postumi di un incidente occorsogli nei test pre-campionato), che prese il posto di Jos Verstappen.\nProve e qualifiche.\nVenerd\u00ec.\nLa sequenza di gravi incidenti che segn\u00f2 il weekend ebbe inizio gi\u00e0 nelle prove libere del venerd\u00ec: durante la sessione la Jordan di Rubens Barrichello, a causa del cedimento della sospensione posteriore sinistra e della velocit\u00e0 troppo elevata, usc\u00ec di traiettoria alla \"Variante Bassa\", pass\u00f2 di traverso sul cordolo esterno e decoll\u00f2, superando le gomme di bordopista e impattando contro le reti di protezione. L'auto quindi rimbalz\u00f2 all'indietro, si cappott\u00f2 un paio di volte e infine si ferm\u00f2 ribaltata nella via di fuga.\nEssendo manifesta la gravit\u00e0 della situazione, le prove vennero subito interrotte onde consentire di prestare i soccorsi. Barrichello venne estratto esanime dall\u2019abitacolo e rianimato sul posto dai sanitari: ripresi i sensi, venne trasportato al centro medico e in seguito all'ospedale, ove venne stabilizzato e medicato (avendo riportato una frattura al setto nasale, tagli alla bocca, un braccio rotto, una costola incrinata ed una leggera amnesia). Pur non potendo prendere parte al resto dell'evento, gi\u00e0 la mattina del sabato si ripresent\u00f2 nel paddock.\nSabato.\nIl secondo incidente avvenne durante le prove ufficiali di sabato 30 aprile: Roland Ratzenberger era impegnato in un giro lanciato nel tentativo di abbassare il suo tempo di qualificazione. Giunta nel rettilineo all'uscita della curva \"Tamburello\", la Simtek del pilota austriaco sub\u00ec la rottura dell'ala anteriore: il brusco calo di deportanza e l\u2019elevata velocit\u00e0 () la resero ingovernabile, mandandola a sbattere contro il muro esterno della successiva svolta, intitolata a Gilles Villeneuve. Nel forte impatto la cella di sopravvivenza dell'abitacolo resse abbastanza bene, ma la decelerazione fu tale da far perdere immediatamente conoscenza al pilota, provocandogli una frattura della base cranica. Anche stavolta la gravit\u00e0 della situazione fu subito manifesta: mentre il relitto della vettura (rimbalzato contro il muretto) continuava ad andare in testacoda per poi fermarsi in mezzo alla curva \"Tosa\" (successiva alla \"Villeneuve\"), si vide distintamente la testa del pilota oscillare mollemente, appoggiata ai bordi dell'abitacolo.\nL'allarme fu ancora una volta immediato e fu esposta la bandiera rossa: in due minuti i medici di pista, diretti dal dottor Sid Watkins, si accostarono alla Simtek, trovando Ratzenberger privo di sensi e con copiosa perdita di sangue dalla bocca e dal naso.\nI sanitari intervennero su di lui dapprima nell\u2019abitacolo, dopodich\u00e9 lo estrassero e lo distesero a terra, tentando di rianimarlo. Dopo essere riusciti quantomeno a farlo uscire dall\u2019arresto cardiaco, lo caricarono su un\u2019ambulanza e quindi sull\u2019elicottero del 118 Emilia-Romagna, che lo trasport\u00f2 al pronto soccorso dell'Ospedale Maggiore di Bologna; a causa del grave trauma subito il pilota austriaco mor\u00ec sette minuti dopo l'arrivo all'ospedale.\nLa ricostruzione pi\u00f9 credibile dell\u2019incidente indic\u00f2 come causa scatenante un danno all\u2019alettone anteriore della Simtek, riportato durante il giro di lancio a causa di un probabile passaggio scomposto su un cordolo. Tale rottura non venne ravvisata n\u00e9 dal pilota n\u00e9 dal muretto, ma allorch\u00e9 Ratzenberger affront\u00f2 il rettilineo del \"Tamburello\", il forte carico aerodinamico dell\u2019alta velocit\u00e0 and\u00f2 a spezzare definitivamente la superficie alare. A conforto di tale teoria vi furono le registrazioni delle telecamere Rai puntate su quel tratto di pista, una delle quali, poco dopo il passaggio della Simtek numero 32, riprese un oggetto di colore violaceo (visivamente compatibile con la forma del flap frontale) volare in mezzo al tracciato.\nSecondo le leggi italiane l'autodromo sarebbe dovuto andare immediatamente sotto sequestro a causa dell'incidente mortale, per consentire al pubblico ministero competente di effettuare i rilievi. Essendo per\u00f2 i medici riusciti a riattivare il cuore di Ratzenberger, il successivo decesso avvenne al di fuori del circuito e non comport\u00f2 la sospensione del programma di gara.\nEra dal 1986 che un pilota di Formula 1 non decedeva \u201csul lavoro\u201d (l\u2019ultimo era stato De Angelis nel corso di un test privato) e ancor pi\u00f9 tempo era passato dall\u2019ultimo accadimento luttuoso nel corso di un evento ufficiale (l\u2019incidente di Riccardo Paletti al Gran Premio del Canada 1982). L'ambiente della Formula 1 ne risult\u00f2 immediatamente traumatizzato: allorch\u00e9 le prove vennero fatte ripartire, Ayrton Senna e tutti i piloti della Benetton e della Sauber decisero di non effettuare altri giri.\nLa pole position fu conquistata per la 65\u00aa ed ultima volta da Ayrton Senna, alle cui spalle si inserirono Michael Schumacher e Gerhard Berger. Il miglior tempo segnato da Ratzenberger prima dello schianto si rivel\u00f2 sufficiente per occupare l\u2019ultima posizione sulla griglia.\nNel post-prove la Simtek pens\u00f2 anche di ritirare dal Gran Premio la propria seconda vettura (pilotata da David Brabham), lasciando spazio alla non qualificata Pacific di Paul Belmondo; Bernie Ecclestone riusc\u00ec per\u00f2 a far desistere la scuderia britannica, che dunque schier\u00f2 regolarmente al via la sola monoposto numero 31; si decise, infine, di non ripescare pi\u00f9 nessuno per la gara, lasciando vuota l\u2019ultima piazzola della griglia.\nA prove concluse, Senna mont\u00f2 su una macchina dell'organizzazione e si fece trasportare fino alla curva \"Villeneuve\" per verificare lo stato della pista; tale gesto gli cost\u00f2 una sanzione da parte della direzione di gara.\nLe tragiche dinamiche di questo incidente che portarono alla morte del pilota Roland Ratzenberger aiutarono nello sviluppo del Sistema HANS tuttora utilizzato in Formula 1.\nGara.\nPrima partenza.\nIl terzo grave incidente del weekend si verific\u00f2 gi\u00e0 alla partenza della gara: allo scattare del semaforo verde la Benetton di JJ Lehto, quinta in griglia, ebbe un problema tecnico e spense il motore, rimanendo ferma sulla piazzola. Le macchine che la seguivano scartarono bruscamente sui lati per evitarla, ma Pedro Lamy, partito dalle retrovie, si avvide dell'ostacolo solo all'ultimo momento: l'elevata velocit\u00e0 e la presenza di altre monoposto al suo fianco resero inevitabile il violento impatto, con la Lotus che letteralmente sfond\u00f2 il retrotreno della Benetton, andando poi alla deriva per un centinaio di metri e fermandosi allo sbocco della pit-lane. Entrambi i piloti non riportarono conseguenze (salvo alcuni indolenzimenti), ma i detriti persi dalle auto coinvolte volarono in tutte le direzioni; alcuni di essi scavalcarono le recinzioni e finirono sulle tribune ferendo nove spettatori, dei quali uno, colpito da una gomma, rimase qualche giorno in coma.\nPoich\u00e9 il rettilineo dei box si era riempito di detriti, la direzione di gara ordin\u00f2 l'ingresso in pista della safety car (condotta dal pilota Max Angelelli), per rallentare i concorrenti e dare modo ai commissari di ripulire il tracciato e spostare i relitti delle auto incidentate.\nLa decisione caus\u00f2 le proteste di alcuni piloti, timorosi che il rallentamento potesse compromettere la loro gara. In generale in quegli anni l'uso della safety car era fortemente messo in discussione nell'ambiente della Formula 1, in ragione del fatto che, in assenza di standard regolamentari, ogni tracciato disponeva di una vettura differente: non di rado i modelli utilizzati (in questo caso una Opel Vectra) non potevano tenere una velocit\u00e0 tale da permettere alle monoposto di massima categoria di mantenere le gomme in temperatura e dare adeguata ventilazione al raffreddamento del propulsore. L'idiosincrasia si era rafforzata a seguito del precedente Gran Premio in Giappone, quando la macchina di sicurezza, in un esperimento mai pi\u00f9 ripetuto (salvo che in condizioni di grave maltempo), era stata addirittura usata per \"serrare il gruppo\" delle monoposto durante il giro di ricognizione, che si era dunque svolto a velocit\u00e0 particolarmente ridotta, causando problemi di surriscaldamento al motore e bassa temperatura degli pneumatici a non poche macchine. Come gi\u00e0 nella gara precedente a pi\u00f9 riprese, durante i giri a velocit\u00e0 ridotta, Senna affianc\u00f2 e super\u00f2 brevemente la vettura di servizio per spronarla vanamente ad accelerare.\nUna volta pulita la pista la gara riprese: Senna aveva mantenuto il comando e subito segn\u00f2 un buon tempo cronometrato (risulter\u00e0 essere il terzo crono pi\u00f9 veloce della gara), inseguito a breve distanza da Schumacher. \nNel corso del settimo giro, alle ore 14:17, la Williams del brasiliano approcci\u00f2 normalmente la svolta del \"Tamburello\" a una velocit\u00e0 di circa 310\u00a0km/h. In questo frangente il piantone dello sterzo (modificato frettolosamente dai meccanici su istruzioni dello stesso Senna prima della partenza della gara) cedette alle sollecitazioni e la vettura divenne ingovernabile. Senna, accortosi di non riuscire a curvare e di stare andando dritto, fren\u00f2 bruscamente fino a ridurre la velocit\u00e0 a 211\u00a0km/h, ma la via di fuga era troppo stretta: nel giro di 2 secondi la Wiliams impatt\u00f2 quasi frontalmente contro il muretto. La grande energia cinetica fece rimbalzare la macchina all'indietro verso la pista: essa tocc\u00f2 di traverso la striscia d'erba che separava il tracciato dalla via di fuga e ritorn\u00f2 verso l'esterno, per poi arrestarsi una cinquantina di metri pi\u00f9 avanti. Nella carambola una sospensione dell'auto si spezz\u00f2 con ancora attaccata la gomma e colp\u00ec Senna alla testa, provocandogli un grave trauma cranico; inoltre il braccio scheggiato della sospensione penetr\u00f2 nel casco attraverso la visiera, ferendo gravemente il pilota nel lobo frontale destro, poco sopra l'occhio. Resasi conto dell'immobilit\u00e0 del pilota nel relitto della macchina (salvo alcuni lievi spostamenti del capo probabilmente dovuti alle lesioni a livello cerebrale), la direzione di gara espose la bandiera rossa e chiam\u00f2 i soccorsi.\nNel giro di due minuti i medici guidati dal dottor Sid Watkins intervennero presso la vettura. Le condizioni di Senna erano palesemente gravissime: il pilota era esanime e la testa era mollemente appoggiata al bordo laterale dell'abitacolo. I sanitari sfilarono il casco al pilota tagliando la cinghia di ritenuta, constatando che il brasiliano era in stato di gasping: oltre alla ferita sopra l'occhio destro manifestava una fuoriuscita di sangue dal naso e dalla bocca e non reagiva ad alcun tipo di sollecitazione. Lo estrassero dalla vettura e lo stesero a terra per rianimarlo: anzitutto si provvide a tenergli aperte le vie respiratorie con la praticazione di una tracheotomia d'urgenza, a tamponare l'emorragia e a trasfondergli del materiale ematico.\nWatkins, appurata l'estrema gravit\u00e0 della situazione (a posteriori dichiar\u00f2 di aver avuto \"la percezione che il suo spirito lo stesse abbandonando in quell'istante\") e a fronte dei tentativi infruttuosi di rianimazione, chiese l'intervento dell'elisoccorso, che in modo del tutto inedito per la storia della Formula 1 fu fatto atterrare direttamente in pista, presso il sito dell'incidente.\nIn quei momenti concitati qualcuno autorizz\u00f2 erroneamente il rientro in pista di \u00c9rik Comas, che non era ripartito insieme agli altri all'uscita della safety car, ma era rimasto fermo a lungo nei box per riparare l'alettone posteriore rovinato da una toccata. Il francese della Larrousse, ignaro della situazione, arriv\u00f2 al \"Tamburello\" a discreta velocit\u00e0, evitando per poco di investire i mezzi di soccorso. Incredulo per la situazione creatasi, egli usc\u00ec dalla vettura per sincerarsi dello stato del collega ferito (che peraltro qualche tempo prima l'aveva a sua volta soccorso a seguito di un incidente in gara). Quindi, prima che la direzione di gara lo squalificasse per il grave pericolo causato, decise \"sua sponte\" di ritirarsi dalla gara.\nAlle ore 15:00 Senna venne caricato a bordo dell'elicottero, che decoll\u00f2 dalla pista alla volta dell'Ospedale Maggiore di Bologna: al seguito del pilota si imbarcarono il dottor Watkins e il primo assistente Giovanni Gordini, medico anestesista. Durante il volo gli fu trasfuso altro sangue, per un totale di 4,5 litri.\nSgomberata la pista dal relitto della macchina (che a stretto giro venne posto sotto sequestro da parte delle Forze dell'Ordine, insieme al casco indossato da Senna), nel giro di 37 minuti venne ordinata la partenza, deliberando inoltre di stilare la classifica finale mediante la somma dei tempi delle due tranche.\nSeconda partenza.\nDopo un tentativo di fuga della Ferrari di Berger, Schumacher riprese il controllo della situazione; pochi giri dopo, l'austriaco fu bloccato da un guasto meccanico. Larini si mise allora in luce con la seconda Ferrari, occupando stabilmente la seconda posizione e prendendo brevemente il comando quando Schumacher effettu\u00f2 il suo rifornimento.\nA dieci giri dal termine, nella pit-lane avvenne un altro grave incidente: la Minardi di Alboreto, che stava uscendo dai box dopo una sosta, perse una delle ruote posteriori (mal fissata dai meccanici), la quale fin\u00ec ad alta velocit\u00e0 contro il personale delle altre squadre assiepato nella corsia. Ne risultarono feriti tre meccanici della Ferrari, uno della Lotus ed uno della Benetton. A stretto giro la pit-lane si affoll\u00f2 di paramedici e ambulanze, intervenuti per prestare i primi soccorsi ai meccanici, ma ci\u00f2 non comport\u00f2 ulteriori sospensioni o rallentamenti della corsa. Trasportati in ospedale, i meccanici coinvolti si rivelarono comunque in condizioni non gravi.\nLa gara vide quindi la vittoria di Schumacher, davanti a Larini e H\u00e4kkinen. Saliti sul podio, i piloti, memori dei fatti dei giorni precedenti ed informati degli incidenti della gara, mantennero un atteggiamento composto, non festeggiarono la loro prestazione e non aprirono lo champagne.\nDopo gara.\nA gara conclusa tutte le attenzioni si concentrarono sulle condizioni di salute di Ayrton Senna, che era nel frattempo giunto all'ospedale di Bologna. L'\u00e9quipe del reparto di rianimazione guidata dal primario dottoressa Maria Teresa Fiandri (che aveva raggiunto il nosocomio subito dopo aver visto l\u2019incidente in televisione) esamin\u00f2 sommariamente il pilota, constatando che l\u2019unica ferita visibile era quella gi\u00e0 citata sopra l\u2019occhio destro (larga tre o quattro centimetri), oltre a un complessivo gonfiore del viso (altrimenti disteso e sereno), mentre il resto delle membra appariva illeso. Allorch\u00e9 tuttavia lo spostarono dalla barella si accorsero che essa era piena di sangue, in quantit\u00e0 giudicata sproporzionata rispetto alle lesioni visibili.\nLa squadra medica provvide subito a trattare l'insufficienza cardiaca e respiratoria in cui versava Senna, fino a quasi stabilizzare polso e respirazione; di tale situazione venne dato conto in due bollettini medici che vennero letti dinnanzi alla folla di giornalisti che si era raccolta presso il reparto di rianimazione, mentre la gara era ancora in corso.\nIn seconda istanza, dopo un consulto con il dottor Gordini (che fin da subito dichiar\u00f2 nulle le speranze di arrivare a buon fine), il pilota fu sottoposto a TAC ed elettroencefalogramma, che rivelarono tutta la gravit\u00e0 dei traumi subiti e l\u2019assenza di attivit\u00e0 cerebrale. Tutto ci\u00f2 non era tuttavia sufficiente, ai sensi delle leggi italiane in vigore, a dichiarare la morte, che nelle normative era intesa come cessazione dell'attivit\u00e0 cardio-respiratoria.\nAlle ore 18:15 Leonardo, fratello del pilota (che aveva raggiunto l\u2019ospedale insieme all\u2019addetta stampa Betise Assumpcao), chiam\u00f2 un prete affinch\u00e9 amministrasse ad Ayrton l'estrema unzione: a stretto giro la dottoressa Fiandri li raggiunse ed espose loro il risultato degli esami, avvertendoli dell\u2019irreversibilit\u00e0 dello stato comatoso, per poi dare analoga infausta prognosi anche agli operatori mediatici.\nAllorch\u00e9 alle 18:37 subentr\u00f2 un nuovo arresto cardiocircolatorio, l'equipe medica decise di non insistere ulteriormente: tre minuti dopo la stessa dottoressa Fiandri si present\u00f2 nella sala stampa improvvisata al 12\u00ba piano dell\u2019Ospedale Maggiore, annunciando ai giornalisti ivi convenuti il decesso di Senna.\nNel referto l'ora effettiva della morte venne tuttavia indicata alle 14:17, momento dell'impatto con il muretto, sebbene il suo cuore abbia cessato di battere alle 18:40, a significare come ogni tentativo di salvataggio fosse stato vano.\nLe conseguenze del fine settimana di Imola portarono una vera rivoluzione nel mondo della Formula 1. Anzitutto il circuito del Santerno venne ampiamente rivisto e ridisegnato in tutti i punti ove si erano consumati gli incidenti. Inoltre la FIA stil\u00f2 un pacchetto di modifiche - da attuarsi con diverse scadenze - per ridurre drasticamente le prestazioni delle vetture. Venne poi introdotto un limite di velocit\u00e0 fisso nella corsia dei box.\nDal canto loro i piloti ricostituirono il proprio \u201csindacato\u201d, la Grand Prix Drivers\u2019 Association (inattiva da 12 anni), onde esprimere in modo unitario il proprio parere nel governo del mondiale di Formula 1. La presidenza and\u00f2 a Michael Schumacher.\nMolti circuiti del calendario vennero modificati nei punti giudicati potenzialmente pericolosi, in determinati casi con alcune soluzioni di emergenza (ad esempio creando chicane posticce formate da pile di gomme, come accadde a Barcellona, Montreal e Spa).\nI funerali di Stato di Senna, ebbero luogo il 5 maggio 1994 a San Paolo in Brasile, alla presenza di tantissimi rappresentanti del mondo delle corse. Il 7 maggio, invece, ebbero luogo a Salisburgo, in Austria, i funerali di Roland Ratzenberger, alla presenza del presidente della FIA, Max Mosley.\nL'incidente di Senna rester\u00e0 l'ultimo con conseguenze mortali in una competizione di Formula 1 fino al Gran Premio del Giappone 2014, segnato dal grave incidente occorso al francese Jules Bianchi, poi deceduto il 17 luglio 2015 dopo pi\u00f9 di 9 mesi di coma.\nNote.\n\"Salvo indicazioni diverse le classifiche sono tratte da \""}
{"id": "1749154", "revid": "110157", "url": "https://it.wikipedia.org/wiki?curid=1749154", "title": "K\u00f3ny", "text": "K\u00f3ny \u00e8 un comune di 2.692 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749159", "revid": "767487", "url": "https://it.wikipedia.org/wiki?curid=1749159", "title": "K\u00f3ph\u00e1za", "text": "K\u00f3ph\u00e1za (in croato: \"Koljnof\", in tedesco: \"Kohlbenhof\") \u00e8 un comune di 1.926 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749160", "revid": "1632387", "url": "https://it.wikipedia.org/wiki?curid=1749160", "title": "Carved in Stone (Rage)", "text": "Carved in Stone (dall'inglese \"inciso nella pietra\") \u00e8 il sedicesimo album in studio del gruppo musicale power metal tedesco Rage, pubblicato nel 2008 dalla Nuclear Blast.\nIl disco.\nLa produzione dell'album \u00e8 stata in parte influenzata dall'abbandono del gruppo di Mike Terrana, batterista in forza nei Rage sin dal 1999. Infatti l'album in questione si presenta meno tecnico rispetto al predecessore \"Speak of the Dead\", in virt\u00f9 della struttura pi\u00f9 agile e immediata delle canzoni. In tal senso la scelta del nuovo batterista Andr\u00e8 Hilgers si \u00e8 rivelata fondamentale per dare al nuovo materiale la pesantezza e l'immediatezza che si erano un po' perse nelle ultime uscite discografiche della band. In effetti si assiste al ritorno di composizioni pi\u00f9 orecchiabili, che fanno subito presa sull'ascoltatore, recuperando anche l'aggressivit\u00e0 tipica dei Rage, grazie all'abbandono delle influenze orchestrali e progressive che avevano pesantemente condizionato la riuscita del precedente album in studio (solo la traccia \"Lord of the Flies\" presenta parti orchestrali e progressive).\nFin dalla prima traccia l'ascoltatore \u00e8 assalito da un muro sonoro al limite del thrash metal, di cui si sente qualche influenza, che per\u00f2 nulla toglie alla componente melodica presente nell'album.\nIl testo della title-track \u00e8 pieno di riferimenti, pi\u00f9 o meno velati, alla guerra in Iraq. Alla fine, dei soldati partiti, non rimane nient'altro che ossa in una bara e un nome inciso nella pietra, da qui il nome dell'album.\nLa traccia \"Lord of the Flies\" \u00e8 basata sul libro di William Golding \"Il signore delle mosche\" (in inglese \"Lord of the Flies\").\nEdizioni.\nEsistono 3 edizioni diverse di \"Carved in Stone\": l'edizione standard, quella deluxe con in allegato un DVD e la ristampa del 2009 con l'EP \"Gib Dich Nie Auf\"."}
{"id": "1749162", "revid": "767487", "url": "https://it.wikipedia.org/wiki?curid=1749162", "title": "L\u00e1zi", "text": "L\u00e1zi \u00e8 un comune di 618 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749173", "revid": "106908", "url": "https://it.wikipedia.org/wiki?curid=1749173", "title": "Lev\u00e9l", "text": "Lev\u00e9l \u00e8 un comune di 1.713 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749174", "revid": "986213", "url": "https://it.wikipedia.org/wiki?curid=1749174", "title": "Charles de Choiseul-Praslin", "text": "Biografia.\nPrimo dei cinque figli di Charles Raynart Laure F\u00e9lix duca di Choiseul, deputato e comandante della Guardia nazionale francese durante il Primo impero, divenne deputato per il Dipartimento della Senna e Marna.\nIl 18 ottobre 1824 spos\u00f2 Fran\u00e7oise (detta Fanny) Altaria Rosalba Sebastiani della Porta, figlia del generale Horace S\u00e9bastiani, Maresciallo di Francia e Ministro durante la Monarchia di Luglio, dalla quale ebbe dieci figli.\nOmicidio della moglie\nLa coppia viveva nel palazzo dei Choiseul a Vaux-le-Vicomte ed i rapporti di coppia furono spesso tormentati. Durante un viaggio da Vaux-le-Vicomte a Dieppe, i duchi sostarono per la notte nel loro appartamento parigino, in Rue du Faubourg Sant-Honor\u00e9, il 17 agosto 1847. Durante la notte, attorno alle 5 di mattina, la servit\u00f9 venne svegliata da rumori provenienti dalla camera della duchessa; raggiunta la stanza, trovarono la duchessa a terra colpita ripetutamente da un pugnale dopo essere stata imbavagliata. La servit\u00f9 chiam\u00f2 aiuto e l'ultimo a rispondere agli appelli fu proprio il duca, fatto questo che inizi\u00f2 a far crescere i sospetti su di lui, anche considerando che, nonostante il clamore, la sua stanza aveva ancora le finestre chiuse. Durante le indagini, la polizia rinvenne in una stanza adiacente a quella del duca l'impugnatura di un pugnale sporca di sangue chiusa in un armadio, un accappatoio parzialmente lavato ma ancora sporco di sangue ed altri oggetti buttati in un camino e parzialmente bruciati.\nTutto questo port\u00f2 all'incriminazione del duca, assieme al fatto che venne trovata una pistola carica accanto al suo letto: la teoria della polizia consisteva nel fatto che il duca avrebbe meditato di sparare alla moglie e che avesse deciso di usare un altro metodo rendendosi conto dell'allarme che l'esplosione avrebbe provocato. A sua difesa dichiar\u00f2 di avere impugnato l'arma per cercare di difendere la moglie da uno sconosciuto, ma non fu in grado di descrivere come e da dove questo fosse fuggito. Un servitore dichiar\u00f2 poi come, entrato nella camera del duca per avvisarlo, lo avesse trovato intento a lavarsi le mani. Una piccola goccia di sangue venne trovata nella bacinella che egli avrebbe usato.\nEsistono due teorie diverse sul movente che avrebbe spinto il duca al delitto: la prima descrive Fanny come una donna ossessiva, possessiva e gelosa, fatto che avrebbe esasperato il marito; la seconda parla invece della scoperta di un'infedelt\u00e0 da parte del duca con una governante, per la quale la moglie avrebbe minacciato di avviare una causa di divorzio con tutto lo scandalo che ne sarebbe derivato. Non mancavano inoltre testimonianze che parlavano negli anni precedenti di continui e violenti litigi tra i coniugi.\nLa morte\nDopo l'arresto, il duca venne trasferito al Palazzo del Lussemburgo per affrontare il processo davanti alla Corte dei Pari, che era stata istituita con un decreto reale per giudicare dei crimini commessi da appartenenti alla nobilt\u00e0. Il processo doveva essere presieduto da \u00c9tienne-Denis Pasquier, ma il 18 agosto 1847, mentre era in carcere, Choiseul-Praslin riusc\u00ec ad eludere la sorveglianza delle guardie e a ingerire una forte dose di arsenico o di laudano; rimase in agonia per i giorni successivi, rifiutando di rispondere alle domande e di mangiare, fino a morire il 24 agosto, non senza avere affermato ancora una volta la sua innocenza.\nIpotesi alternative alla morte\nUn'insistente voce popolare dice che Choiseul-Praslin si sarebbe rifugiato in Inghilterra, mentre il ricercatore nicaraguense Eddy K\u00fchl sostiene che egli si sarebbe trasferito a Matagalpa, dove si sarebbe ricreato una famiglia, avendo cinque figli, sarebbe vissuto fino al 1882 e sarebbe stato sepolto a Ciudad Dar\u00edo. Le ricerche di K\u00fchl, pubblicate nel 2000, risvegliarono l'interesse degli eredi di Choiseul-Praslin, che hanno dichiarato di voler incontrare i presunti parenti sudamericani."}
{"id": "1749175", "revid": "1498232", "url": "https://it.wikipedia.org/wiki?curid=1749175", "title": "Nikon D3", "text": "La Nikon D3 \u00e8 una fotocamera reflex digitale professionale da 12,1 megapixel con sensore a pieno formato (35 mm) annunciata il 23 agosto, 2007 in concomitanza con la presentazione della fotocamera Nikon D300 (formato DX). La D3 \u00e8 il modello top di Nikon per quanto riguarda la fascia professionale dedicata alla foto sportiva (privilegia la velocit\u00e0 alla risoluzione). Sostituisce la D2Hs e la D2Xs, che per\u00f2 montavano un sensore in formato ridotto DX.\nTecnologia.\nLa D3 monta un sensore CMOS equivalente alla pellicola da 35 mm a pieno formato che misura 23.9 x 36.0 mm. Questo sensore \u00e8 pi\u00f9 grande dei sensori di formato DX di tutte le precedenti reflex digitali Nikon e Nikon ha coniato la sigla FX per distinguerlo. A parit\u00e0 di risoluzione un sensore FX possiede dei pixel pi\u00f9 grandi e, teoricamente, una sensibilit\u00e0 maggiore alla luce rispetto ai precedenti sensori DX. Questo permette alla fotocamera di raggiungere prestazioni pi\u00f9 alte e produrre immagini con minore rumore in situazioni di scarsit\u00e0 di illuminazione. Il sensore registra immagini a 14 bit per canale contro una profondit\u00e0 di colore dei precedenti sensori a 12 bit.\nLa scocca esterna ed il design dell'apparecchio sono opera del designer Giorgetto Giugiaro, della Italdesign. Il corpo macchina implementa l'attacco F Nikon, qui dotato anche di accoppiamento meccanico per il simulatori di diaframma, offrendo cos\u00ec una maggiore compatibilit\u00e0 con le vecchie ottiche Nikon. La fotocamera permette di catturare raffiche di fotografie fino a 9 ogni secondo in formato FX e 11 in formato DX, utilizza il tipo di LCD attualmente a pi\u00f9 alta risoluzione disponibile sul mercato..\nTarget di utenza.\nIl costo e le caratteristiche di questa fotocamera digitale la indirizzano ad un target di utenza professionale dell'industria fotografica commerciale ed in particolare della fotografia sportiva d'azione. Il sensore a pieno formato ha un vantaggio fisico, fornendo una sensibilit\u00e0 maggiore alla luce rispetto ai sensori precedenti. Questo fatto produce un minore rumore e la possibilit\u00e0 di utilizzare maggiore iso con migliori qualit\u00e0 fotografiche.\nQueste potenzialit\u00e0 teoriche sono state confermate da severi test indipendenti che hanno dimostrato una maggiore capacit\u00e0 di questa fotocamera di catturare immagini con qualit\u00e0 superiore sia con tempi di esposizione rapidi che lunghi, permettendo di catturare immagini in movimento con meno sfuocato e colori migliori, anche con delle condizioni di illuminazione scarse.\nLa fotocamera possiede due impugnature, quella tradizionale in verticale ed una orizzontale alla base, che rendono comoda la fotocamera sia se tenuta in verticale che in orizzontale ed in special modo per la fotografia di moda, di sport e matrimoniale.\nAl momento del lancio la D3 \u00e8 stata collocata ad un prezzo di 4.999 dollari.\nConcorrenza.\nL'unica fotocamera concorrente in questa fascia pu\u00f2 definirsi la Canon EOS-1D Mark III: i prezzi sono simili e cos\u00ec anche le caratteristiche generali.\nAltre fotocamere come la Canon EOS-1Ds Mark III e la Sony \u03b1900 sono dotate di risoluzione ben maggiore e dedicate ad un target professionale diverso, mentre le rimanenti fotocamere a pieno formato di fascia media (Canon EOS 5D, Canon EOS 5D Mark II, Canon 6D e Nikon D700) sono espressamente indirizzate ad un pubblico pi\u00f9 ampio, anche non professionale."}
{"id": "1749176", "revid": "729019", "url": "https://it.wikipedia.org/wiki?curid=1749176", "title": "Schnaps", "text": "Lo Schnaps \u00e8 una versione italianizzata (meno complessa) del \"Bauernschnapsen\", gioco di carte austriaco (variante a quattro giocatori dello \"Schnapsen\").\nDescrizione.\nSi utilizza il mazzo di carte austriaco (\"Doppeldeutsche Schnapskarten\") di cui si usano solo 20 carte: gli assi (11 punti), i dieci (10 punti), i re (4 punti), i cavalli (ovvero gli \"Ober\", 3 punti) e i fanti (ovvero gli \"Unter\", 2 punti). Si gioca in coppie.\nLo scopo del gioco \u00e8 di partire da 25 punti (punteggio standard utilizzato nei tornei) e arrivare a zero per vincere una partita; si gioca al meglio delle tre (bisogna vincerne due su tre).\nIn questo gioco, come nel tressette, bisogna sempre rispondere al seme che comanda, con la differenza che c'\u00e8 l'obbligo di rialzare (se possibile); inoltre c'\u00e8 l'obbligo di giocare briscola nel caso in cui non si possa rispondere. - N.B.: se un giocatore prima di voi non ha da rispondere al seme e mette una briscola, allora non c'\u00e8 pi\u00f9 l'obbligo di rialzare (ovverosia si pu\u00f2 giocare una carta pi\u00f9 bassa della prima); tuttavia, se neppure voi avete da rispondere, siete obbligati a giocare una briscola pi\u00f9 alta (se possibile) di quella che il giocatore precedente ha giocato. - Nel caso non si abbia n\u00e9 carte dello stesso seme, n\u00e9 briscole, si pu\u00f2 giocare una carta qualsiasi.\nIl mazziere, dopo aver mescolato, porge il mazzo al giocatore alla sua destra: se questi alza, il mazziere distribuisce le carte in due giri (nel primo ne d\u00e0 tre a testa, nel secondo ne d\u00e0 due); nel caso in cui bussi, il mazziere ne distribuisce direttamente cinque a testa. N.B.: nel secondo caso, il mazziere deve dare al primo giocatore prima tre carte in modo che chiami briscola, e subito dopo due; poi prosegue dandone cinque a tutti gli altri.\nLa prima cosa che il primo giocatore fa quando riceve le prime tre carte \u00e8 chiamare briscola: egli, infatti, chiama come briscola il seme che pi\u00f9 gli \u00e8 comodo, o comunque quello da lui desiderato. Successivamente si chiama gioco: cominciando dal primo giocatore e proseguendo in senso orario, ogni giocatore chiama la giocata che vuole fare. Se il giocatore vuole fare una partita normale, dice \"weiter\" (= \"avanti\"; in genere si dice \"via\"); altrimenti chiama la giocata che vuole fare. Gli altri giocatori (sempre in senso orario) esprimono la propria opinione riguardo alla giocata: se sono d'accordo, dicono \"weiter\", altrimenti possono chiamare un gioco pi\u00f9 alto oppure, se avversari, possono raddoppiare i punti messi in palio da gioco chiamato. Dopo che un giocatore ha chiamato un gioco, per giocare bisogna che tutti siano d'accordo, anche se hanno gi\u00e0 parlato: infatti, dopo la chiamata pi\u00f9 alta, si deve sempre attendere che tutti acconsentano. Se due giocatori vogliono fare lo stesso gioco, lo fa chi lo chiama per primo in senso orario; quindi se un giocatore vorrebbe fare un gioco, ma decide di non farlo perch\u00e9 troppo rischioso, e se quello dopo di lui decide invece di farlo, il primo non pu\u00f2 chiamarlo a sua volta perch\u00e9 si deve chiamare un gioco pi\u00f9 alto per comandare. N.B.: ci\u00f2 non vale per il giocatore che ha chiamato briscola, perch\u00e9 egli ha la precedenza sugli altri; pu\u00f2 di conseguenza decidere in primis di non chiamare giochi, ma poi di chiamare lo stesso gioco chiamato da un altro (solo nel caso in cui qualcuno abbia chiamato qualche giocata). Nel momento in cui tutti i giocatori acconsentono, non si pu\u00f2 cambiare idea e rialzare il proprio gioco."}
{"id": "1749177", "revid": "114764587", "url": "https://it.wikipedia.org/wiki?curid=1749177", "title": "Lip\u00f3t", "text": "Lip\u00f3t (in italiano: Leopoldo) \u00e8 un comune di 664 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749181", "revid": "767487", "url": "https://it.wikipedia.org/wiki?curid=1749181", "title": "L\u00e9b\u00e9ny", "text": "L\u00e9b\u00e9ny \u00e8 un comune di 3.173 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749183", "revid": "125086310", "url": "https://it.wikipedia.org/wiki?curid=1749183", "title": "Filippo II d'Angi\u00f2", "text": "Era figlio di Filippo I di Taranto (1278-1332) e di Caterina di Valois-Courtenay (1301-1346).\nEgli era anche portatore del titolo di conte di Acerra ma dopo la morte del fratello Roberto (1364), dichiarato suo erede, acquis\u00ec il titolo di Imperatore dei Romani o di Costantinopoli, pretendendo dalla cognata Maria di Borbone, la sovranit\u00e0 sul Peloponneso ed il titolo di Principe di Acaia.\nBiografia.\nEgli si trov\u00f2 in mezzo alla faida che opponeva i due rami della dinastia angioina. Inizialmente, nel 1309, Roberto il saggio, terzo figlio di Carlo II d'Angi\u00f2, detto \"lo Zoppo\", aveva escluso dal trono suo nipote Carlo Roberto d'Ungheria, figlio del primogenito di Carlo II, Carlo Martello d'Angi\u00f2.\nAndrea d'Angi\u00f2, figlio di Carlo Roberto, aveva sposato Giovanna, figlia di Carlo, Duca di Calabria e quindi nipote in linea diretta di Roberto il saggio.Tuttavia, riaccesesi le dispute per le successioni, la coppia si era di fatto sciolta e Giovanna aveva ripreso i rapporti con il suo amante Luigi di Taranto, fratello di Filippo. Il marito mor\u00ec assassinato da un gruppo di congiurati e Giovanna, rimasta vedova, spos\u00f2 il suo amante. Luigi I d'Ungheria, fratello del defunto Andrea, per vendetta invase nel 1347 il regno di Napoli e, mentre Giovanna e Luigi di Taranto si erano rifugiati in Provenza, i fratelli di quest'ultimo, fra i quali Filippo II di Taranto, furono imprigionati.\nFilippo fu liberato solo nel 1360 e rientr\u00f2 a Napoli ove condusse una guerra contro Francesco I del Balzo, duca di Andria, che aveva sposato la sorella di Filippo, Margherita, senza il suo consenso: la vertenza fu ricomposta con l'intervento del papa.\nNel 1364 successe al fratello Roberto di Taranto nel titolo di principe di Acaia (titolo che per\u00f2 gli fu subito sottratto dalla regina Giovanna) e di imperatore titolare di Costantinopoli.\nMatrimoni e discendenza.\nNel 1355 Filippo spos\u00f2 Maria di Calabria (1328-1366), figlia di Carlo, Duca di Calabria e di Maria di Valois. Dal matrimonio nacquero:\nRimasto vedovo, Filippo si rispos\u00f2 il 20 ottobre 1370 con Elisabetta di Slavonie (1352-1380), figlia di Stefano d'Ungheria, duca di Slavonia, e di Margherita di Baviera. Dal matrimonio nacque un solo figlio:"}
{"id": "1749184", "revid": "767487", "url": "https://it.wikipedia.org/wiki?curid=1749184", "title": "L\u00f6v\u0151", "text": "L\u00f6v\u0151 \u00e8 un comune di 1.448 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1749186", "revid": "712828", "url": "https://it.wikipedia.org/wiki?curid=1749186", "title": "Lust (personaggio)", "text": ""}
{"id": "1749193", "revid": "122990114", "url": "https://it.wikipedia.org/wiki?curid=1749193", "title": "Francesco Arese Lucini (senatore)", "text": "Biografia.\nNato in un'antica famiglia milanese, che fin dal XV secolo possedeva i feudi di Barlassina e Pieve di Seveso, era figlio di Marco Arese Lucini, VI conte di Barlassina, e di sua moglie Antonietta Fagnani, la celebre \"amica risanata\" cantata da Ugo Foscolo. \nIntraprese la carriera politica ma, dopo essersi compromesso nei moti del 1831, part\u00ec in esilio per la Svizzera, dove conobbe un altro fuoriuscito da tali moti, Luigi Napoleone Bonaparte, futuro Napoleone III, col quale strinse una duratura amicizia.\nNel 1832 fu volontario nella Legione straniera a servizio della Francia nella campagna di conquista dell'Algeria.\nNel 1837 intraprese un avventuroso viaggio nel Far West americano. Le sue note di viaggio sono raccolte nel libro \"Da New York al selvaggio West nel 1837\" edito da Sellerio.\nDopo l'amnistia del 1838 torn\u00f2 a Milano e nel 1848 si rec\u00f2 in Piemonte per invocare l'aiuto di Carlo Alberto di Savoia agli insorti della sua citt\u00e0. In fuga dagli austriaci ripar\u00f2 a Genova, dove divenne deputato del Parlamento subalpino. Comp\u00ec missioni diplomatiche presso l'amico Napoleone III.\nNel 1859 gli fu offerto un ministero ma rinunci\u00f2. Fu poi tra coloro che negoziarono la cessione di Nizza e della Savoia alla Francia. Di lui resta un importante carteggio politico. Con lo spostamento della capitale da Torino a Firenze si stabil\u00ec nella citt\u00e0 toscana, a palazzo Calcagnini. Qui trascorse anche la vecchiaia e mor\u00ec nel 1881."}
{"id": "1749197", "revid": "110157", "url": "https://it.wikipedia.org/wiki?curid=1749197", "title": "Cilindro di Marbor\u00e9", "text": "Il Cilindro di Marbor\u00e9 (3.328 m s.l.m. - anche conosciuto come \"Pico Cilindro\" e \"Pic du Cylindre\") \u00e8 una montagna spagnola dei Pirenei. Si trova nel massiccio del Monte Perdido e nella comunit\u00e0 autonoma dell'Aragona.\n\u00c8 una delle tre montagne chiamate \"Las Tres Sorores\" (le tre sorelle); le altre due sono il monte Perdido (3.335\u00a0m) ed il Soum de Ramond (3.263\u00a0m)."}
{"id": "1749200", "revid": "125282253", "url": "https://it.wikipedia.org/wiki?curid=1749200", "title": "Chiesa di San Domenico (Palermo)", "text": "La chiesa di San Domenico \u00e8 la seconda chiesa di Palermo per importanza dopo la cattedrale e si trova nell'omonima piazza nel quartiere La Loggia.\nNel complesso architettonico si riscontrano pi\u00f9 stili, dal medioevo all\u2019et\u00e0 moderna, frutto delle vicende storiche che interessarono l\u2019edificio: il chiostro e diversi ambienti limitrofi sono in stile Gotico, il resto dell\u2019edificio fu rifatto principalmente in stile Barocco.\n\u00c8 stata eletta a pantheon degli uomini illustri della Sicilia.\nStoria.\nOrigini epoca sveva.\nNella cristianissima Sicilia, potere politico e potere religioso hanno sempre camminato a braccetto, specie dopo la riconquista dell'isola dovuta al Conte Ruggero del casato d'Altavilla, meglio conosciuto come Ruggero I, Conte di Sicilia, padre di Ruggero II, bisnonno materno di Federico II (o Federico I di Sicilia) del casato svevo degli Hohenstaufen. L'opportunit\u00e0 di ricristianizzazione \u00e8 colta assieme al fratello Roberto il Guiscardo per redimere una controversia, il pretesto per l'invasione dell'isola risiede nella richiesta d'aiuto da parte dell'Emiro di Siracusa, allora in lotta contro l'Emiro di Castrogiovanni, avviando di fatto, l'inizio della completa riconquista della Sicilia sottraendola al dominio arabo.\nIl ritorno alla sovranit\u00e0 di matrice cristiana di obbedienza romana costituisce l'impulso per la ricostruzione del tessuto sociale dopo due secoli di cultura di matrice religiosa islamica.\nCol beneplacito del Sovrano, l'Ordine dei frati predicatori giunge in Sicilia mentre San Domenico \u00e8 ancora attivo ed ha costituito l'ordine in Francia nel 1216-1220. Nel 1217 a Palermo i primi frati sono ospitati inizialmente presso l'Ordine teutonico della Magione fondato da religiosi tedeschi, quindi ben visti agli occhi dell'Imperatore. Riparano brevemente nell'ex monastero delle suore basiliane presso la primitiva chiesa di San Matteo al Cassaro, queste ultime passate definitivamente nel monastero del Santissimo Salvatore:\nTra il 1280 e il 1285 circa, \u00e8 eretta la nuova chiesa orientata in senso inverso all'attuale, in stile gotico-normanno, con annesso convento e chiostro, i cui lavori furono rallentati dai moti dei Vespri siciliani, l'edificio assolve le funzioni fino al 1457. Sotto la direzione dell'ordine, nella sede del Cassero \u00e8 istituito il monastero femminile di Santa Caterina, grazie agli ingenti lasciti di Benvenuta Mastrangelo, della madre Palma Mastrangelo e del marito Guglielmo di Santa Flora.\nEpoca aragonese.\nL'apprezzamento verso l'opera domenicana e il conseguente accrescimento del numero di fedeli, rendono necessario l'ampliamento della chiesa, grazie al contributo di potenti famiglie palermitane e ai finanziamenti elargiti dal Papa Martino V.\nIntorno al 1420, su commissione dell'Arcivescovo Simone Beccadelli di Bologna, lavori e progetto sono affidati all'architetto frate Salvo Cassetta Doza, il tempio \u00e8 rinnovato e ampliato. I proventi derivano in gran parte dalla concessione di speciali indulgenze a fronte di oboli per la ricostruzione del tempio. La chiesa venne edificata nel 1458 ed il 1480 in stile rinascimentale.\nFra le tante espressioni del rinascimento siciliano andate distrutte nelle varie riedificazioni, Gioacchino di Marzo documenta il monumento funebre di Guglielmo Ajutamicristo realizzato nel 1524 da Antonino Berrettaro.\nEpoca spagnola.\nLa configurazione attuale \u00e8 pi\u00f9 recente, dipende dalla ricostruzione totale che la chiesa ebbe nel 1640 da parte dell'architetto Andrea Cirrincione dietro l'impulso dell'arcivescovo Giannettino Doria, la facciata invece \u00e8 costruita pi\u00f9 tardi, nel 1726.\nDurante i moti della Rivoluzione siciliana del 1848 il 25 marzo 1848 durante la mattinata all'interno del tempio nacque ufficialmente il Regno di Sicilia, fu inaugurato il nuovo parlamento siciliano presieduto da Vincenzo Fardella di Torrearsa. Dopo oltre trent'anni, le due camere, quella dei pari e quella dei Comuni, tornavano in attivit\u00e0 ed eleggevano Ruggero Settimo, come primo presidente del consiglio. Il 27 marzo fu presentato il primo governo: nominati ministri, figure liberali come Mariano Stabile, il barone Pietro Riso, lo storico Michele Amari, il principe di Butera Pietro Lanza e il futuro Primo ministro del neonato regno italiano Francesco Crispi.\nNel 1853 la chiesa divenne il \"pantheon\" dei siciliani illustri che iniziarono a farsi seppellire al suo interno, la sua accresciuta importanza era anche dovuta al taglio di via Roma che incluse la piazza San Domenico.\nIl 4 settembre 1982 vi si tennero nella chiesa i funerali del generale Carlo Alberto dalla Chiesa.\nIl 25 maggio 1992 il cardinale Salvatore Pappalardo vi celebr\u00f2 i solenni funerali di Giovanni Falcone, sua moglie Francesca Morvillo e i tre agenti della scorta.\nLa chiesa ha subito un profondo restauro che ha riportato alla luce i colori originali.\nArchitettura.\nStile.\nLo stile \u00e8 tipicamente barocco scenografico, il frontone \u00e8 costellato da due alti campanili, sulla facciata sono inoltre presenti molte statue in stucco che raffigurano santi e papi, alcune di queste inserite in nicchie, queste statue sono opera del nipote di Giacomo Serpotta, Giovan Maria Serpotta. Sempre sulla facciata sono presenti dodici colonne, disposte a coppie, otto di queste incorniciano la zona centrale e l'ingresso, le altre quattro sono poste alla base dei campanili. L'interno \u00e8 molto ampio ed austero in pietra di Billiemi e all'interno sono conservate alcune importanti opere d'arte del periodo barocco posizionate all'interno di nicchie. Sono presenti otto colonne per lato, in stile tuscanico, che dividono le tre navate secondo uno schema classico. Per estensione \u00e8 una delle pi\u00f9 grandi chiese della Sicilia.\nFacciata.\nLa facciata attuale risalente al 1726 sull'odierna piazza San Domenico, l'antica \"Piazza Imperiale\" o \"Largo Imperiale\" del 1724, ricalca lo stile barocco classico.\nL'impianto costituito originariamente da pilastri paraste binati in pietra viva che unitamente ai due cornicioni con modanature articolano il reticolo dei primi due ordini. Un terzo ordine comprende i corpi dei due campanili laterali simmetrici e balaustre a colonnine che delimitano un frontone ad arco rialzato dotato di un articolato cornicione esterno, il tutto realizzato sotto la direzione di Andrea Cirrincione in stile dorico \u2013 romano.\nIl prospetto attuale non \u00e8 altro che la combinazione mirata data dalla sovrapposizione in tempi successivi e contigui all'impianto preesistente, di una struttura di colonne per rendere meno severo, pi\u00f9 armonioso e dinamico l'impianto originario.\nQuattro coppie di colonne binate in stile dorico delimitano gli ingressi al primo ordine, altre due coppie sormontate da capitelli corinzi incorniciano il finestrone nicchia centrale nel secondo ordine. Le colonne monolitiche provengono dalle cave di monte Billiemi.\nIl primo ordine comprende gli ingressi e finestre rettangolari in corrispondenza delle entrate laterali, il secondo ordine \u00e8 caratterizzato da nicchie che rispettano la medesima corrispondenza.\n\u00c8 aumentato prospetticamente il senso di profondit\u00e0: \u00e8 peculiarit\u00e0 delle colonne interne essere lievemente pi\u00f9 avanzate rispetto alle corrispettive colonne esterne, sfalsamento reso ancora pi\u00f9 evidente per le quattro colonne centrali. La contaminazione, l'alternanza delle forme, degli spazi, dei volumi, dei colori concorre alla realizzazione della parte mediana e di un timpano spezzato a rilievo dal forte carattere dinamico e movimentato, tipico del Barocco siciliano.\nAl centro dell'architrave dell'ingresso principale un grande stemma dell'ordine, un cane con la fiaccola in bocca, seduto sul libro delle Costitutiones, che assieme alle decorazioni poste sui basamenti dei papi e i fregi posti dietro le statue, simboleggianti il potere papale, conferisce all'insieme una connotazione vagamente rococ\u00f2. \nSui quattro contrafforti delle coppie di colonne esterne sono collocate statue in stucco di pontefici appartenenti all'ordine dei frati predicatori: \"\"INNOCENTIUS V P.M.\", \"PIUS V P.M.\", \"BENEDICTUS XI P.M.\", \"BENEDICTUS XIII P.M.\" opere di Giovanni Maria Serpotta diretto dall'architetto Consalvo, all'interno delle nicchie laterali del secondo ordine sono esposte le statue di \"S. THOMAS AQUINAS\", \"S. PETRUS M.\"\" in stucco realizzate da Giacomo Serpotta, (\"Papa Innocenzo V\", \"Papa Pio V\", \"San Tommaso D'Aquino\", \"San Pietro martire\", \"Papa Benedetto XI\", \"Papa Benedetto XIII\").\nSormonta la finestra ad arco centrale incorniciata da un riquadro, un fregio recante l'iscrizione \"LEX VERITATIS FUIT IN ORE EJUS\". Nella nicchia del timpano ad arco sotto la decorazione a conchiglia simboleggiante il pellegrinaggio, la statua raffigurante \"San Domenico\". Al campanile di sinistra del 1723 in stile Barocco siciliano si affianca specularmente quello di destra identico al primo e recante un orologio completato nel 1770. Un quarto ordine compete esclusivamente i campanili limitatamente alle sopraelevazioni poste sulle celle campanarie, terminanti con cupole a bulbo sfaccettate a base quadrata, monofore sui quattro lati e ricche decorazioni con volute lungo gli spigoli della cuspide, ai vertici merli pinnacolati provvisti di sfere con croci e banderuole. Il campanile destro \u00e8 progettato da Tommaso Maria Napoli, il sinistro realizzato pi\u00f9 tardi come copia del precedente, finanziato da monsignor Vincenzo Maria de Francisco e Galletti.\nInterno.\nAltare e abside.\nL'altare maggiore \u00e8 in marmi mischi con modanature in rame, sotto la mensa dell'altare \u00e8 ospitata l'urna contenente le reliquie del beato Pietro Geremia scrittore domenicano nato a Palermo. Nel transetto della chiesa \u00e8 stato posto il nuovo altare di bronzo rivolto al popolo realizzato nel 1987 dallo scultore Sebastiano Milluzzo, con smalti colorati su argento, pregevole opera del frate domenicano Leonardo Gristina, raffiguranti scene evangeliche e santi domenicani.\nPreziosi e pregevoli i due organi posti ai lati dell'abside e del raffinato pulpito dello stesso periodo. Collocati su due identiche cantorie, racchiusi in casse lignee con prospetto a tre campate, ricchi di sculture e dorature in oro zecchino. L'organo in \u00abcornu Evangelii\u00bb (a sinistra) fu costruito nel 1768-1774 da Domenico Del Piano, quello in \u00abcornu Epistulae\u00bb nel 1781 dal palermitano Giacomo Andronico e completamente rifatto da Pacifico Inzoli nel 1898.\nDietro l'altare, nell'area del coro, \u00e8 collocato un grande coro in noce del 1700 eseguito su disegno del domenicano Giovanni Battista Ondars, dello stesso autore il pulpito in noce realizzato da intagliatori ignoti nel 1732 con raffinata finezza di intagli e con le figure di cinque santi e beati domenicani: beato Giovanni Liccio, san Vincenzo Ferreri, san Tommaso d'Aquino, san Antonino Pierozzi, beato Giacomo Salomoni.\nElenco delle casate patrocinanti la costruzione dell'area absidale:\nDimensioni.\nLa chiesa di San Domenico \u00e8 la seconda chiesa cattolica pi\u00f9 grande di Palermo e dell'intera Sicilia.\nSacrestia.\nArredo ligneo patrocinato da Vincenzo Maria de Francisco e Galletti, vescovo di Lipari eseguito su progetto di Lorenzo Olivier con raffigurazioni dei pontefici domenicani Innocenzo V, Benedetto XI, Pio V e Benedetto XIII.\nPersonalit\u00e0 sepolte o ricordate in San Domenico.\nLa chiesa \u00e8 adibita a Pantheon dei siciliani illustri, su iniziativa nel 1840 di Agostino Gallo. Vi sono allocate tombe, lapidi, cenotafi e targhe che ne commemorano il ricordo.\nSi possono ammirare opere scultorie di Benedetto Civiletti, Rosario Bagnasco, Girolamo Bagnasco, Ignazio Marabitti, Leonardo Pennino, Valerio Villareale, Rosolino La Barbera, Salvatore Valenti, Rosario Anastasi, Domenico De Lisi e Benedetto De Lisi, Vito D'Anna, Antonello Gagini, Gaspare Serpotta, Ernesto Basile, Gaspare Vazzano molto spesso, espressioni artistiche d'altissimo pregio.\nRecenti sepolture:\nIl lungo elenco comprende: \nPrimitive sepolture documentate:\nChiostro.\nAltre personalit\u00e0 sepolte o celebrate nel Chiostro:\nConvento.\nSepolture:\n\"\u00c2 calata 'a tila\".\n\u00c8 costume in molte chiese di Sicilia, addobbare con drappeggi colorati di forte impatto scenografico le pareti e i luoghi ove si officiano le sacre funzioni durante le solennit\u00e0 dell'anno liturgico, delle feste del Santo cui l'edificio \u00e8 dedicato. Durante i riti della Settimana Santa \u00e8 usanza celare l'altare con panneggi che richiamano e manifestano il lutto della chiesa e dell'intera comunit\u00e0 religiosa, felice preludio alla rinascita, alla gloriosa risurrezione. Veli bianchi, grigi, neri proliferano un po' dappertutto, sete, rasi viola e purpurei ricoprono altari e nascondono croci, costituendo talvolta veri e propri sipari.\nNella chiesa di San Domenico \u00e8 montata durante la Quaresima a tila, un tessuto esteso alto 30 metri e largo quanto l'arco absidale in tessuto di canapa, riproducente pitture molto intense sulla morte e deposizione di Cristo su fondo azzurrognolo. Durante la celebrazione della notte di Pasqua \"a tila\" al Gloria, cade liberamente svelando l'altare maggiore, annunciando visivamente \"il Cristo risorto\", suscitando animata commozione e giubilo tra i fedeli.\n\"'\u00c2 calata 'a tila'\", rito che prevede l'improvviso disvelamento del presbiterio durante la Veglia della Notte di Pasqua al pronunciamento del Gloria, per rappresentare e mostrare in modo figurato il Cristo risorto. \u00c8 un rito comune in molte parrocchie delle diocesi siciliane, desueto e recentemente in fase di voluto ripristino. La \"\"velatio\" o l'esposizione delle tele della Passione o \"velum quadragesimale\" o \"velo quaresimale\" o \"panni della fame\" dal tedesco \"Hungertuch\" o \"Fastentuch\"\", \u00e8 una consuetudine tedesca tipica del IX secolo legata alla penitenza quaresimale, la cui introduzione in Sicilia \u00e8 riconducibile all'opera dei Missionari dell'Ordine teutonico giunti a Palermo e Messina grazie al volere, all'appoggio e considerazione del Gran Conte Ruggero, avvenuta dopo la riconquista normanna della Sicilia. A Palermo, presso la chiesa di San Domenico dell'Ordine domenicano, in strettissima relazione con l'Ordine Teutonico, \u00e8 possibile ammirare durante il tempo quaresimale, una monumentale \"tila\" raffigurante una deposizione tra le pi\u00f9 grandiose in Italia e Europa. .\nConvento di San Domenico.\nQuarta istituzione dell'Ordine dei frati predicatori in terra di Sicilia fondata nell'anno 1300. Con la grande ristrutturazione effettuata a partire dal Cinquecento il complesso \u00e8 dotato di chiostri, dormitori, refettori, infermeria, magazzini, sagrestie, cappelle, biblioteche, sale per studio.\nIl convento \u00e8 posto a settentrione della chiesa ed \u00e8 accessibile dalla navata sinistra. Il chiostro patrocinato dalla famiglia Chiaramonte nella figura di Manfredi I Chiaramonte, presenta colonne e archi con alcuni manufatti risalenti alle primitive costruzioni del XIII secolo. I muri sono dipinti con immagini raffiguranti santi domenicani, scene dell\"Apocalisse\", del \"Giudizio Universale\", opere di Nicola Spalletta di Caccamo. Prospetto realizzato da Giovanni Biagio Amico nella prima met\u00e0 del XVIII secolo. All'interno presenta un magnifico refettorio e una ricchissima libreria.\nCentro di studi di filosofia e teologia, annovera tra i suoi priori lo storico, teologo Tommaso Fazello.\nTra gli innumerevoli ambienti si annovera la \"Sala del Calendario\", recante un affresco del 1723 con le date del Calendario Liturgico del padre domenicano Benedetto Maria Castrone, opera realizzata nel 1723. Il calendario perpetuo abbraccia un arco temporale compreso tra 1700 e il 2192, permette di stabilire attraverso calcoli matematici misti a fondamenti astronomici, le date delle pi\u00f9 importanti festivit\u00e0 mobili tra cui la Pasqua e altre legate ricorrenze legate all'anno liturgico. Introduce a concetti di astronomia e geofisica strettamente legati ai principi generali di agronomia, riconducibili ad antiche tradizioni e consuetudini agresti e contadine siciliane e del bacino del Mediterraneo. Il dipinto incornicia la porta d'accesso della sala adiacente - in passato la biblioteca privata della Casa dei Domenicani - alla parete sul quale \u00e8 realizzato. \u00c8 concepito come un frontone di stile classico e reca il motto \"IANUA TEMPORU PERPETUA\" ovvero \"Porta Perpetua del Tempo\"\".\nLa sala utilizzata come piccola biblioteca dei religiosi costituisce vano di passaggio e varco di accesso al \"Salone del Cinquecento\".\nAll'interno sono altres\u00ec presenti:\nOpere documentate:\nVoci correlate.\nChiese legate all'Ordine domenicano"}
{"id": "1749201", "revid": "1494169", "url": "https://it.wikipedia.org/wiki?curid=1749201", "title": "Bharatpur", "text": ""}
{"id": "1749202", "revid": "125083668", "url": "https://it.wikipedia.org/wiki?curid=1749202", "title": "Menghistu Hail\u00e9 Mari\u00e0m", "text": "Dopo il crollo del regime, fu costretto a fuggire in Zimbabwe, dove attualmente vive e presta servizio come consulente per la sicurezza del Governo. \u00c8 stato condannato in contumacia all'ergastolo prima (2007) e alla pena di morte poi (2008) da una corte etiope per genocidio e altri crimini commessi sotto la sua dittatura.\nBiografia.\nPrimi anni.\nMenghistu Hail\u00e9 Mari\u00e0m nacque probabilmente il 21 maggio 1937 a Uelaita nella provincia di Caffa, nel governatorato di Harar. Il giovane segu\u00ec le orme di suo padre, ex schiavo divenuto caporale dell'esercito etiope. Frequent\u00f2 l'accademia militare di Olett\u00e0 (vicino ad Addis Abeba) dove si diplom\u00f2 nel 1966. Inviato negli Stati Uniti d'America, a Fort Leavenworth (Kansas) per corsi di perfezionamento, nel 1967 Menghistu fu trasferito al poligono militare di Aberdeen nel Maryland per un'ulteriore formazione supplementare. Durante il periodo di assegnazione alla base, Menghistu frequent\u00f2 corsi presso l'Universit\u00e0 del Maryland maturando sentimenti antiamericani e sviluppando simpatie marxiste e per la causa degli afroamericani (erano gli anni del \"Movimento delle Pantere Nere\" e di \"Potere nero\"). Dopo il ritorno nel suo paese natale avvenuto nel 1971, Menghistu fu posto al comando di un battaglione meccanizzato e pi\u00f9 tardi di una unit\u00e0 di demolizione e promosso al grado di maggiore.\nAscesa al potere.\nNel 1974 il regime dell'imperatore Hail\u00e9 Selassi\u00e9 perdette il consenso della popolazione a seguito di una tremenda carestia nella provincia di Uollo, e nello stesso anno l'imperatore fu detronizzato da un colpo di Stato da parte dell'esercito che si organizz\u00f2 in un nuovo organo governativo, il Derg. Menghistu fu inviato ufficialmente a rappresentare la 3\u00aa Divisione di Harar, presso la nuova assemblea, perch\u00e9 il suo comandante, il generale Nega Tegnegn, che era stato spesso in disaccordo con Menghistu, volle liberarsi della sua pericolosa presenza.\nL'uomo si mostr\u00f2 subito uno dei membri pi\u00f9 radicali e nazionalisti del Derg, diventando in appena tre mesi uno degli esponenti pi\u00f9 influenti del consiglio militare: ci\u00f2 port\u00f2 alla sua elezione, nel novembre del 1974, a vicepresidente del Derg.\nLeader dell'Etiopia.\nMenghistu divenne capo plenipotenziario del Derg solo dopo il 3 febbraio 1977, quando in una sparatoria fu ucciso Tafari Bante, leader della suddetta giunta militare. Facendo valere il prestigio acquisito e il suo peso politico, Menghistu prese il potere in qualit\u00e0 di capo di Stato, e consolid\u00f2 immediatamente la sua posizione con l'esecuzione del suo pi\u00f9 stretto collaboratore (e potenziale rivale), Atnafu Abat\u00e8, il 13 novembre dello stesso anno, accusandolo di attivit\u00e0 contro-rivoluzionarie.\nTra il 1977-1978 Menghistu scaten\u00f2 sul paese una violenta persecuzione contro i suoi avversari: funzionari del vecchio governo imperiale, nobili, membri della Chiesa etiopica (tra cui il patriarca Theophilos) e sostenitori dell'EPRP (unico movimento di opposizione al Derg) furono scovati e trucidati mediante esecuzioni extra-giudiziarie; questo periodo, chiamato \"Terrore rosso\", continu\u00f2 impegnando sempre maggiori risorse nel tentare di reprimere la lotta di liberazione degli eritrei che, anche nella povert\u00e0 di mezzi, riuscirono a creare seri problemi all'esercito di Addis Abeba. Sempre durante questo periodo l'Etiopia grazie all'aiuto militare cubano e sovietico riusc\u00ec a respingere l'invasione della Somalia dalla regione dell'Ogaden.\nDopo la scomparsa del dominio imperiale, il governo militare guidato dall'ideologia marxista del suo leader cerc\u00f2 di smantellare la preesistente struttura socioeconomica del paese, in parte ancora feudale, attraverso una serie di riforme mirate e di instaurare un sistema economico di stampo socialista.\nCaduta ed esilio.\nNel triennio 1983-1985 il paese venne colpito da una carestia di vastissime proporzioni che port\u00f2 alla morte di un milione di persone. Stremato dalle rivolte, dal collasso economico del paese, dalla siccit\u00e0 su larga scala e dal problema dei rifugiati, il regime venne in ultimo deposto da una coalizione di forze ribelli, il FRDPE, nel 1991. Menghistu fugg\u00ec in Zimbabwe, presso il suo alleato Robert Mugabe, dove tuttora risiede prestandosi come consigliere sulla sicurezza.\nDopo un processo durato 12 anni, nel 2007 \u00e8 stato condannato \"in absentia\" alla pena dell'ergastolo per genocidio assieme a 108 alti funzionari del Derg. Il 26 maggio 2008 l'appello della procura \u00e8 stato accolto dalla Corte suprema che lo ha condannato a morte (con altri 38 funzionari del regime militare) con questa sentenza:\nAlcuni esperti ritengono che centinaia di migliaia di studenti universitari, intellettuali e politici (tra cui l'imperatore Hail\u00e9 Selassi\u00e9) siano stati uccisi durante il governo di Menghistu. Amnesty International stima che un totale di persone siano state uccise durante il Terrore rosso."}
{"id": "1749205", "revid": "2044109", "url": "https://it.wikipedia.org/wiki?curid=1749205", "title": "Trans World Airlines", "text": "Trans World Airlines, Inc. (TWA), ribattezzata TWA Airlines LLC nel 2001, \u00e8 stata una delle maggiori compagnie aeree degli Stati Uniti con hub a St. Louis, New York (JFK), Denver (Stapleton) e Kansas City. La compagnia oper\u00f2 dal 1930 fino a quando fu acquistata dalla American Airlines nel 2001.\nIn passato la TWA era una delle pi\u00f9 grandi compagnie aeree degli Stati Uniti, volando tra St. Louis (e, con meno collegamenti, da JFK) alla maggior parte delle citt\u00e0 americane. Ebbe anche un non trascurabile servizio di navette dalle citt\u00e0 pi\u00f9 piccole del Mid West. Fuori dagli Stati Uniti, la TWA aveva una rete di collegamenti ben sviluppata con l'Europa e il Medio Oriente, servita principalmente dallo hub di JFK. Prima della \"deregulation\" del 1978, la TWA, l'American Airlines, la United Airlines e la Pan Am erano conosciute come le \"Big Four\", in quanto erano le quattro pi\u00f9 grandi compagnie aeree statunitensi.\nStoria.\nAnni 1930.\nLa Fondazione della T&amp;WA.\nLa storia aziendale inizia il 16 luglio 1930 negli Stati Uniti con la fusione forzata della Transcontinental Air Transport (T-A-T) e della Western Air Express per formare la Transcontinental &amp; Western Air (T&amp;WA). Le due aziende si fusero dietro la pressione del Postmaster General Walter Folger Brown il quale stava cercando di formare compagnie aeree di maggiori dimensioni per assegnare loro contratti per il trasporto della Posta Aerea. Accuse di favoritismo nell'assegnazione dei contratti condussero allo \"Scandalo Della Posta Aerea\" (Air Mail Scandal) a causa del quale le due compagnie aeree si separarono nel 1934, sebbene il nome T&amp;WA rimase. Entrambe le compagnie ebbero nelle loro file pionieri dell'aria di alto profilo, cosicch\u00e9 ebbero il privilegio di essere chiamate le \"Compagnie Aeree condotte dagli Aviatori\" (Airline Run by Flyers), fatto che per diversi anni le pose ai primi posti nello sviluppo di rotte sempre pi\u00f9 ambiziose. La pi\u00f9 grande delle due, la Transcontinental, pot\u00e9 godere dell'esperienza di Charles Lindbergh e gi\u00e0 offriva un viaggio di 48 ore attraverso gli Stati Uniti con una combinazione di treno ed aereo. La Western, che era leggermente pi\u00f9 vecchia, poteva godere dell'esperienza di Jack Frye. Il 25 ottobre 1930 la compagnia aerea offr\u00ec il primo servizio aereo regolare \"coast to coast\", la \"Lindbergh Route\". Il volo durava 36 ore ed inizialmente prevedeva un pernottamento a Kansas City.\nT&amp;WA spost\u00f2 i propri quartier generali da New York a Kansas City nell'estate del 1931.\nDC-2 e DC-3.\nNel 1931 la linea aerea quasi chiuse dopo l'incidente del volo TWA 599, in cui rimase ucciso l'allenatore della squadra della University of Notre Dame Knute Rockne. L'incidente rivel\u00f2 problemi con la obsoleta flotta di trimotori Fokker.\nIl costruttore pi\u00f9 brillante dell'epoca era Bill Boeing, ma a causa di un contratto precedente con la United Air Lines, la Boeing non avrebbe venduto i propri modelli alle linee aeree concorrenti. Frye ed altri membri della TWA avvicinarono altri costruttori, incluso Donald Douglas, proponendo delle specifiche per un aereo dalla maggiori dimensioni. Il 20 settembre 1932 il contratto fu firmato con la Douglas ed il primo DC-1 fu consegnato alla TWA nel Dicembre 1933. Il nuovo aeroplano era destinato ad evolvere nel DC-3. Nel 1934, Tomlinson e Richter iniziarono i collaudi del DC-1, e gli estesi collaudi di Tomlinson nel 1935 e 1936 condussero alla capacit\u00e0 dell'aereo di volare ad un'altitudine pi\u00f9 elevata \"sopra il maltempo\" ed alla pressurizzazione della cabina.\nIl 18 febbraio 1934, il Capitano Eddie Rickenbacker, Frye, ed un team TWA che includeva \"Tommy\" Tomlinson, Larry Fritz, Paul E. Richter, Si Morehouse, Harlan Hull, John Collings ed Andy Andrews, fece volare un prototipo del DC-1 da Burbank, California, a Newark, New Jersey, in un tempo da record di 13 ore 4 minuti.\nPropriet\u00e0 Lehman Brothers/Hertz - T&amp;WA, Inc..\nNel 1934 fu emanato il \"Air Mail Act\" che dissolse la fusione tra la Transcontinental e la Western ed ordin\u00f2 all'United States Army Air Service il trasporto della posta. Con l'azienda che stava attraversando problemi finanziari, Lehman Brothers and John Hertz ne assunsero il controllo.\nIl servizio gestito dall'United States Army, l'esercito statunitense, fu funestato da una serie di incidenti e fu deciso di privatizzare nuovamente il servizio con la clausola che nessuna delle aziende che avevano gestito il servizio precedentemente potessero partecipare alla gara. T&amp;WA aggiunse il suffisso \"Inc.\" al proprio nome, qualificandosi quindi come un'azienda differente ed ottenne di nuovo circa il 60% dei precedenti contratti, con inizio a maggio 1934.\nIl 18 maggio 1934 il DC-2, versione industriale del DC-1 ed antesignano del DC-3, entr\u00f2 in servizio sulla rotta Columbus-Pittsburgh-Newark.\nIl 27 dicembre 1934 Jack Frye divenne presidente, Paul E. Richter vicepresidente e Walt Hamilton vicepresidente per la manutenzione con dirigenti Lawrence G. Fritz e Tommy Tomlinson, colui che aveva gestito le ricerche sulle elevate altitudini per il \"volo sopra il maltempo\".\nNel 1935 Tomlinson inizi\u00f2 le ricerche sui voli ad elevata altitudine con il Northrop Gamma (sovralimentato) e l'ultimo dei 14 Northrop Alphas della TWA fu rottamato.\nIl 16 novembre 1936, Paul E. Richter condusse le prime trattative per il Boeing 307.\nIl 29 novembre 1937, la TWA ordin\u00f2 cinque Boeing 307 \"Stratoliners\", il primo aeroplano commerciale dotato di cabina pressurizzata. Il primo Stratoliner fu consegnato il 6 maggio 1940.\nNel 1938 Paul E. Richter fu eletto vicepresidente esecutivo, Lawrence G. Fritz divenne vicepresidente operazioni e Tomlinson vicpresidente tecnico. La TWA inaugur\u00f2 la rotta San Francisco - Chicago.\nHoward Hughes.\nNel 1938, Lehman e Hertz cominciarono a vendere i propri pacchetti di azioni e General Motors cominci\u00f2 a comprarli. Il presidente Jack Frye cominci\u00f2 a trattare con Howard Hughes, nota ed eccentrica personalit\u00e0 dell'aviazione dell'epoca, ad acquisire il controllo della societ\u00e0. Secondo la biografia di Hughes, prima di accettare e acquisire il 25% della societ\u00e0 borbott\u00f2: \u00ab15 milioni di dollari! \u00c8 una piccola fortuna!\u00bb.\nNel giugno 1939, Hughes deteneva oramai il pacchetto di controllo della societ\u00e0 e tramite la \"Hughes Tool Co.\" ordin\u00f2 i primi 40 Lockheed Constellation. Tale aeroplano nasceva da una specifica richiesta di Hughes alla Lockheed. Egli infatti voleva dare prestigio alla compagnia con una flotta di aerei di ultima generazione che avessero la capacit\u00e0 di superare l'Atlantico senza scali, facendo quindi approdare la T&amp;WA nel mercato intercontinentale, all'epoca quasi monopolio della Pan Am.\nAnni 1940.\nSeconda guerra mondiale.\nNel 1941 Hughes raggiunse il controllo del 78% della societ\u00e0. La compagni\u00e0 prosper\u00f2 durante il secondo conflitto mondiale, accumulando 40 milioni di miglia di voli di approvvigionamento su commessa dell'esercito americano, principalmente sulla rotta nord atlantica verso Prestwick, in Scozia, e su quella sud atlantica tra il Brasile e la Liberia.\nIl 17 aprile 1944, alla consegna del primo esemplare di Constellation, Hughes e Frye lo pilotarono personalmente, partendo da Burbank in California verso Washington, D.C., stabilendo un record non ufficiale di 6 ore e 57 minuti.\nIl dopoguerra e la trasformazione in Trans World Airlines.\nDopo la perdita da parte della Pan American World Airways della designazione legale di unico vettore transatlantico autorizzato dagli Stati Uniti, nel 1946 la TWA comincia a collegare l'America e l'Europa con i DC-4 e i nuovi ed eleganti Constellation (\"Connie\"). Non essendo pi\u00f9 una compagnia di stampo puramente nazionale, la societ\u00e0 modifica il proprio nome da \"Transcontinental &amp; Western Air\" a \"Trans World Airlines\". Comincia inoltre a servire rotte verso Il Cairo nel 1946, Bombay nel gennaio 1947, Ceylon nel febbraio 1953 e Manila nel gennaio 1958. La rotta di punta della compagnia era il collegamento settimanale tra l'Aeroporto Internazionale \"Idlewild\" di New York (oggi dedicato a John F. Kennedy) e l'Aeroporto Internazionale di Manila, servita da due Constellation che collegavano le due capitali in 55-56 ore a tratta. La rotta fu poi ridotta a Bangkok nei due anni successivi e a Bombay nel 1961. Nel 1966 fu nuovamente estesa ad Hong Kong via Bangkok, aprendo poi il collegamento trans-Pacifico nel 1969 completando cos\u00ec la prima rotta attorno al globo di TWA, che dur\u00f2 fino al 1975.\nLa compagnia assistette nella creazione di Saudi Arabian Airlines, Ethiopian Airlines e la neo-costituita compagnia di bandiera tedesca Lufthansa. In quegli anni le compagnie aeree di tutto il mondo inviavano i propri piloti a fare formazione alla TWA.\nLa compagnia compare nella copertina dell'album del cantante Frank Sinatra: Come Fly With Me\nCrisi e chiusura.\nDopo la crisi dovuta alla deregulation aerea del 1978, TWA \u00e8 stata scorporata dalla sua holding nel 1984. Carl Icahn ha acquisito il controllo di TWA e ha preso la societ\u00e0 privata con un leveraged buyout nel 1988.\nNel gennaio 2001 TWA ha presentato istanza di fallimento definitivo ed \u00e8 stata acquisita da American Airlines, che licenzi\u00f2 molti ex dipendenti della TWA in seguito agli attacchi dell'11 settembre 2001. TWA ha continuato ad esistere come \u2667limited liability company sotto American Airlines fino al 1 luglio 2003.\nIncidenti.\nCollisione in volo sul Grand Canyon.\nIl 30 giugno 1956 il volo TWA 2 in volo da Los Angeles a Kansas City entr\u00f2 in collisione sul Grand Canyon con il volo United Airlines 718 sulla tratta Los Angeles - Chicago, causando la morte di tutte le 128 persone a bordo dei due velivoli.\nVolo TWA 800.\nIl 17 luglio 1996, il volo TWA 800 esplose al largo di Long Island, uccidendo tutte le 230 persone a bordo. Il National Transportation Safety Board ha concluso che la causa pi\u00f9 probabile del disastro fu l'esplosione di uno dei serbatoi del carburante innescata da cavi elettrici esposti. Nelle successive inchieste, i media puntarono molto sul fatto che la flotta aerea TWA era tra le pi\u00f9 anziane in servizio."}
{"id": "1749206", "revid": "486946", "url": "https://it.wikipedia.org/wiki?curid=1749206", "title": "Hail\u00e8 Mariam Menghistu", "text": ""}
{"id": "1749207", "revid": "1431409", "url": "https://it.wikipedia.org/wiki?curid=1749207", "title": "Diego Hern\u00e1n Valeri", "text": "Carriera.\nClub.\nInizi\u00f2 la sua carriera nel Lan\u00fas nel 2003, diventando un giocatore molto importante per la prima squadra. Debutt\u00f2 nella Primera Divisi\u00f3n argentina il 27 settembre 2003 all'et\u00e0 di 18 anni conto il V\u00e9lez S\u00e1rsfield, partita nella quale realizz\u00f2 anche una rete.\nNel 2005 si dovette fermare a lungo a causa della rottura del legamento crociato del ginocchio destro.\nNel 2007 ha vinto il Torneo di Apertura, primo campionato vinto dal Lan\u00fas nella sua storia. Nel 2008 per\u00f2, nel Torneo di Clausura, non \u00e8 riuscito a ripetere le buone prestazioni dell'anno precedente, complice anche un infortunio.\nIl 16 luglio 2009 viene ufficializzato il suo trasferimento in prestito, con diritto di riscatto, al Porto. Nel 2010 viene mandato in prestito in Spagna, all'Almeria. Il 31 dicembre 2010, dopo sole 9 presenze, torna ufficialmente al Lanus dove segna 7 gol nelle prime 16 partite del campionato Clausura 2011 portando la squadra al 3\u00ba posto in classifica.\nPortland Timbers.\nNel 2013 passa al . Il giorno successivo alla firma, segna la prima rete con il nuovo club nella sconfitta contro il in coppa nazionale. Al termine della prima stagione negli Stati Uniti colleziona 10 reti e 13 assist, venendo nominato come rivelazione della stagione.\nLa stagione successiva continua a giocare bene venendo scelto come titolare fisso e a fine stagione colleziona in totale 35 presenze e 11 reti. La stagione successiva segna una svolta nella storia del club; qualificati alla finale MLS, Valeri segna la rete dell'1-0 dopo pochi secondi dal calcio d'inizio contro il , contribuendo alla conquista del primo titolo per il club e venendo eletto miglior giocatore del torneo.\nIl 20 gennaio 2022, dopo nove stagioni in cui colleziona 305 presenze e realizza 101 reti, lascia Portland per tornare al .\nNazionale.\nIl 1\u00ba giugno 2011 viene inserito dal C.T. Batista nella lista dei 26 pre-convocati in vista della Coppa America di luglio."}
{"id": "1749213", "revid": "1776051", "url": "https://it.wikipedia.org/wiki?curid=1749213", "title": "Palazzo Calcagnini", "text": "Palazzo Calcagnini o Canevaro di Zoagli \u00e8 un palazzo di Firenze situato sul Lungarno Vespucci 38. \u00c8 sede del Consolato Generale degli Stati Uniti d'America.\nStoria.\nIl palazzo venne fatto edificare dal marchese Manfredi Calcagnini Estensi di Ferrara a partire dal 1857. La famiglia Calcagnini era originaria della Germania ed arriv\u00f2 in Italia stabilendosi a Ferrara nel XIV secolo. Cortigiani degli Este, col matrimonio tra Alfonso Calcagnini e Laura d'Este raddoppiarono il cognome.\nIl marchese Manfredi scelse per l'impresa l'architetto Giuseppe Poggi. Con il passaggio della capitale d'Italia da Torino a Firenze, il marchese vendette la propriet\u00e0 al conte senatore Francesco Arese, originario di Milano, vicepresidente del Senato italiano, che qui visse e mor\u00ec nel 1881. Ai primi del Novecento il palazzo fu acquistato da Giuseppe Canevaro, duca di Zoagli, che si era sposato con la fiorentina contessa Luisa Ridolfi, nipote da parte di madre di Bettino Ricasoli. Nel 1949 venne acquistato dal governo degli Stati Uniti d'America come sede del Consolato Generale, per cui \u00e8 dotato di imponenti servizi di sicurezza (comprese le ronde continue di forze dell'ordine).\nDescrizione.\nDal doppio ingresso, in facciata e sul retro, si accede all'interno dove si trova una scala a doppia rampa che porta al piano nobile, mentre gli altri piani sono serviti da altre scale. Gli interni sono ricchi di stucchi, archi e colonne, soprattutto al primo piano dove esiste una serie di salotti con stucchi dorati e policromi.\nSul lato ovest si trova un giardinetto recintato da alti muri, oltre il quale si trova un secondo fabbricato usato per le scuderie e i servizi; qui si trovava anche l'ingresso per le carrozze. \nSecondo Leonardo Ginori Lisci questo fu l'ultimo dei grandi palazzi privati fiorentini, al quale seguirono solo villini e condomini."}
{"id": "1749218", "revid": "36426", "url": "https://it.wikipedia.org/wiki?curid=1749218", "title": "Palazzo Canevaro di Zoagli", "text": ""}
{"id": "1749219", "revid": "15809745", "url": "https://it.wikipedia.org/wiki?curid=1749219", "title": "'s-Gravenbrakel", "text": ""}
{"id": "1749220", "revid": "1590006", "url": "https://it.wikipedia.org/wiki?curid=1749220", "title": "Spasticit\u00e0", "text": "Il termine spasticit\u00e0 deriva dalla parola greca \"\u03c3\u03c0\u03b1\u03c3\u03bc\u03cc\u03c2\" (\"spasmos\") che significa \"crampo\". Con questo termine si designa un segno clinico che consiste in un abnorme aumento del tono muscolare che pu\u00f2 originare da una lesione del cervello o del midollo spinale. Una caratteristica della spasticit\u00e0 \u00e8 che l'aumento del tono muscolare dipende dalla velocit\u00e0 del movimento, ovvero aumenta con l'aumentare della velocit\u00e0 del movimento. Essa provoca il cosiddetto effetto a \"serramanico\" nei movimenti passivi degli arti e coinvolge sia i muscoli agonisti che antagonisti, interferendo cos\u00ec sia con la flessione che con la estensione di un segmento corporeo. La spasticit\u00e0 \u00e8 sempre accompagnata da un disturbo della forza muscolare e viene oggi considerata un segno clinico \"parapiramidale\" nel senso che non riguarda direttamente n\u00e9 il sistema piramidale n\u00e9 quello extrapiramidale.\nCause.\nLe cause della spasticit\u00e0 a livello neurologico sono una lesione del fascio piramidale del primo motoneurone accompagnata da una lesione del sistema extrapiramidale, quindi delle vie discendenti dalla corteccia motoria. Queste parti del sistema nervoso centrale controllano ogni movimento volontario tramite le loro fibre rispettivamente eccitatorie o inibitorie. Nel soggetto colpito da un tale danno, per\u00f2, c'\u00e8 uno squilibrio tra stimolazione e inibizione di un muscolo o di un gruppo di muscoli, soprattutto perch\u00e9 mancano gli impulsi inibitori. Da questo risultano l'aumento del tono muscolare (ipertonia spastica), l'iperreflessia osteotendinea e la contrazione involontaria ed eccessiva dei muscoli interessati.\nNella maggior parte dei casi la causa che provoca tali danni alle cellule e fibre nervose \u00e8 un infarto cerebrale con effetto ischemico o anossico. Altre cause sono incidenti con trauma cranico o trauma del midollo spinale, malattie degenerative neurologiche come per esempio la sclerosi multipla, la sclerosi laterale amiotrofica, e la paralisi spinale spastica.Inoltre, la spasticit\u00e0 pu\u00f2 essere dovuta ad un danno cerebrale sub\u00ecto durante la prima infanzia, spesso causato da una mancanza di ossigeno durante il parto. Altre possibili cause sono infezioni della madre durante la gravidanza (ad esempio toxoplasmosi, rosolia), intossicazioni o malnutrizione del feto. Nel neonato, un danno al sistema nervoso pu\u00f2 svilupparsi come complicazione di infezioni come l'encefalite, la meningite, la mielite. In tutti questi casi si parla di paralisi cerebrale infantile.\nA livello patofisiologico vengono discussi fenomeni come la neuroplasticit\u00e0 del SNC, lo \"sprouting\" degli assoni che formano nuovi contatti sinaptici, l'ipersensibilit\u00e0 da denervazione che \u00e8 dovuta ad un'aumentata sensibilit\u00e0 recettoriale ai neurotrasmettitori, per poter spiegare meglio i meccanismi della spasticit\u00e0 e quindi per trovare nuovi approcci terapeutici.\nLa spasticit\u00e0 non diventa evidente subito dopo la lesione acuta, bens\u00ec dopo di un lasso di tempo che va da alcuni giorni fino a due mesi all'incirca. Questo periodo - detto \"shock spinale\" - \u00e8 caratterizzato dalla paralisi flaccida dei muscoli interessati, dall'assenza di riflessi (areflessia) e a volte anche dalla perdita di sensazioni.\nSintomi.\nLa spasticit\u00e0 viene definita come un disordine motorio che comporta un aumento velocit\u00e0-dipendente della risposta muscolare allo stiramento e da un conseguente aumento dei riflessi osteotendinei, essendo una componente della sindrome da lesione del primo motoneurone motorio\nI sintomi di una paralisi spastica si manifestano in modo molto variato: vanno da una lieve restrizione della motilit\u00e0 fino alla perdita totale del controllo dei muscoli scheletrici. A seconda dell'area del corpo interessata, si parla di:\nIn generale la spasticit\u00e0 influisce di pi\u00f9 sui muscoli antigravitari, cosicch\u00e9 negli arti superiori predominano gli spasmi in flessione, mentre negli arti inferiori prevalgono gli spasmi in estensione. Oltre a sintomi come aumento del tono muscolare, rigidit\u00e0 dei muscoli colpiti, spasmi a volte molto dolorosi e contratture, il soggetto pu\u00f2 presentare problemi di equilibrio e di coordinazione dei movimenti (esempio: in alcune posizioni del braccio la mano pu\u00f2 aprirsi) (atassia), difetti del linguaggio (disartria) e della deglutizione (disfagia), strabismo. Alla spasticit\u00e0 non \u00e8 associata per forza una perdita della capacit\u00e0 intellettiva o un ritardo mentale. Ci sono diversi fattori che possono aumentare la spasticit\u00e0, come ad esempio infezioni, temperature estreme, umidit\u00e0. Anche fattori psichici, come lo stress emotivo e fisico, la paura e l'eccitazione, possono aggravarla.\nIn condizioni dinamiche e quindi durante il movimento, la spasticit\u00e0 si caratterizza per una ridotta soglia del reclutamento muscolare con attivazione di tutte le unit\u00e0 motorie anche per minimi movimenti, per una mancata modulazione della soglia di reclutamento (in condizioni normali la soglia \u00e8 modulata in base alla velocit\u00e0 del movimento quindi vi \u00e8 un aumento del reclutamento di unit\u00e0 motorie con l'aumento di velocit\u00e0 del movimento stesso), e per una perdita di selettivit\u00e0 dei muscoli antagonisti nella contrazione con conseguente cocontrazione.\nDiagnosi.\nSecondo la definizione di Lance (1980) la spasticit\u00e0 \u00e8 un ipertono muscolare dovuto ad un \"aumento velocit\u00e0-dipendente del riflesso tonico da stiramento\". In base a questa definizione si pu\u00f2 osservare la spasticit\u00e0 durante la mobilizzazione passiva di un arto, avvertita da parte dell'esaminatore come resistenza. Durante questa prova spesso si verifica il \"fenomeno del coltello a serramanico\". Con questo s'intende l'improvviso rilassamento della rigidit\u00e0 dell'arto in esame, dopo la resistenza inizialmente opposta alla flessione passiva. Inoltre, il soggetto presenta i cosiddetti segni piramidali, cio\u00e8 riflessi patologici e riflessi primitivi, ad esempio il segno di Babinski.\nLa valutazione del grado di spasticit\u00e0 viene fatta nel corso dell'esame clinico, esaminando la resistenza del muscolo all'allungamento passivo. In ambito clinico \u00e8 in uso una scala di misurazione soggettiva, la scala di Ashworth, che quantifica le alterazioni del tono muscolare con la conseguente codifica:\n0: assenza di modificazione del tono durante la mobilizzazione;\n1: aumento moderato del tono con sensazione di \"gradino\" quando l'arto viene flesso ed esteso;\n2: aumento evidente del tono, ma mobilizzazione ancora possibile;\n3: considerevole aumento del tono, con difficolt\u00e0 al movimento passivo;\n4: contrattura fissa in flessione o estensione.\nConseguenze tardive.\nNel corso del tempo si possono verificare diversi disturbi dovuti alla paralisi spastica. Tra i pi\u00f9 comuni ricordiamo le retrazioni muscolari e accorciamenti tendinei, in seguito, deformazioni delle articolazioni e conseguente rigidit\u00e0 da immobilit\u00e0, l'artrite e l'artrosi, la scoliosi, e - soprattutto nei pazienti immobili - il decubito, ed \u00e8 aumentato il rischio di osteoporosi. Tra gli effetti psichici spesso si trovano ripercussioni sull'immagine di s\u00e9 e depressioni anche gravi.\nTerapia.\nPoich\u00e9 finora non esiste una terapia definitiva per la paralisi spastica, ogni terapia deve mirare alla minimizzazione dei sintomi come pure a migliorare il pi\u00f9 possibile la capacit\u00e0 motoria. Infine, un importante obiettivo dei trattamenti consiste nella prevenzione dei problemi a lungo termine. Normalmente la terapia \u00e8 interdisciplinare, cio\u00e8 si basa sulla combinazione di fisioterapia e terapia farmacologica. Inoltre, il trattamento deve essere individualizzato, perch\u00e9 in ogni paziente la spasticit\u00e0 assume espressioni diverse, se non altro per la pluralit\u00e0 delle cause.\nMolti trattamenti fisioterapici cercano di ridurre gli spasmi, ad esempio mobilizzando gli arti paretici e rafforzando i muscoli sani. Spesso viene anche utilizzata la terapia a vibrazione locale. Alcuni professionisti, inoltre, ritengono utile l'ippoterapia per i bambini con spasticit\u00e0 dovuta a patologie congenite, poich\u00e9 sono convinti che gli stimoli forniti dal cavallo li aiutano ad acquisire la capacit\u00e0 di deambulare. Altri ritengono utili ausili ed apparecchi ortopedici (ad esempio ortesi come i tutori gamba-piede, splint polso-mano, deambulatori, sedie a rotelle).Secondo un'originale interpretazione, che sta alla base della teoria riabilitativa nota con il nome di \"Riabilitazione neurocognitiva\", la \"cosiddetta spasticit\u00e0\" potrebbe essere efficacemente superata grazie a particolari esercizi \"conoscitivi\" che, attraverso il coinvolgimento della sensibilit\u00e0, dell'attenzione e di altre funzioni corticali \"superiori\", permetteranno al soggetto un riapprendimento della funzione motoria evoluta.\nIl trattamento farmacologico della spasticit\u00e0 ad oggi \u00e8 solo sintomatico e si avvale fondamentalmente di alcune sostanze farmacologiche, ad esempio il baclofen, la tizanidina ed il diazepam che agiscono a livello del sistema nervoso centrale ed il dantrium (il meno usato) che agisce a livello della fibra muscolare scheletrica.Ci sono due possibili meccanismi d'azione: uno - che agisce sul sistema nervoso centrale - mira ad abbassare il tono muscolare, mentre l'altro - con effetto sui nervi periferici - inibisce l'eccitazione delle placche neuromuscolari. La somministrazione pu\u00f2 essere orale, tramite iniezione (tossina botulinica) o attraverso una pompa impiantata sottocute a rilascio controllato, ricaricabile tramite iniezione (baclofen). Dalla fine degli anni 80 il trattamento considerato pi\u00f9 efficace per la spasticit\u00e0 si basa sull'uso di sistemi di infusione intratecale di baclofen che permettono di concentrare la molecola a livello del midollo spinale diminuendo cos\u00ec gli effetti indesiderati creati dall'azione di questa molecola a livello cerebrale.\nInfatti, tra gli effetti collaterali pi\u00f9 frequenti dei farmaci spasmolitici vi sono un'eccessiva debolezza dell'intera muscolatura (cio\u00e8 anche dei muscoli respiratori), sonnolenza e vertigini.\nLa tossina botulinica viene iniettata nei muscoli interessati dove blocca il rilascio di un neurotrasmettitore, l'acetilcolina, che trasmette gli impulsi stimolanti dal nervo al muscolo. Nella terapia intratecale di baclofene il farmaco viene rilasciato direttamente nel liquor cerebrospinale che avvolge il midollo spinale. Questa somministrazione richiede un intervento chirurgico per posizionare la pompa sotto la pelle dell'addome e un catetere nel canale spinale.\nDa alcuni anni \u00e8 disponibile in Italia il primo farmaco a base di cannabinoidi, approvato per il trattamento dei sintomi associati alla spasticit\u00e0 nella sclerosi multipla. I due principi attivi, cannabidiolo e tetraidrocannabinolo, sono presenti in rapporto 1:1 e sono bilanciati in modo da annullare gli effetti psicotropi classici dei derivati della cannabis. La somministrazione avviene a livello oromucosale grazie ad uno spray, con buone risposte di efficacia e una buona gestione degli effetti collaterali.\nChirurgia.\nOltre alla terapia farmacologica si pu\u00f2 ricorrere alla chirurgia correttiva ortopedica e alla neurochirurgia.\nPer quanto riguarda la terapia neurochirugica uno degli interventi pi\u00f9 eseguiti \u00e8 la rizotomia selettiva, la quale interrompe le radici nervose dei muscoli affetti da spasticit\u00e0 e converte la paralisi spastica in una paralisi flaccida. Gli interventi neurochirurgici possono comportare effetti indesiderati come problemi sensoriali o disfunzioni.\nLa chirurgia ortopedica invece cerca di evitare deformazioni del sistema muscolo-scheletrico o di correggere deformit\u00e0 gi\u00e0 esistenti (tenetomia e Chirurgia percutanea fibrotomica).\nVoci correlate.\n Ricerche correlate alla \"Spasticity\" su PubMed National Library of Medicine - National Institutes of Health."}
{"id": "1749227", "revid": "767487", "url": "https://it.wikipedia.org/wiki?curid=1749227", "title": "Soum de Ramond", "text": "Il Soum de Ramond (3.263 m s.l.m. - detto anche \"Pico A\u00f1isclo\") \u00e8 una montagna spagnola dei Pirenei. \nToponimo.\nPrende il nome da Louis Ramond de Carbonni\u00e8res, politico, geologo e botanico francese.\nGeografia.\nSi trova nel massiccio del Monte Perdido e nella comunit\u00e0 autonoma dell'Aragona.\nInsieme al monte Perdido ed al Cilindro di Marbor\u00e9 forma il gruppo detto \"Las Tres Sorores\" (le tre sorelle)."}
{"id": "1749229", "revid": "110157", "url": "https://it.wikipedia.org/wiki?curid=1749229", "title": "\u00c9caussinnes", "text": "\u00c9caussinnes (in vallone \"Les Sc\u00e5ssenes\") \u00e8 un comune belga di 10.042 abitanti, situato nella provincia vallona dell'Hainaut."}
{"id": "1749230", "revid": "287204", "url": "https://it.wikipedia.org/wiki?curid=1749230", "title": "Ecaussinnes", "text": ""}
{"id": "1749235", "revid": "400694", "url": "https://it.wikipedia.org/wiki?curid=1749235", "title": "Dellera (cantante)", "text": "Biografia.\nVive dal 1999 al 2006 nel Regno Unito dove inizia ad esprimersi anche nell'ambito musicale. Fonda a Birmingham il gruppo Love Trip, che risulta essere per tre mesi la band emergente pi\u00f9 votata in Inghilterra dal portale di British Telecom. Nel 2002, con i Solar Flares, viene scelto da BBC One per un programma di concerti live. Nel 2004 collabora come bassista nei Phoney, in un tour negli Stati Uniti. Per un periodo di un paio d'anni milita anche nei Though Gang.\nAgli inizi del 2005 ritorna in Italia per collaborare con Diego Mancino alla realizzazione dell'album \"Cose che cambiano tutto\" (Sony Music).\nNel gennaio 2006 viene contattato da Manuel Agnelli, frontman degli Afterhours, che ascolta una sua demo e lo invita ad entrare nel suo gruppo. La prima esperienza come nuovo bassista della band milanese \u00e8 il tour del 2006 negli Stati Uniti insieme a Greg Dulli.\nNel 2007 pubblica il singolo \"Ami lei o ami me\" e partecipa come autore e musicista all'album \"Credi di conoscermi\" dei Lombroso.\nNel maggio 2008 esce il primo album degli Afterhours con Dell'Era in formazione. Si tratta di \"I milanesi ammazzano il sabato\" (Universal Music Group). Inoltre nella reissue dell'album, pubblicata in ottobre, Dell'Era presta anche la sua voce nel brano \"Due di noi\".\nNello stesso anno collabora con i Calibro 35 alla rivisitazione del brano \"L'appuntamento\" di Ornella Vanoni, contenuto in \"Calibro 35\", album d'esordio della band. Sempre nel 2008 collabora con Dente suonando nell'EP \"Le cose che contano\".\nNel 2009 ha partecipato al Festival di Sanremo con gli Afterhours, che in quell'edizione si sono aggiudicati il Premio della Critica \"Mia Martini\" con il brano \"Il paese \u00e8 reale\", singolo poi contenuto nella compilation \"\" edita per Casasonica.\nNel 2010 partecipa al progetto \"Il lato beat Vol. 1\" (Disastro/Ghost Records), rilettura di due brani degli anni sessanta che culmina con la pubblicazione di uno split discografico realizzato insieme a Calibro 35 (che suonano con Dell'Era nel brano \"Il beat\u2026 cos'\u00e8?\", rilettura di \"The Beat Goes On\" di Sonny Bono), Dente e Il Genio (che realizzano \"Precipitevolissimevolmente\").\nIl 7 ottobre 2011 pubblica il suo primo album da solista, con il nome Dellera, intitolato \"Colonna sonora originale\" (MArteLabel). L'album, costituito da 12 tracce, \u00e8 stato registrato da Tommaso Colliva dei Calibro 35. Alla realizzazione hanno partecipato anche Rodrigo D'Erasmo, Cesare Basile, Enrico Gabrielli e Sandro Mussida. \"Il motivo di Sima\", primo estratto dall'album, \u00e8 stato scritto con l'inglese Mickey Greany e racconta il delicato viaggio per raggiungere Sima (Thailandia). Il video ufficiale del singolo, realizzato insieme a Mario Greco, viene presentato in anteprima sul sito di La Repubblica XL. \"Colonna sonora originale\" offre un mix delle esperienze inglesi e italiane accumulate da Dell'Era (o Dellera) nel corso della sua carriera.\nNel gennaio 2012 il brano \"Il tema di Tim &amp; Tom\" \u00e8 stato scelto per aprire il video della sfilata \"Men FW 2012/13\" di Zegna.\nNel marzo 2012 registra \"Effetto Notte\", un film studio live dell'album a cui hanno preso parte, tra gli altri, Rodrigo D'Erasmo (violinista degli Afterhours), Giovanni Gulino (Marta sui Tubi), Enzo Moretto (A Toys Orchestra), Diego Mancino, Dente e Gianluca De Rubertis (Il Genio).\nNel maggio si aggiudica il premio \"Miglior voce\" al festival Keep On.\nNello stesso mese pubblica il singolo \"Le parole (rivoglio il mio disordine)\", il cui videoclip \u00e8 realizzato insieme a Giorgia Pi. Si tratta della versione italiana di \"Into Outer Space\" dei Though Gang.\nIn ottobre \"Colonna sonora originale\" \u00e8 finalista della Targa Tenco 2012 nella categoria \"Miglior opera prima\". Viene poi scelto come direttore artistico per il programma itinerante \"Jack On Tour\" in onda su Deejay TV.\nAd agosto 2013 partecipa allo Sziget Festival. Partecipa all'album trubuto al cantautore Elliott Smith, \"Loves you more: a tribute to Elliot Smith\" con il brano \"Waltz n.2\".\nNel 2014 ha scritto il brano \"Ogni cosa una volta\" inserito nella colonna sonora del film \"Senza nessuna piet\u00e0\" di Michele Alhaique in gara al festival di Venezia, sezione Orizzonti.\nNel gennaio 2015 ha pubblicato il suo secondo album solista, al quale partecipano tra gli altri Rachele Bastreghi e Nic Cester."}
{"id": "1749240", "revid": "486946", "url": "https://it.wikipedia.org/wiki?curid=1749240", "title": "Menghistu", "text": ""}
{"id": "1749242", "revid": "486946", "url": "https://it.wikipedia.org/wiki?curid=1749242", "title": "Haile Mariam Menghistu", "text": ""}
{"id": "1749243", "revid": "125461934", "url": "https://it.wikipedia.org/wiki?curid=1749243", "title": "Enrico Gabrielli (musicista)", "text": " Ha fondato la collana discografica 19'40\".\nBiografia.\nStudia clarinetto e composizione al Conservatorio Giuseppe Verdi di Milano. Studia clarinetto con Orio Odori, Antony Pay, Richard Stoltzman, Ciro Scarponi; composizione con Alessandro Solbiati, Danilo Lorenzini e Salvatore Sciarrino. Nel 1996 suona in EMP Ulm e Sonata Islands e contestualmente fonda l'Ensemble Risognanze e suona per 3 anni nell'orchestra del \"Tiroler Festspiele\" di Erl. Alcuni suoi brani sono stati suonati dall'orchestra Milano Classica, l'Arena di Verona e l'ensemble Fontana Mix di Bologna. Nel settembre 1999 entra nella protoformazione dei Mariposa aggiungendosi a Alessandro Fiori e Michele Orvieti, compagni di classe al liceo musicale F. Petrarca di Arezzo, e a Gianluca Giusti.\nNel 2002 abbandona la musica contemporanea per darsi al pionierismo compositivo assieme con TIMET e con il Laboratorio Aperto Fatti Sonori di Dario Buccino. Stringe rapporti con la scena indipendente italiana suonando con Marco Parente, partecipando attivamente alla fondazione e alla realizzazione delle produzioni dell'etichetta Trovarobato. Collabora con Morgan suonando nel 2005 in \"Non al denaro non all'amore n\u00e9 al cielo\" poi nel 2007 in \"Da A ad A\". Nel 2006 entra in pianta stabile negli Afterhours dei quali far\u00e0 parte fino al 2009 pubblicando due CD, collaborando fattivamente alla realizzazione dell'album \"I milanesi ammazzano il sabato\" e arrangiando e dirigendo l'orchestra al Festival di Sanremo 2009 per il brano vincitore del Premio Mia Martini \"Il paese \u00e8 reale\".\nNel 2007 fonda i Calibro 35 con i quali ha licenziato dischi e fatto un tour negli USA e Nord Europa. Nel 2008 suona con Daevid Allen dei Gong all'Aditorium Flog di Firenze con i Mariposa. Nel 2009 ha suonato nel disco \"The Resistence\" dei Muse ed ha arrangiato archi e fiati di \"Da solo\", disco di Vinicio Capossela. Nello stesso anno riceve il premio come miglior produttore del 2009 dal Meeting delle Etichette Indipendenti.\nFa parte di un gruppo alle prese con brani pi\u00f9 o meno classici della tradizione cabarettistica milanese chiamato I Calamari i cui componenti sono: Dente, Enrico Gabrielli, Gianluca De Rubertis (Il Genio), Federico Dragogna e Filippo Cecconi (Ministri). Nel 2010 torna alla musica contemporanea con il progetto \"Der Maurer\".Sempre nel 2010 collabora con il gruppo A Toys Orchestra al loro album Midnight Talks. Fa parte in pianta stabile del progetto di Mike Patton \"Mondo Cane\" ovvero un progetto di rilettura del repertorio di canzoni italiane anni sessanta per grosso ensemble. Nel 2011 collabora all'album \"A Better Man\" del gruppo One Dimensional Man, all'album \"Midnight (R)Evolution\" del gruppo A Toys Orchestra e realizza gli arrangiamenti della canzone \"Nel paese che sembra una scarpa\" tratta dall'album degli Zen Circus \"Nati per subire\". Dal 201, a partire da \"Sette pietre per tenere il diavolo a bada\" inizia la collaborazione in studio e dal vivo con Cesare Basile.\nHa suonato con Steve Wynn, ex The Dream Syndicate, con il suo Baseball Project, band composta fra gli altri da Peter Buck e Mike Mills dei R.E.M.. Ha suonato spesso con Damo Suzuki all'interno del suo \"Network\", realizzando un album dal titolo \"Sette modi per salvare Roma\" uscito per Goodfellas nel 2011\".\"\nNel 2012 produce l'album \"You Should Reproduce\" degli Honeybird &amp; the Birdies e suona in \"Bios\" degli Eterea Post Bong Band. Inoltre pubblica con i Craxi (gruppo composto, oltre che da Gabrielli, anche da Alessandro Fiori, Luca Cavina e Andrea Belfi) l'album \"Dentro i battimenti delle rondini\". Nel 2012 inoltre fonda gli Incident on South Street con Michele Orvieti, Simone Cavina, Luca Cavina e Federico Fantuz, band che omaggia il primo repertorio dei Lounge Lizards (gruppo jazz/punk capitanato dal sassofonista, compositore, cantante ed attore John Lurie). Il gruppo suona anche alcune colonne sonore italiane e brani originali in chiave Lizardiana.\nAncora nel 2012 nasce L'Orchestrina di Molto Agevole, gruppo che recupera la tradizione romagnola storica del liscio suonato con strumenti acustici, con cui realizza nel 2014 un primo disco in vinile dal titolo \"Agevolissima! Vol.1\", raccolta di brani di autori come Secondo Casadei, Carlo Brighi, Giovanni D'Anzi e molti altri. Sempre nel 2012 partecipa come musicista e arrangiatore d'orchestra all'album \"Fantasma\" dei Baustelle, pubblicato nel gennaio 2013. Nel marzo del 2013 ha fatto parte della band di Daniel Johnston a Roma.\nAssieme a Sebastiano De Gennaro fonda l'ensemble Esecutori di Metallo su Carta inaugurato all'interno della rassegna di musica contemporanea Fuck Bloom? Alban Berg! all'interno del Bloom club di Mezzago (MI). Produce e arrangia nel 2014 il disco Occupo poco spazio della storica cantante Nada. Nel gennaio 2015 ha partecipato alle registrazioni dell'ultimo album di PJ Harvey The Hope Six Demolition Project al Somerset House di Londra e far\u00e0 parte del tour 2016.\nNel giugno del 2015, all'interno del Biografilm Festival di Bologna, ha presentato il film \"UPm - Unit\u00e0 di Produzione Musicale\", concepito assieme allo storico della fotografia Sergio Giusti e al gruppo di cineasti EneceFilm: il film \u00e8 un complesso esperimento sociale dove 72 musicisti sono stati messi in una fabbrica a concepire e scrivere musica per una serie di turnazioni simili a quelle di una vera fabbrica. Tutto il materiale, ripreso da una numerosa \u00e9quipe di operatori, consistente in pi\u00f9 di 80 ore di girato, ed \u00e8 stato montato in circa 2 anni di lavoro\nHa lavorato agli arrangiamenti del disco \"Uccideteli tutti! Dio riconoscer\u00e0 i suoi\" dei Fuzz Orchestra.\nHa fondato i The Winstons assieme a Roberto Dell'Era e Lino Gitto con cui nel 2016 ha pubblicato un album omonimo per la storica etichetta di progressive rock AMS Records. \u00c8 dello stesso anno il 7 pollici in tiratura limitata Golden Brown / Black Shopping Bag, contenente una cover di Golden Brown dei The Stranglers e un brano inedito della band, entrambi registrati presso i Tilehouse Studios di Londra. Nel 2019 \u00e8 uscito il secondo album dal titolo Smith per la Tarmac Factory/Sony registrato in UK da Luke Oldfield.\nFonda nel dicembre 2016, assieme al percussionista Sebastiano De Gennaro e il musicologo Francesco Fusaro, la collana discografica su abbonamento 19'40\", che si propone di pubblicare un disco di musica \"anti-classica\" ogni quattro mesi. Nel 2017 partecipa al progetto \"The Dreamers\" curato da Massimiliano Larocca: laboratori musicali per ragazzi diversamente abili che vedono anche la partecipazione tra gli altri di Bobo Rondelli, Peppe Voltarelli e Sebastiano De Gennaro. Registra nel disco \"Party\" della cantautrice neozelandese Aldous Harding prodotto da John Parish, registrato a Bristol (UK) e uscito nel 2017 per 4AD. Collabora al primo disco solista di Nic Cester dal titolo Sugar Rush.\nHa pubblicato nel maggio 2017 per EKT editore un libro di diciassette racconti di fantascienza nera e dell'imprevisto dal titolo \"Le piscine terminali\".\nPartecipa alla Biennale di Venezia 2017 con l'ensemble Esecutori di Metallo su Carta nel padiglione Francia di Xavier Veilhan chiamato Studio Venezia dove registreranno la versione cameristica di The Planets op. 32 di Gustav Holst in uscita per 19'40\".\nNel 2019 dirige e arrangia l'orchestra del Festival di Sanremo 2019 nel brano Argento Vivo di Daniele Silvestri ricevendo il premio della critica. Trascrive per ensemble acustico, gli Esecutori di Metallo su Carta, il disco Mother Earth Plantasia di Mort Garson registrato agli Studi Testone di Milano da Tommaso Colliva.\nNel 2018 esce Decade dei Calibro 35 e nel 2020 Momentum, terzo classificato tra i migliori 20 album del 2020 da Rolling Stones Italia.\nArrangia il primo disco solista di Andrea Poggio dal titolo Controluce, uscito per La Tempesta.\nDirige il festival di musica classica e contemporanea ContempoRarities della 19'40\" al Santeria Social Club di Milano. Nell'edizione 2019 viene ospitata una retrospettiva sulla Penguin Caf\u00e8 Orchestra a cui partecipa Arthur Jeffes, il figlio del fondatore Simon Jeffes.\nArrangia alcuni brani suonati dal Balanescu Quartet per il disco Forever di Francesco Bianconi e scrive con lui il brano cantato da Rufus Wainwright. Nel 2020 ricostruisce le partiture delle musiche di Fiorenzo Carpi per lo sceneggiato RAI \"Le Avventure di Pinocchio\" del 1971 e ne esce un disco con Francesco Bianconi alla voce recitante e gli Esecutori di Metallo su Carta diretti da Marcello Corti.\nPer l'occasione del 25 aprile 2021 l'orchestra del Teatro alla Scala di Milano esegue via streaming le Dieci variazioni su \"Bella Ciao\" scritte appositamente per l'occasione.\nCollabora alla scrittura delle musiche del film Onoda10,000 nights in the jungle di Arthur Harari presentato a Cannes 2021.\nCompone la colonna sonora dei film Ancora pi\u00f9 bello (2021) e Sempre pi\u00f9 bello (2022) prodotti dalla Eagle Picture usciti al cinema e su Netflix.\nScrive le musiche del film del 1911 \"Inferno di Dante\" della Milano Film in occasione del Festival della Filosofia di Modena del 2021.\nCon i Calibro 35 sta lavorando alle musiche della serie dal titolo Blanca prodotta da Lux Vide e in uscita per la RAI.\nIl suo blog di scritti e disegni \u00e8 www.per-iscritto.com. Suona clarinetti, flauti, sassofoni, tastiere e percussioni."}
{"id": "1749244", "revid": "287204", "url": "https://it.wikipedia.org/wiki?curid=1749244", "title": "Menghistu Haile Mariam", "text": ""}
{"id": "1749245", "revid": "671029", "url": "https://it.wikipedia.org/wiki?curid=1749245", "title": "Le R\u0153ulx", "text": "Le R\u0153ulx (in vallone \"El R\u00fb\") \u00e8 un comune belga di 7.969 abitanti, situato nella provincia vallona dell'Hainaut.\nSi trova a 45 km a sud di Bruxelles, all'incrocio tra l'autostrada \"Parigi-Bruxelles\" e l'autostrada vallona.\nNel territorio dell'ex comune di Ville-sur-Haine, dal 1977 frazione di Le R\u0153ulx, scorre il fiume Haine.\nNelle vicinanze della citt\u00e0 si trova il \"Castello di R\u0153ulx\", residenza della famiglia Cro\u00ff.\nAmministrazione.\nGemellaggi.\nLa citt\u00e0 \u00e8 gemellata con"}
{"id": "1749246", "revid": "287204", "url": "https://it.wikipedia.org/wiki?curid=1749246", "title": "Le Roeulx", "text": ""}
{"id": "1749250", "revid": "110157", "url": "https://it.wikipedia.org/wiki?curid=1749250", "title": "Lessines", "text": "Lessines (in olandese \"Lessen\", in vallone \"Lissene\") \u00e8 un comune belga di 18.025 abitanti, situato nella provincia vallona dell'Hainaut. \nVi nacquero il celebre pittore surrealista Ren\u00e9 Magritte e lo scrittore situazionista Raoul Vaneigem."}
{"id": "1749251", "revid": "98846640", "url": "https://it.wikipedia.org/wiki?curid=1749251", "title": "Lessen", "text": "Lessen pu\u00f2 riferirsi a:"}
{"id": "1749253", "revid": "486946", "url": "https://it.wikipedia.org/wiki?curid=1749253", "title": "Haile Mariam Mengistu", "text": ""}
{"id": "1749255", "revid": "439868", "url": "https://it.wikipedia.org/wiki?curid=1749255", "title": "Silly", "text": "Silly (in olandese \"Opzullik\", in vallone \"Ch'li\") \u00e8 un comune belga di 8.072 abitanti, situato nella provincia vallona dell'Hainaut.\nQua nacque san Massimino di Treviri."}
{"id": "1749256", "revid": "15810128", "url": "https://it.wikipedia.org/wiki?curid=1749256", "title": "Opzullik", "text": ""}
{"id": "1749257", "revid": "57342", "url": "https://it.wikipedia.org/wiki?curid=1749257", "title": "Chani Kynes", "text": "Chani \u00e8 un personaggio dei romanzi di fantascienza \"Dune\" e \"Messia di Dune\" di Frank Herbert. Tipico esempio della donna Fremen, \u00e8 figlia di Liet Kynes e concubina di Paul Atreides. Per permettere a quest'ultimo di accedere pi\u00f9 facilmente al trono di Imperatore dell'universo conosciuto, accetter\u00e0 di non esserne la moglie in favore della principessa Irulan Corrino, figlia del deposto Imperatore Padisha Shaddam IV. Tuttavia sar\u00e0 Chani la vera compagna e da lei discenderanno gli eredi degli Atreides: Leto e Ghanima.\nNonostante l'importanza che riveste per Paul, \u00e8 un personaggio elusivo, forse il pi\u00f9 passivo in assoluto di tutto il ciclo tra quelli in primo piano. Poco si sa della sua vita, e il suo punto di vista non viene mai preso in considerazione da Herbert nella narrazione.\nMuore dando alla luce i figli di Paul. Questo momento \u00e8 particolarmente degno di nota nella miniserie \"I Figli di Dune\", dove \u00e8 narrata con una scena che \u00e8 certamente una delle meglio riuscite in assoluto.\nNel film \"Dune\" di David Lynch il personaggio \u00e8 interpretato dall'attrice Sean Young, mentre nel film \"Dune\" del 2021, diretto da Denis Villeneuve, \u00e8 interpretato dall\u2019attrice Zendaya. \nNelle miniserie per la TV \"Dune - Il destino dell'universo\" e \"I Figli di Dune\" \u00e8 stato impersonato da Barbora Kodetova."}
{"id": "1749260", "revid": "37056", "url": "https://it.wikipedia.org/wiki?curid=1749260", "title": "Unione territoriale di Pondicherry", "text": ""}
{"id": "1749262", "revid": "671029", "url": "https://it.wikipedia.org/wiki?curid=1749262", "title": "Soignies", "text": "Soignies (in vallone \"Sougniye\", in olandese Zinnik ) \u00e8 un comune belga di 25.700 abitanti, situato nella provincia vallona dell'Hainaut.\nFestivit\u00e0.\nNel sabato che precede la terza domenica di ottobre, \u00e8 festeggiato il carnevale locale."}
{"id": "1749263", "revid": "15810199", "url": "https://it.wikipedia.org/wiki?curid=1749263", "title": "Zinnik", "text": ""}
{"id": "1749271", "revid": "2134764", "url": "https://it.wikipedia.org/wiki?curid=1749271", "title": "Andrea Iannicelli", "text": "Carriera.\nCresciuto cestisticamente nella Felice Scandone Basket Avellino, fa il suo esordio in A1 nel campionato 2007-08 nella partita Air Avellino contro la Legea Scafati. Ha giocato nel Basket Sarno in serie C."}
{"id": "1749272", "revid": "309289", "url": "https://it.wikipedia.org/wiki?curid=1749272", "title": "Grigorij Efimovi\u010d Grum-Gr\u017eimajlo", "text": "Biografia.\nDagli inizi alla prima spedizione (1860-1883).\nIl contributo fornito da questo studioso all'entomologia mondiale \u00e8 inestimabile, anche grazie alla sua attivit\u00e0 di lepidotterologo, viaggiatore, geografo ed etnografo. Nacque a San Pietroburgo e svilupp\u00f2 uno spiccato interesse verso l'entomologia gi\u00e0 da studente, quando lavor\u00f2 al problema della fillossera nei vigneti di N. Y. Danilewsky in Crimea. Nel 1881, all'et\u00e0 di soli 21 anni, scrisse il suo primo lavoro scientifico intitolato \"Cenni sui Lepidotteri di Crimea\" (1882, volume VIII degli \"Atti della Societ\u00e0 Entomologica Russa\").\nBen presto venne eletto membro collaboratore della Societ\u00e0 Entomologica Reale. Sempre nel 1881, non appena rientrato dalla Crimea a San Pietroburgo, inizi\u00f2 a curare le collezioni entomologiche. A fini comparativi utilizzo la collezione del , su suggerimento del professor M. N. Bogdanov, a quel tempo curatore scientifico del museo. Da quel momento in poi fu per sempre legato al museo della sua citt\u00e0, a cui don\u00f2 la maggior parte delle proprie collezioni, dopo aver curato parecchio del materiale entomologico proveniente dalle spedizioni nell'Asia Centrale di N. M. Pr\u017eeval'skij, G. N. Potanin, P\u00ebtr Petrovi\u010d Sem\u00ebnov-Tjan-\u0160anskij ed altri ricercatori.\nNel 1882, G. E. Grum-Gr\u017eimajlo studi\u00f2 i Lepidotteri in Bessarabia e nella regione di Podol'sk, nel medio corso del fiume Nistro. Egli stesso don\u00f2 in seguito tutto il materiale reperito durante quella spedizione al Museo Zoologico dell'Accademia Imperiale delle Scienze. Contemporaneamente cur\u00f2 la determinazione di tutti i campioni reperiti da I. Svyatsky a Narva nel 1882. Gi\u00e0 nei suoi primi lavori, riguardanti le lepidotterofaune di Crimea, Bessarabia e del Baltico, Grumm-Grshimailo mostr\u00f2 un vero talento naturale come entomologo e zoogeografo.\nTrascorse quindi le vacanze estive del 1883 studiando i Lepidotteri della regione centrale del Volga. Risiedendo nei pressi della citt\u00e0 di Saratov, pot\u00e9 campionare soprattutto nel circondario di Sarepta, spingendosi a sud fino a Kamy\u0161in. Fu proprio a Sarepta che conobbe Ruekbeil, un famoso collezionista tedesco, il quale stava allora operando per conto della compagnia di commercio Tankre ad Anklam. Ruekbeil forn\u00ec a quella compagnia parecchi reperti, tra cui farfalle, falene e coleotteri. Al fine di diversificare ed implementare le proprie collezioni, Ruekbeil organizz\u00f2 parecchie spedizioni nel cuore dell'Asia, riuscendo a reperire enormi quantit\u00e0 di materiale zoologico. Furono forse le conversazioni con Ruekbeil che spinsero Grum-Gr\u017eimajlo a esplorare sempre di pi\u00f9 il Medio Oriente e l'Asia Centrale.\nAl ritorno da San Pietroburgo inizi\u00f2 a lavorare sul materiale proveniente da Sarepta, attivit\u00e0 che concluse nel novembre 1883. \nNello stesso periodo Grum-Gr\u017eimajlo ebbe a conoscere il granduca Nikolaj Michajlovi\u010d Romanov, il quale gli sugger\u00ec di pubblicare le risultanze dei suoi studi nel primo volume delle \"M\u00e9moires sur les L\u00e9pidopt\u00e8res\"; la cosa ebbe certamente grande rilevanza sulle azioni successive del lepidotterologo. Il granduca infatti, vedendo di buon occhio il giovane entomologo, gli offr\u00ec di prendere parte ad una spedizione nell'allora pressoch\u00e9 inesplorata regione del Pamir, a patto che parte dei campioni di Lepidotteri reperiti potessero essere a disposizione del Romanov. Grum-Gr\u017eimajlo era talmente desideroso di partecipare alla spedizione, da essere disposto a qualsiasi sacrificio pur di riuscire nell'intento.\nDovette superare gli esami da studente e persino rifiutare l'onore di una cattedra in Zoologia degli Invertebrati, propostagli in quei giorni dai suoi professori, N. P. Wagner e N. A. Menshutkin, ma al momento giusto seppe presentarsi pronto all'appuntamento. Grum-Gr\u017eimajlo non stava letteralmente nella pelle all'idea di raggiungere le montagne quasi inesplorate e la terra che fu una seconda patria per Pr\u017eeval'skij, una regione la cui vergine bellezza si conservava ancora intatta. Una volta conseguita la Laurea in Scienze Naturali, Grum-Gr\u017eimajlo era finalmente pronto, ed inizi\u00f2 i preparativi per il viaggio. I. V. Mushketov, D. L. Ivanov and V. F. Oshanin, che erano gi\u00e0 stati precedentemente in Pamir, collaborarono alla pianificazione del percorso da seguire.\nLa prima spedizione in Pamir (1884).\nFinalmente i desideri di Grum-Gr\u017eimajlo divennero realt\u00e0: in diversi anni prese parte a parecchie esplorazioni in Asia Centrale e in Cina, tutte stimolanti e molto fruttuose.\nAlla fine dell'inverno 1884 Grum-Gr\u017eimajlo lasci\u00f2 San Pietroburgo ed in due mesi raggiunse O\u0161. Da l\u00ec la spedizione, con al seguito anche due guardie cosacche del reggimento di Orenburg, part\u00ec verso ovest il 20 maggio, attraverso il villaggio di Vuadil, ai piedi della catena dei monti Alaj, e prosegu\u00ec lungo il corso del fiume Aksu, fino al passo Kara-Kazyk e alla valle dell'Alaj. A met\u00e0 luglio Grum-Gr\u017eimajlo inizi\u00f2 a risalire la catena dei monti Trans-Alaj, attraverso il passo Tersagarsky, fino al corso superiore del fiume Muksu, tentando di raggiungere il ghiacciaio Fed\u010denko.\nTuttavia, a causa delle inclementi condizioni climatiche, dovette ripiegare nuovamente verso i Monti Trans-Alaj e muovere verso est fino a superare il Passo Kyzylart, e poi a sud fino al lago Karakul, situato nel Pamir nordorientale. Fu questo il punto pi\u00f9 lontano toccato dalla spedizione. Grum-Gr\u017eimajlo fece ritorno a Osh il 20 agosto.\nI risultati della prima spedizione in Pamir furono notevoli. Grum-Gr\u017eimajlo aveva reperito una grande quantit\u00e0 di materiale lepidotterologico: circa 12.000 esemplari appartenenti a 146 specie, di cui 30 mai descritte in precedenza. Ispirato dalla grande biodiversit\u00e0 e dall'abbondanza della lepidotterofauna dell'Alaj e del Pamir, decise di non fare ritorno a San Pietroburgo, ma al contrario di continuare il viaggio con un percorso diverso l'anno successivo. Trascorse l'autunno e l'inverno a determinare i campioni raccolti e a scrivere resoconti dettagliati; i primi risultati di questi lavori vennero pubblicati nel 1885, nel secondo volume delle \"M\u00e9moires sur les L\u00e9pidopt\u00e8res\".\nTra le specie descritte dall'autore in questa spedizione ricordiamo:\nLa seconda spedizione in Pamir (1885).\nAvendo pianificato il tracciato della seconda spedizione assieme a N. M. Romanov, Grum-Gr\u017eimajlo pot\u00e9 giovarsi del sostegno non indifferente sia del Granduca, sia della Societ\u00e0 Geografica. Di basilare importanza fu il fatto che la Societ\u00e0 Geografica Russa avesse preso accordi con N. O. Rosenbach, Governatore Generale del Turkestan, affinch\u00e9 partecipasse alla spedizione anche il Capitano G. E. Rodionov, in qualit\u00e0 di topografo, oltre a due preparatori e ad undici guardie cosacche.\nLa seconda spedizione in Pamir ebbe inizio il 29 marzo 1885 da Samarcanda, e si concluse il 9 agosto dello stesso anno.\nIn questi cinque mesi Grum-Gr\u017eimajlo pot\u00e9 visitare il Karategin e il Darvaz, oltre a parecchi territori montani ed aree della steppa del Khanato di Bukhara, tra cui Ghissar, K\u00fclob, Beldzhuan, Shakhrisiabz, Qarshi, Guzara, Shirabad, Kabadian e Kurgan-Tyube.\nLa seconda spedizione super\u00f2 ogni pi\u00f9 rosea aspettativa: vennero infatti reperiti oltre 20.000 esemplari di insetti, per la maggior parte Lepidotteri, anche appartenenti ad un gran numero di specie e sottospecie mai descritte prima di allora.\nGrum-Gr\u017eimajlo prepar\u00f2 e determin\u00f2 una parte di questo materiale gi\u00e0 nel 1886, e i risultati di quel lavoro vennero pubblicati nelle \"Memoires sur les L\u00e9pidopt\u00e8res\" (Vol. III, 1887). Un'altra quota di esemplari venne invece impiegata da Sergei Nikolaevich Alpheraky e G. K. Christoph per loro successive pubblicazioni. Oltre al materiale entomologico, una grande messe di reperti di zoologia, ed in particolare di ornitologia, venne donata al Museo Zoologico dell'Accademia delle Scienze.\nTra le specie descritte dall'autore durante questa spedizione possiamo ricordare:\nLa terza spedizione in Pamir (1886).\nDopo questa spedizione, La societ\u00e0 Geografica nomin\u00f2 Grum-Gr\u017eimajlo membro effettivo e lo insign\u00ec della medaglia d'argento; a seguito di ci\u00f2, P\u00ebtr Petrovi\u010d Sem\u00ebnov-Tjan-\u0160anskij inizi\u00f2 ad incoraggiarlo, ponendo molta fiducia su di lui. Sul finire dell'inverno 1886, l'infaticabile entomologo inizi\u00f2 la preparazione di una terza spedizione in Pamir, stavolta finalizzata all'esplorazione del cosiddetto Tian Shan Interno. L'intento era rappresentato dallo studio di un'eventuale connessione zoogeografica, da dimostrarsi grazie alla raccolta di campioni di lepidotterofauna, tra le due regioni del Pamir-Alaj e del Tian Shan. L'operazione venne pianificata sotto il patrocinio della Societ\u00e0 Geografica, ma ancora una volta sovvenzionata in massima parte dal Granduca N. M. Romanov.\nCome era gi\u00e0 accaduto precedentemente, anche nel 1886 la base di partenza fu l'antica citt\u00e0 di Osh, sita nella Valle di Fergana, in Kirghizistan. Da l\u00ec la comitiva si mosse inizialmente verso nordest lungo il Kara Darya, valicando il Passo Kugart, quindi risal\u00ec la valle del Naryn fino alla Fortezza Narynsky (oggi la citt\u00e0 di Naryn; continu\u00f2 a sud in direzione di At-Bashi, per poi deviare a sudovest lungo l'ampia valle del fiume At-Bashi e l'omonima catena montuosa, percorrendo quella che era stata l'antica via carovaniera della seta che metteva in collegamento con Tash-Rabat ed il lago \u010catyr-K\u00f6l. Una volta superato il suddetto lago passando dalla sponda orientale, e valicato il Passo Torugart, che porta nella Cina orientale, la comitiva sost\u00f2 alcuni giorni a Kashgar per riordinare le collezioni raccolte fino a quel punto. Dalla citt\u00e0 di Kashgar la spedizione si mosse verso il Passo di Irke\u0161tam, lungo la valle del fiume Kyzyl-Su, e poi alla volta della catena montuosa del Trans-Alaj. I viaggiatori continuarono infine attraverso i Passi Kauk e Kichik-Alaj, proseguendo lungo la valle del fiume omonimo, per poi fare ritorno alla citt\u00e0 di Osh.\nAnalizzando i risultati della terza spedizione, Grum-Gr\u017eimajlo pot\u00e9 concludere che le due entomofaune del Pami e del Pamir-Alaj, da un lato, e quella del Tian-Shan, dall'altro, differivano profondamente, tanto che quest'ultima pareva avvicinarsi di pi\u00f9, nella composizione specifica, a quanto osservato nella regione dell'Hindu Kush. Vennero campionati in totale oltre 10.000 insetti. Ancora una volta, l'ordine pi\u00f9 rappresentato risultava essere quello dei Lepidotteri, con parecchie nuove specie, sottospecie e variet\u00e0.\nAlla fine del settembre 1886 fu redatta una dettagliata relazione sugli esiti della spedizione, che venne presentata ad una delle sessioni della Societ\u00e0 Geografica.\nLa quarta spedizione in Pamir (1887).\nNel 1887 Grum-Gr\u017eimajlo volle tornare ancora in Pamir, questa volta per esplorare la parte centrale della regione. La quarta spedizione venne organizzata dalla Societ\u00e0 Geografica, ma i costi economici furono sostenuti dal conte Sergej Dmitrievic \u0160eremetev. Grigorij Efimovi\u010d era accompagnato in quest'avventura dal fratello Michail Efimovi\u010d, un ufficiale dell'esercito russo. La spedizione prese le mosse dal lago Karakul, gi\u00e0 toccato tre anni prima, e da l\u00ec verso sudovest in direzione della valle di Kudara. I fratelli Grum-Gr\u017eimajlo decisero anche di effettuare una variante verso la parte superiore del corso del fiume Tanymas, e fu in questo modo che scoprirono un sistema di ghiacciai fino ad allora sconosciuto, che in seguito chiamarono Sheremetiev, in onore di colui che patrocinava l'operazione scientifica.\nIn seguito la comitiva si mosse verso est alla volta della valle del fiume Morghab; il corso d'acqua, nell'occasione fuoriuscito dagli argini, imped\u00ec agli esploratori il proseguimento lungo il tracciato prestabilito, tanto che decisero di continuare ancora verso est fino a superare i Monti Sarykolsky, ed a raggiungere il lago Shorkul. Da qui proseguirono in direzione sud, nel territorio della Cina occidentale, verso Tashkurgan, alle pendici del Kunlun. Il tortuoso percorso permise alla spedizione di toccare i monti Muztagata, ai piedi dell'imponente catena del Karakorum, e di sfiorare l'alto corso del Vakhan-Darya. Giunto a questo punto, Grum-Gr\u017eimajlo dovette purtroppo tornare in patria, avendo ricevuto un ordine di rientro dal Console Generale Russo a Kashgar, inviatogli tramite un gendarme cinese.\nI membri della comitiva, gi\u00e0 duramente provati dal lungo viaggio, erano a corto di viveri, ma dopo varie vicissitudini guadagnarono la strada di casa, muovendosi a nord lungo la valle dell'Aksu e seguendo il corso del Murgab. Il 17 agosto 1887 gli esploratori facevano rientro alla citt\u00e0 di Osh.\nCon la quarta spedizione Grum-Gr\u017eimajlo ebbe la possibilit\u00e0 di raccogliere un'enorme quantit\u00e0 di reperti faunistici appartenenti al Pamir orientale, oltre a molti campioni geologici delle zone visitate.\nNel 1888 Grigorij Efimovi\u010d prese anche la decisione di sostenere personalmente la spesa per una spedizione zoogeografica alla volta degli Urali centrali; partendo dalla citt\u00e0 di Zlatoust, si mosse verso nord fino all'altezza di Irbit.\nLa pubblicazione dei dati raccolti: \"Novae species et varietates Rhopalocerorum e Pamir\" (1888).\nSolo una parte dei campioni raccolti da Grum-Gr\u017eimajlo venne trasferita alle collezioni del Romanov; la rimanente parte venne trattenuta ed utilizzata a fini comparativi, per la stesura di una monografia sui Lepidotteri del Pamir. L'enorme quantit\u00e0 di materiale reperito durante le quattro lunghe spedizioni, e le conclusioni di carattere zoogeografico che pot\u00e9 trarne, confluirono in una famosa monografia intitolata \"Novae species et varietates Rhopalocerorum e Pamir\" (pubblicata negli \"Atti della Societ\u00e0 Entomologica Russa\" (vol, XXII, 1888).\nL'opera si distingue ancora oggi come canone metodologico tra i testi di zoogeografia, anche se i contenuti sono stati in parte superati da ricerche pi\u00f9 recenti.\nI quattro capitoli di apertura affrontano la descrizione del Pamir e del Pamir-Alaj dal punto di vista squisitamente geografico-morfologico e geologico. La descrizione delle catene montuose, degli specchi lacustri e dei vari corsi d'acqua \u00e8 minuziosa e finalizzata a contestualizzare i risultati delle ricerche, esposti pi\u00f9 avanti.\nIl quinto capitolo passa in rassegna la flora e la fauna del Pamir, con particolare accento sui Lepidotteri e sui fattori ecologici che influenzano la loro distribuzione.\nGrum-Gr\u017eimajlo dimostra qui di avere sviluppato un approccio straordinariamente moderno nella trattazione delle relazioni tra biocenosi e fattori ambientali limitanti; questi concetti vennero sviluppati da altri studiosi solo diversi anni pi\u00f9 tardi. Le popolazioni a Ropaloceri del Pamir vengono qui suddivise ed analizzate per la prima volta in funzione dell'habitat occupato: si passano in rassegna le composizioni faunistiche dei prati alpini, dei prati di bassa quota, delle foreste, degli anfratti rocciosi, delle strette gole montane, dei deserti d'alta quota, delle steppe montane e delle ampie vallate. La descrizione della lepidotterofauna che emerge da quest'opera \u00e8 straordinariamente ricca e variegata, anche in considerazione della molteplicit\u00e0 dei paesaggi e dei biotopi. Va infatti sottolineato che gi\u00e0 nel 1888 Grum-Gr\u017eimajlo port\u00f2 alla luce l'esistenza di 119 endemismi.\nUn capitolo a parte fornisce infine una descrizione particolareggiata dei 32 generi e delle 200 specie di Ropaloceri della regione, cos\u00ec come delle circa 92 specie di Eteroceri, tra cui si annoverano 34 generi e 80 specie di Sphingidae, oltre a 6 generi e 12 specie di Bombycidae. Parecchi di questi taxa non erano mai stati descritti in precedenza.\nTra le specie descritte nell'opera si possono annoverare:\nMalgrado l'enorme contributo fornito alla conoscenza della lepidotterofauna di regioni cos\u00ec poco note, il lavoro di Grum-Gr\u017eimajlo non incontr\u00f2 il favore di molti entomologi dell'epoca, i quali affrontarono il testo,\u201d(\u2026) \"con sorrisetti dubbiosi riguardo al metodo utilizzato, molto fruttuoso\"\u201d, come lo stesso Grigorij Efimovi\u010d ebbe a scrivere in una lettera indirizzata all'amico Andrej Petrovi\u010d Sem\u00ebnov-Tjan-\u0160anskij nel 1920. L'establishment entomologico russo dell'epoca, senza perdere troppo tempo a confutare la validit\u00e0 di quanto riportato nel lavoro di Grum-Gr\u017eimajlo, si limit\u00f2 ad ignorarne l'esistenza. Ad una prima lettura ci\u00f2 si poteva addebitare al fatto che l'opera fosse stata scritta in francese, lingua non troppo diffusa tra i lepidotterologi russi del tempo.\nLa pubblicazione di \"Lepidoptera palaearctica nova\" (1893-1894).\nGrum-Gr\u017eimajlo organizz\u00f2 ancora una spedizione zoogeografica tra il 1889 e il 1890, questa volta nella Cina occidentale, nelle regioni del Nan Shan e del Tian Shan orientale. Una dettagliata relazione dell'itinerario seguito e dei reperti collezionati venne pubblicata in seguito nella monografia in tre volumi dal titolo \"Descrizione di un viaggio nella Cina occidentale\" (1896-1907).\nAncora pi\u00f9 delle volte precedenti, la mole di campioni e di dati raccolti fu ingente, ma soprattutto vennero reperiti oltre 35.000 esemplari di insetti, per la massima parte Lepidotteri. Nel 1891, a San Pietroburgo un pool di entomologi inizi\u00f2 il paziente e delicato lavoro di preparazione e riconoscimento del materiale riportato dalla spedizione. In particolare Andrej Petrovi\u010d Sem\u00ebnov-Tjan-\u0160anskij (figlio di P\u00ebtr Petrovi\u010d) si occup\u00f2 dei Coleotteri, S. N. Alph\u00e9raky lavor\u00f2 sui Noctuidae e sui Geometridae, due delle famiglie pi\u00f9 grandi di Lepidotteri, mentre lo stesso Grum-Gr\u017eimajlo si dedic\u00f2 ai Ropaloceri, ma anche a famiglie di Eteroceri come Sphingidae e Bombycidae. \nTra il 1893 e il 1894 Grigorij Efimovi\u010d pubblic\u00f2 un'altra imponente opera di argomento zoogeografico: \"Lepidoptera palaearctica nova\", edita in tre parti all'interno degli \"Atti della Societ\u00e0 Entomologica Russa\"; vengono qui presentate e descritte 47 nuove specie e sottospecie di Lepidotteri paleartici, scoperte anche da altri entomologi, provenienti da Siberia occidentale, Altaj, Asia centrale, Tian-Shan occidentale, Hindu-Kush, Himalaya, Pirenei ecc.\nTra le specie descritte nell'opera ricordiamo:\n\"Lepidoptera nova vel parum cognita regionis Palaearcticae\" (1899-1902).\nNegli stessi anni Grum-Gr\u017eimajlo mand\u00f2 alle stampe l'opera dal titolo \"Verzeichniss der von D. Glasunov 1892 im Gebiete des Serafschan-Thales und in der Wueste Kisil-kum gesammelten Lepidopteren\", pubblicata negli \"Atti della Societ\u00e0 Entomologica Russa\" (Vol. XXVIII), in cui descriveva 120 tra specie e sottospecie di Lepidotteri raccolte durante un'altra spedizione russa nel Deserto di Kryzylkum e nella Valle dello Zeravshan.\nNel 1899 Grum-Gr\u017eimajlo pubblic\u00f2 la prima parte dell'opera \"Lepidoptera nova vel parum cognita regionis Palaearcticae\", seguita poi nel 1902 dalla seconda parte; in questa monumentale opera di sistematica e zoogeografia, lo studioso riport\u00f2 i risultati di un lungo lavoro di analisi effettuato sulle vastissime collezioni conservate nel Museo Zoologico di San Pietroburgo. I reperti provenivano da spedizioni effettuate, tra gli altri da:\nNell'opera suddetta Grum-Gr\u017eimajlo cit\u00f2 anche 36 nuove specie e sottospecie di Lepidotteri.\nTra i taxa descritti dall'entomologo russo in questi anni, troviamo specie come:\nLe conclusioni di un lungo lavoro di ricerca.\nUno dei suoi ultimi scritti di lepidotterologia fu pubblicato nel 1907. Nel terzo volume della gi\u00e0 citata opera \"Descrizione di un viaggio nella Cina occidentale\" gli ultimi due capitoli riportavano una trattazione zoogeografica frutto di un'analisi effettuata sulla fauna a Lepidotteri del Tian Shan orientale e dei rilievi nordoccidentali del Tibet. Ma Grum-Gr\u017eimajlo non si limit\u00f2 a riportare i dati raccolti durante le proprie spedizioni, bens\u00ec pubblic\u00f2 una sorta di \"opera omnia\" di tutto lo scibile del suo tempo per ci\u00f2 che riguardava i Ropaloceri di queste zone. A questo fine utilizz\u00f2 anche i dati provenienti dai viaggi effettuati da N. M. Przewalsky, da G. N. Potanin e dal Conte Szecsenyi, redigendo una nutritissima lista di specie (120 solo di Ropaloceri) appartenenti alla lepidotterofauna della provincia cinese di Gansu e delle regioni confinanti. Effettu\u00f2 pure delle comparazioni tra questa composizione a Lepidotteri e quelle relative alle altre regioni e province Cinesi, dal sudest della Russia fino alla Manciuria, delimitando gli areali di specie ampiamente diffuse, ma anche di endemismi.\nIn un capitolo a parte l'entomologo russo trasse anche alcune importanti conclusioni riguardo alla zoogeografia di queste zone, in particolare della provincia di Gansu. Anche tenendo conto della peculiare geografia fisica, della vegetazione e del clima, concluse che la lepidotterofauna del Tian Shan orientale doveva essere nettamente distinta sia da quella del Tibet occidentale, sia da quella del Tibet orientale e del Gansu. Quest'ultima provincia mostrava maggiori affinit\u00e0 faunistiche con l'Altaj-Sayan con la Manciuria e con altre regioni settentrionali prossime alla Siberia. Probabilmente ci\u00f2 si poteva spiegare col fatto che molte specie settentrionali, di provenienza siberiana, avevano colonizzato il Tian Shan in epoche geologiche tanto recenti da non avere ancora sviluppato una radiazione adattativa tipica ed una speciazione endemica. Secondo quanto emergeva dai dati raccolti, la spinta evolutiva delle specie altaiche colonizzatrici, sembrava essersi mossa soprattutto verso est attraverso l'Adzhi-Bogdo, lo Yeren-Nura, le colline di Nomsky, il Megin-Ola e il Karlik-Tag. Non si osservava invece un'analoga radiazione verso ovest, attraverso la catena del Tarbagatai ed i monti Ala-Tau.\nIn pratica secondo la teoria di Grum-Gr\u017eimajlo, in epoca post-pleistocenica si stabil\u00ec una connessione diretta tra le due regioni dell'Altaj e del Nan Shan, con il conseguente isolamento del Tibet nordorientale rispetto ai territori confinanti ad est, ovest e sud. L'entomologo ebbe a scrivere:\"Una caratteristica peculiare della fauna del Gansu non \u00e8 soltanto la predominanza di specie colonizzatrici di origine siberiana, ma anche l'assenza di molte famiglie e generi penetrati fin qui da ovest, da est o da sud (...)\" e, pi\u00f9 avanti, \"(...) indubbiamente, al tempo in cui la fauna del Gansu andava formandosi, anche le specie autoctone della regione divennero parte di essa\".\nGrum-Gr\u017eimajlo riserv\u00f2 l'ultimo capitolo dell'opera alla descrizione delle specie autoctone; nel caso specifico, secondo l'entomologo, gli attuali rappresentanti del genere \"Parnassius\" (fam. Papilionidae) vanno sicuramente considerati\nelementi autoctoni della parte nordorientale del Tibet.\nLe reazioni della comunit\u00e0 scientifica.\nDopo la pubblicazione di quest'opera, Grum-Gr\u017eimajlo rest\u00f2 in impaziente attesa di un riscontro da parte degli entomologi dell'epoca, che potesse confermate o confutare le conclusioni a cui era giunto. Ma l'attesa fu vana, in quanto da parte degli entomologi russi non vi fu reazione alcuna. In una lettera del 27 febbraio 1920 indirizzata all'amico Andrej Petrovi\u010d Sem\u00ebnov-Tjan-\u0160anskij, ebbe a confidare: \"(..) Ho scritto un'opera che ha ricevuto attestazioni di stima da parte di entomologi stranieri (Deckert, Honrath, Wiskott ed altri) i quali mi scrivono che essa viene definita non solo rilevante, ma persino classica per quanto riguarda l'analisi faunistica. Tu stesso hai considerato che l'ultimo capitolo del III volume della \"Descrizione di un viaggio nella Cina occidentale\" meritasse una citazione sulla stampa, e hai detto che te ne saresti occupato di persona, ma non \u00e8 mai accaduto, con mio rammarico (...) Il disinteresse dei nostri lepidotterologi nei confronti del mio lavoro \u00e8 stata la prima ragione del progressivo raffreddamento dei miei rapporti con la Societ\u00e0 Entomologica. A quei tempi ero ancora giovane! Ora come ora avrei reagito con indifferenza, nella consapevolezza di aver fatto la mia parte: feci quod potui. E se non oggi, un giorno il mio lavoro verr\u00e0 apprezzato per il suo giusto valore\".\nNon \u00e8 del tutto chiaro quali fossero le effettive ragioni del \"disincanto\" di Grum-Gr\u017eimajlo nei confronti del mondo entomologico di quegli anni, ma appare poco probabile che tutto fosse riconducibile esclusivamente alla freddezza con cui i colleghi avevano accolto i suoi lavori. La figura che traspare dagli scritti dei suoi contemporanei, \u00e8 quella di un uomo dalla personalit\u00e0 marcata e tendenzialmente libera, cosa che lo ha talvolta portato a porsi in contrasto con altri ricercatori dell'epoca. Una delle principali cause del progressivo abbandono dell'entomologia da parte di Grum-Gr\u017eimajlo fu forse una diatriba con il Granduca N. M. Romanov, il principale finanziatore delle spedizioni dello studioso. Come gi\u00e0 riportato in precedenza, la principale condizione posta dal nobile per la copertura delle spese dei viaggi in Asia, era che le collezioni venissero cedute interamente alla casata imperiale. \nTuttavia Grum-Gr\u017eimajlo non poteva svolgere l'attivit\u00e0 di entomologo senza l'ausilio di una propria collezione di esemplari; buona parte di questi venne ceduta da Grigorij Efimovi\u010d ad entomologi di fama, in cambio di altro materiale lepidotterologico.\nin conseguenza di ci\u00f2 molti sintipi catturati e preparati da Grum-Gr\u017eimajlo fecero la loro comparsa nelle collezioni di A. Deckert, H. J. Elwes, Charles Oberth\u00fcr, W. Rothschild ed altri ricercatori stranieri dell'epoca. A quanto si pu\u00f2 presumere, le pretese del Romanov nei confronti dell'entomologo, riguardo al possesso di tutti gli esemplari raccolti, furono la principale causa di conflitto tra i due; testimonianze di quanto accaduto si possono anche trovare in alcune lettere di Grum-Gr\u017eimajlo ad amici.\nUn'altra probabile causa del diminuito interesse di Grigorij Efimovi\u010d nei confronti dell'entomologia, fu un episodio che fer\u00ec profondamente l'orgoglio di Grum-Gr\u017eimajlo: nel 1910, in occasione del cinquantesimo anniversario della fondazione della Societ\u00e0 Entomologica Reale, le gesta dell'entomologo di San Pietroburgo passarono sotto silenzio, tanto che ancora nel 1912, egli era considerato un membro ordinario della prestigiosa Societ\u00e0.\nGli ultimi anni.\nLe crescenti difficolt\u00e0 finanziarie, unite alle accuse di essersi appropriato indebitamente di alcuni campioni, spinsero Grum-Gr\u017eimajlo a vendere parte degli esemplari delle proprie collezioni. Un acquirente fu H. J. Elwes, che aveva conosciuto in occasione di uno degli ultimi viaggi in Altaj, nel 1898. A causa di ci\u00f2, molti sintipi descritti da Grum-Gr\u017eimajlo furono in seguito trasferiti, assieme alle collezioni di Elwes, presso il Museo di Londra, dove sono ancora oggi osservabili.\nIl resto della collezione di Grum-Gr\u017eimajlo (per la verit\u00e0 una parte esigua) \u00e8 attualmente conservato nel Museo Zoologico dell'Accademia delle Scienze di San Pietroburgo, assieme alle collezioni di N. M. Romanov. Tanto per dare un'idea, nelle collezioni del Romanov non \u00e8 ospitato nessuno degli esemplari di \"Parnassius\" raccolti e descritti da Grum-Gr\u017eimajlo durante i suoi viaggi in Asia centrale. Quali che fossero le ragioni reali del progressivo disinteresse dell'entomologo nei confronti della sua disciplina, \u00e8 chiaro che esse provocarono un deterioramento dei rapporti con gli altri ricercatori dell'epoca. In capo a pochi anni Grum-Gr\u017eimajlo cess\u00f2 di pubblicare opere di zoogeografia.\nLa sua ultima fatica, risalente al 1911, venne pubblicata negli Atti del Dipartimento di Troicko-Kjachta della Societ\u00e0 Geografica, e riguardava esemplari di lepidotterofauna raccolti nei pressi della citt\u00e0 di Troickosavsk, nella Mongolia settentrionale (oggi Kjachta, Buriazia).\nCollezioni.\nMolti degli esemplari di Lepidotteri e Coleotteri di Grum-Gr\u017eimajlo si trovano nel Museo Zoologico di San Pietroburgo. Altri reperti furono venduti a Henry John Elwes."}
{"id": "1749273", "revid": "110157", "url": "https://it.wikipedia.org/wiki?curid=1749273", "title": "Anderlues", "text": "Anderlues (in vallone \"Anderluwe\") \u00e8 un comune belga di 11.651 abitanti, situato nella provincia vallona dell'Hainaut. Nel suo territorio nasce il fiume Haine."}
{"id": "1749275", "revid": "671029", "url": "https://it.wikipedia.org/wiki?curid=1749275", "title": "Erquelinnes", "text": "Erquelinnes (in vallone \"Erkelene\") \u00e8 un comune belga di 9.570 abitanti, situato nella provincia vallona dell'Hainaut.\nNel 2021 un contadino sposta la pietra di confine con la Francia di 2 metri, rendendo il Paese pi\u00f9 grande."}
{"id": "1749278", "revid": "110157", "url": "https://it.wikipedia.org/wiki?curid=1749278", "title": "Estinnes", "text": "Estinnes (in vallone \"L'Estene\") \u00e8 un comune belga di 7.408 abitanti, situato nella provincia vallona dell'Hainaut."}
{"id": "1749279", "revid": "75421", "url": "https://it.wikipedia.org/wiki?curid=1749279", "title": "Olanda settentrionale", "text": ""}
{"id": "1749280", "revid": "75421", "url": "https://it.wikipedia.org/wiki?curid=1749280", "title": "Moving Picture Experts Group", "text": ""}
{"id": "1749282", "revid": "767487", "url": "https://it.wikipedia.org/wiki?curid=1749282", "title": "Froidchapelle", "text": "Froidchapelle (in vallone \"Fritchapelle\") \u00e8 un comune belga di 3.609 abitanti, situato nella provincia vallona dell'Hainaut."}
{"id": "1749284", "revid": "767487", "url": "https://it.wikipedia.org/wiki?curid=1749284", "title": "Ham-sur-Heure-Nalinnes", "text": "Ham-sur-Heure-Nalinnes (in vallone \"Han-N\u00e5lene\") \u00e8 un comune belga di 13.383 abitanti, situato nella provincia vallona dell'Hainaut."}
{"id": "1749286", "revid": "729019", "url": "https://it.wikipedia.org/wiki?curid=1749286", "title": "Gran Premio motociclistico di Cina 2006", "text": "Il Gran Premio motociclistico di Cina 2006 corso il 14 maggio, \u00e8 stato il quarto Gran Premio della stagione 2006 del motomondiale e ha visto vincere: la Honda di Daniel Pedrosa in MotoGP, H\u00e9ctor Barber\u00e1 nella classe 250 e Mika Kallio nella classe 125."}
{"id": "1749288", "revid": "474175", "url": "https://it.wikipedia.org/wiki?curid=1749288", "title": "Lobbes", "text": "Lobbes (in vallone \"L\u00f4be\") \u00e8 un comune belga situato nella provincia vallona dell'Hainaut.\nGeografia.\nLobbes sorge sulle rive della Sambre, a 17,5 km a sud-ovest di Charleroi.\nStoria.\nNel territorio comunale ebbe la sua sede l'antica Abbazia di Lobbes, fondata verso la met\u00e0 del VII secolo da San Landelino e distrutta nel 1794 dalle truppe del generale francese Louis Charbonnier. \nInfrastrutture e trasporti.\nLobbes dispone di una propria stazione ferroviaria lungo la linea Charleroi-Erquelinnes."}
{"id": "1749290", "revid": "110157", "url": "https://it.wikipedia.org/wiki?curid=1749290", "title": "Merbes-le-Ch\u00e2teau", "text": "Merbes-le-Ch\u00e2teau (in vallone \"Miebe\") \u00e8 un comune belga di 4.141 abitanti, situato nella provincia vallona dell'Hainaut."}
{"id": "1749293", "revid": "106456", "url": "https://it.wikipedia.org/wiki?curid=1749293", "title": "Momignies", "text": "Momignies (in piccardo \"Momgniye\") \u00e8 un comune belga di 5.140 abitanti, situato nella provincia vallona dell'Hainaut.\nIl suo territorio comunale ospita la sorgente del fiume Helpe Majeure."}
{"id": "1749294", "revid": "118877", "url": "https://it.wikipedia.org/wiki?curid=1749294", "title": "Della pubblica felicit\u00e0", "text": "Della pubblica felicit\u00e0 \u00e8 tra le principali opere dell'illuminista moderato e cattolico Ludovico Antonio Muratori, pubblicata nel 1749. L'opera costituisce un autentico manuale di riformismo moderato, esempio di conciliazione fra Illuminismo e cattolicesimo.\nContesto.\nL'opera si inscrive in un contesto europeo che appariva relativamente pacifico: nel 1748 l'Europa aveva raggiunto un equilibrio piuttosto stabile, era quindi possibile organizzare serie riforme, che rendessero la societ\u00e0 meno ingiusta.\nContenuto dell'opera.\nFelicit\u00e0 individuale e felicit\u00e0 pubblica.\nPunto di riferimento sono i \"buoni pr\u00ecncipi\", ossia i sovrani illuminati, capaci di scegliere come oggetto della propria politica la felicit\u00e0 dei sudditi.\nLa distinzione fondamentale dell'autore si articola fra: \nDalla distinzione nasce un antimachiavellismo, ossia un'opposizione all'autonomia della politica dalla morale e dalla religione. Per Muratori gli intellettuali hanno il dovere di aiutare i sovrani illuminati, aiutandoli a sostituire il \"bene\" privato con la \"pubblica felicit\u00e0\". La figura dell'intellettuale delineata dall'autore evoca, a suo modo, l\"'intellettuale organico\" di gramsciana memoria.\nPolitica sociale e giuridica.\nMuratori non cercava di innescare alcun sovvertimento delle politiche sociali del suo tempo: proponeva solo piccoli accorgimenti e modifiche, tali da rendere meno insopportabile la miseria delle masse urbane e contadine. Particolare attenzione dedicava al settore dell'amministrazione della giustizia; gi\u00e0 con i \"Difetti della giurisprudenza\", aveva proposto come soluzione razionale quella della codificazione delle leggi, come avevano scelto Vittorio Amedeo II di Savoia e Federico II di Prussia nei loro territori.\nPolitica economica e tributaria.\nNel concetto di Muratori di \"pubblica felicit\u00e0\" rimane implicita la saldatura tra il piano delle riforme e quello dell'etica. Contro l'apologia del lusso fine a se stesso o come forza motrice per l'economia degli Stati, si propone la compresenza di politica illuminata, economia regolata in funzione del benessere collettivo e religiosit\u00e0.\nSostenne quindi \nL'ideale di Muratori era una piccola e media propriet\u00e0, resa produttiva dal coltivatore diretto.\nL'appalto dei tributi e l'aumento del debito pubblico potevano essere giustificabili in condizioni eccezionali, ma il principe doveva considerare come un suo dovere precipuo l'eliminazione di questo tipo di speculazione.\nIn un\u2019epoca di tardo mercantilismo, mostrava che la ricchezza era legata non alla quantit\u00e0 di oro e argento, quanto allo sviluppo delle attivit\u00e0 produttive, anticipando le idee del liberismo di Adam Smith.\nFortuna.\nIl trattato muratoriano \"Della pubblica felicit\u00e0\" ebbe una grandissima fortuna: fu accolto presso la corte sabauda, fu letto da Maria Teresa d'Austria che sulla sua falsariga inizi\u00f2 i suoi figli Giuseppe II e Pietro Leopoldo alla politica illuminata."}
{"id": "1749296", "revid": "671029", "url": "https://it.wikipedia.org/wiki?curid=1749296", "title": "Sivry-Rance", "text": "Sivry-Rance (in vallone \"Chevri-Rance\") \u00e8 un comune belga di 4.673 abitanti, situato nella provincia vallona dell'Hainaut."}
{"id": "1749303", "revid": "671029", "url": "https://it.wikipedia.org/wiki?curid=1749303", "title": "Thuin", "text": "Thuin (in vallone \"Twin\") \u00e8 un comune belga di 14.606 abitanti, situato nella provincia vallona dell'Hainaut.\nA Thuin ha sede la F\u00e9d\u00e9ration cynologique internationale (FCI), federazione internazionale delle associazioni di allevatori canini fondata nel 1911."}
{"id": "1749308", "revid": "2108263", "url": "https://it.wikipedia.org/wiki?curid=1749308", "title": "Giacomo del Balzo", "text": "Biografia.\nGiacomo era figlio secondogenito di Francesco I del Balzo, duca di Andria, e di Margherita d'Angi\u00f2-Taranto (circa 1325 \u2013 1378), figlia di Filippo I di Taranto e della sua seconda moglie Caterina di Valois-Courtenay.\nNel 1360 divenne conte di Bisceglie.\nNel novembre 1374, alla morte dello zio Filippo II di Taranto, fratello della madre Margherita, Giacomo gli successe come Principe di Taranto e imperatore titolare di Costantinopoli. Del Principato di Acaia si era invece impossessata Giovanna I di Napoli e Giacomo, con l'aiuto della moglie, cerc\u00f2 di recuperare i propri diritti su questo feudo avvalendosi dell'opera della Compagnia Navarrese, che dominer\u00e0 l'Acaia per un certo periodo anche dopo la morte di Giacomo. Malgrado diversi successi nell'anno 1380, la piena titolarit\u00e0 l'avr\u00e0 solo alla morte di Giovanna I, nel 1382.\nJacopo mor\u00ec il 17 luglio 1383, dopo aver fatto testamento in favore di Luigi I, duca d'Angi\u00f2 e figlio adottivo della regina Giovanna I, difendendo Taranto dagli attacchi delle truppe del re Carlo III.\nDiscendenza.\nNel 1382 aveva sposato Agnese d'Angi\u00f2-Durazzo, vedova di Cansignorio della Scala (\u2020 1375), signore di Verona, e figlia di Carlo, Duca di Durazzo (1323\u20131348) e di Maria di Calabria (1329\u20131366), sorella quindi della regina di Napoli Giovanna I, che mor\u00ec a Napoli il 17 luglio 1393 prigioniera nel castello dell'Ovo. Dal loro matrimonio non nacquero figli."}
{"id": "1749309", "revid": "120107301", "url": "https://it.wikipedia.org/wiki?curid=1749309", "title": "Divisioni dell'India", "text": "Le divisioni dell'India costituiscono la suddivisione territoriale di secondo livello del Paese, dopo stati federati e territori; ciascuno di essi si articola a sua volta in distretti.\nSono contemplate solo in alcuni dei 29 stati e territori federati."}
{"id": "1749310", "revid": "767487", "url": "https://it.wikipedia.org/wiki?curid=1749310", "title": "Bala\u00eftous", "text": "Il Bala\u00eftous (3.144 m s.l.m. - detto anche \"Pico Os Moros\") \u00e8 una montagna dei Pirenei lungo la frontiera tra la Francia e la Spagna.\nPartendo dall'oceano Atlantico il Bala\u00eftous \u00e8 la prima vetta a superare i \"3.000\" metri."}
{"id": "1749313", "revid": "121405", "url": "https://it.wikipedia.org/wiki?curid=1749313", "title": "Principia di Newton", "text": ""}
{"id": "1749314", "revid": "2134764", "url": "https://it.wikipedia.org/wiki?curid=1749314", "title": "Pasquale Paolisso", "text": "Carriera.\nCresciuto cestisticamente nella Felice Scandone Basket Avellino, fa il suo esordio in A1 nel campionato 2005-06 nell'Air Avellino.\nNel 2008 \u00e8 stato convocato nella Nazionale Italiana di Basket Under 18.\nNell'ottobre del 2008 rilascia un'intervista in cui dice di pensare al ritiro visto che non viene preso in considerazione da coach Markovski ed il presidente dell'AIR Ecolino non vuole lasciarlo partire.\nNel 2009 decide di abbandonare definitivamente il basket."}
{"id": "1749317", "revid": "767487", "url": "https://it.wikipedia.org/wiki?curid=1749317", "title": "Petar Skansi", "text": "Carriera.\nNella carriera da coach \u00e8 stato alla guida tecnica della Jugoplastika Spalato, Scavolini Pesaro, Fabriano, Reyer Venezia, Virtus Roma, Benetton Treviso e Fortitudo Bologna.\nCon la Benetton ha vinto lo scudetto del 1992. Nello stesso anno ha guidato la nazionale croata di pallacanestro alla conquista dell'argento olimpico a Barcellona 1992."}
{"id": "1749319", "revid": "287204", "url": "https://it.wikipedia.org/wiki?curid=1749319", "title": "Gennadios Zervos", "text": ""}
{"id": "1749322", "revid": "287204", "url": "https://it.wikipedia.org/wiki?curid=1749322", "title": "Balaitous", "text": ""}
{"id": "1749324", "revid": "15756", "url": "https://it.wikipedia.org/wiki?curid=1749324", "title": "Piazza San Domenico (Palermo)", "text": "La piazza San Domenico \u00e8 una storica piazza di Palermo posta nel quartiere La Loggia.\nStoria.\nEpoca spagnola.\nLa piazza era conosciuta in passato con il nome di Piano Imperiale; venne allargata e trasformata in piazza durante il rifacimento dell'omonima chiesa avvenuto a partire dal 1640 per dare pi\u00f9 ampio respiro alla stessa in funzione delle nuove dimensioni e dell'alta facciata. Al centro della piazza venne posta, in occasione del rifacimento della facciata della chiesa, la colonna dell'Immacolata, composta da una grande base marmorea sormontata da un'alta colonna, sempre marmorea, in cima alla quale \u00e8 presente la statua dell'Immacolata, l'intera struttura progettata da Tommaso Maria Napoli e costruita da Giovanni Amico. Lo stile della struttura \u00e8 tipicamente barocco e oltre alla colonna troviamo le state di due papi, poste alla base della colonna, ai piedi dell'intero altare troviamo una scalinata di forma quadrata ad ogni estremit\u00e0 della quale troviamo altre statue marmoree. L'intera opera \u00e8 chiusa da una cancellata protettiva.\nEpoca contemporanea.\nNell'Ottocento la piazza sub\u00ec un grosso stravolgimento, ossia il taglio di via Roma che cambi\u00f2 totalmente la disposizione della piazza che divenne una piazza di passaggio, sul fianco destro della strada, e non pi\u00f9 una piazza chiusa. Recentemente parte della piazza \u00e8 stata resa area pedonale ed \u00e8 previsto il recupero della pavimentazione in pietra di Billiemi.\nLa piazza costituisce anche l'accesso pedonale al mercato della Vucciria."}
{"id": "1749326", "revid": "1654832", "url": "https://it.wikipedia.org/wiki?curid=1749326", "title": "Marat/Sade", "text": "La persecuzione e l'assassinio di Jean-Paul Marat, rappresentato dalla compagnia filodrammatica dell'ospizio di Charenton sotto la guida del marchese de Sade \u00e8 un'opera teatrale in due atti di Peter Weiss scritta nel 1964. Da quella data, l'autore ne ha redatte quattro versioni.\nTitolo.\nIl lungo titolo \u00e8 ricordato spesso come La persecuzione e l'assassinio di Jean-Paul Marat o, ancora pi\u00f9 frequentemente, come Marat/Sade.\nStruttura.\nQuest'opera provocatoria e da alcuni ravvisata come nichilista si svolge contemporaneamente su diversi piani narrativi, coinvolgendo e turbando il pubblico, in una continua oscillazione fra il teatro di Artaud e quello di Brecht.\nTrama.\nAll'interno del manicomio di Charenton il marchese de Sade, ivi rinchiuso durante l'epoca napoleonica, decide di allestire una rappresentazione teatrale sull'assassinio di Jean-Paul Marat.\nGli attori sono i pazienti del manicomio che, con il permesso del direttore Fran\u00e7ois Simonet de Coulmier, si dispongono a mettere in scena il dramma. Si assister\u00e0 allo scontro fra lo scettico intellettuale disincantato, esegeta del Male Assoluto e portatore di una anarchia distruttiva (Sade) contro l'Utopia visionaria del rivoluzionario (Marat).\nL'azione scenica si svolge su due diversi livelli: il primo \u00e8 il dramma in s\u00e9, il secondo \u00e8 costituito dalle continue interruzioni e dai battibecchi che si svolgono tra gli attori, il regista (Sade) e il direttore del manicomio.\nRiduzioni cinematografiche.\nNel 1967 il famoso regista Peter Brook si \u00e8 ispirato alla celebrata pi\u00e8ce di Peter Weiss per girare il film \"Marat/Sade\", dopo aver lui stesso allestito nel 1964 l'opera a Londra."}
{"id": "1749332", "revid": "110157", "url": "https://it.wikipedia.org/wiki?curid=1749332", "title": "Letov", "text": "La Letov \u00e8 una azienda aeronautica fondata negli anni venti nel territorio dell'allora Cecoslovacchia ed attualmente presente con sede a Praga, Repubblica Ceca.\nProduttrice negli anni di velivoli di propria progettazione e su licenza risulta essere la pi\u00f9 antica azienda aeronautica della zona.\nStoria.\nLa Letov venne fondata nel 1918 dal Ministero della difesa della Cecoslovacchia per la riparazione dei velivoli impegnati negli scontri durante la prima guerra mondiale. Il primo velivolo di produzione propria venne realizzato nel 1920, il Letov \u0160-1, un monomotore biplano da ricognizione progettato dall'ingegnere Alois \u0160mol\u00edk e costruito in 28 esemplari, e fino al 1939 furono realizzati pi\u00f9 di 50 tipi di velivoli.\nDurante la seconda guerra mondiale, con l'annessione del territorio alla Germania nazista, l'azienda fu inizialmente riconvertita per l'assistenza e riparazione dei velivoli in dotazione alla Luftwaffe e successivamente per la produzione di velivoli tra i quali l'addestratore Arado Ar 96 e della versione da ricognizione del quadrimotore Junkers Ju 290.\nDopo la fine del conflitto, a partire dagli anni cinquanta, con il passaggio del territorio sotto l'influenza dell'Unione Sovietica, l'azienda venne utilizzata per realizzare parti per la costruzione dei MiG-15, MiG-19 e MiG-21.\nQui vennero inoltre prodotti oltre 4\u00a0000 unit\u00e0 dell'L-29 Delfin, l'aereo da addestramento standard utilizzato dai paesi del patto di Varsavia degli anni sessanta, e successivamente 2\u00a0500 unit\u00e0 di un altro famoso addestratore d'oltre cortina degli anni settanta, l'L-39 Albatros.\nA seguito delle vicende politiche che portarono nel 1989 alla sametov\u00e1 revoluce, la rivoluzione non violenta che depose il governo comunista cecoslovacco, la Letov cominci\u00f2 ad offrire i propri prodotti su un pi\u00f9 vasto mercato internazionale fino all'assorbimento nel 2000 da parte del gruppo francese Lat\u00e9co\u00e8re, attivo in produzioni aeronautiche, che ha destinato l'azienda Ceca alla produzione di parti per grandi aerei di linea."}
{"id": "1749335", "revid": "27723", "url": "https://it.wikipedia.org/wiki?curid=1749335", "title": "Stazione di Pontelagoscuro", "text": "La stazione di Pontelagoscuro \u00e8 una fermata ferroviaria posta sulla linea Padova-Bologna.\nLo scalo sorge a Ferrara nella frazione di Pontelagoscuro ed \u00e8 ubicato in via Aminta. \u00c8 gestita da Rete Ferroviaria Italiana.\nStoria.\nLa prima stazione di Pontelagoscuro era stato aperto all'esercizio il 15 aprile 1862 con l'inaugurazione del breve tronco che portava alla stazione di Ferrara. Il fabbricato viaggiatori della vecchia stazione, ancora esistente, era ubicato nei pressi dello zuccherificio Eridania; nelle sue adiacenze, fra il 1912 e il 1939, era presente una fermata della tranvia Ferrara-Pontelagoscuro.\nL'attuale impianto fu aperto nel 1945, a seguito della costruzione della variante da Occhiobello a Ferrara della ferrovia Padova-Bologna e del nuovo ponte sul Po.\nLa stazione di Pontelagoscuro \u00e8 stata la prima, in Italia, nel 1955, a ricevere l'installazione di un impianto ACEI per la regolazione del traffico. Tale apparato ha ancora oggi vastissima diffusione nella gestione del traffico ferroviario in Italia, sia su linee RFI che su ferrovie ex concesse.\nNel 2006 la stazione di Pontelagoscuro venne trasformata in fermata\nStrutture ed impianti.\nIl fabbricato viaggiatori presenta la sala d'attesa, una piccola biglietteria, servizi igienici e un piccolo parcheggio.\nIl piazzale \u00e8 composto da due binari.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 12 persone (6 saliti + 6 discesi).\nServizi.\nLa stazione \u00e8 classificata da RFI nella categoria \"bronze\"."}
{"id": "1749342", "revid": "1465300", "url": "https://it.wikipedia.org/wiki?curid=1749342", "title": "Giorgio van Straten", "text": "Biografia.\nVan Straten nasce a Firenze il 6 luglio del 1955 da una famiglia di origine ebreo-olandese da parte di padre e fiorentina da parte di madre. Esordisce nel 1987 con il romanzo \"Generazione\", edito da Garzanti, e nel 2000 vince il premio Viareggio con \"Il mio nome a memoria\" (Arnoldo Mondadori Editore), romanzo in cui ripercorre la storia della sua famiglia, dal 1811 ad oggi.\nAll'attivit\u00e0 di romanziere, affianca curatele e traduzioni. Ha curato la pubblicazione di \"Ebraismo e antiebraismo: immagine e pregiudizio\", Giuntina, 1989, \"Autobiografia di un giornale. \"Il Nuovo Corriere\" di Firenze, 1947-1956\", Editori Riuniti, 1989 e Romano Bilenchi, \"La ghisa delle Cure e altri scritti\", Cadmo 1997. Ha tradotto \"Il giardino segreto\" di Frances Hodgson Burnett (Giunti, 1992), \"Il richiamo della foresta\" di Jack London (Giunti, 1994), \"Il libro della Giungla\" di Rudyard Kipling (Giunti, 1995) e \"Il Padiglione sulle dune\" di Robert Louis Stevenson (L'Unit\u00e0, 1997). \n\u00c8 anche autore di testi per musica e teatro musicale: \"Tre voci\" per voce recitante, orchestra d'archi, percussione e nastro magnetico, musica di Giorgio Battistelli, Commissione della Sagra Musicale Umbra (Prima esecuzione: Assisi, 19 settembre 1996); \"Auf den Marmorklippen\" (Sulle scogliere di marmo), dal romanzo omonimo di Ernst J\u00fcnger, musica di Giorgio Battistelli (Prima rappresentazione: Nationaltheater, Mannheim 8 marzo 2002); \"Open, Air\", musica di Andrea Molino, Commissione della Societ\u00e0 Aquilana dei Concerti (Prima esecuzione: L'Aquila, 4 agosto 2012); \"- Qui non c'\u00e8 perch\u00e9 -\", progetto di teatro musicale multimediale di Andrea Molino (prima rappresentazione: Teatro Comunale di Bologna, 24 aprile 2014).\nDirettore negli anni ottanta dell'Istituto Gramsci Toscano, Presidente dell'Orchestra regionale toscana dal 1985 fino al 2003, ha ricoperto per cinque anni (1997-2002) il ruolo di consigliere di amministrazione della Biennale di Venezia e, nello stesso periodo (1998-2002), \u00e8 stato Presidente dell'AGIS. Dal 2002 al 2005 Sovrintendente della Fondazione Teatro del Maggio Musicale Fiorentino, \u00e8 stato, dal 2005 al 2008, Presidente dell'Azienda Speciale Palaexpo di Roma, che gestiva allora il Palazzo delle Esposizioni, le Scuderie del Quirinale, la Casa del Jazz e la Casa del Cinema. \nDal febbraio 2009 al luglio 2012 \u00e8 stato membro del Consiglio di Amministrazione della RAI.\nDal luglio 2015 al luglio 2019 \u00e8 stato direttore dell'Istituto Italiano di Cultura a New York. Nel settembre 2020 \u00e8 stato nominato Presidente della Fondazione Alinari per la Fotografia (FAF)."}
{"id": "1749345", "revid": "1418004", "url": "https://it.wikipedia.org/wiki?curid=1749345", "title": "Gonzalo Rojas", "text": "Biografia.\nFiglio di un minatore (e come minatore ha lavorato egli stesso, insegnando a leggere e a scrivere ai suoi compagni), divenne professore universitario a Concepci\u00f3n, ottenendo anche diversi incarichi diplomatici. In seguito al golpe di Augusto Pinochet si \u00e8 rifugiato nella Germania Est e, pi\u00f9 tardi, ha deciso di risiedere a Caracas, dove ha insegnato fino al rientro in patria, nel 1980.\n\u00c8 stato inserito da storici della letteratura ispano-americana nel gruppo di matrice surrealista \u201cLa Mandr\u00e1gora\u201d e nella cosiddetta \u201cGeneraci\u00f3n del 38\u201d cilena, assieme a Nicanor Parra e Braulio Arenas.\nNel 1960 ha organizzato un incontro di poeti in Cile a cui hanno partecipato anche alcuni membri della Beat Generation nordamericana. Nel 1992 ha vinto il Premio Reina Sof\u00eda e il Premio Nazionale di Letteratura del Cile, mentre nel 2003 ha ottenuto il prestigioso Premio Cervantes.\nStile.\nLa sua \u00e8 una poesia della \u201cibridazione della forma\u201d, costituita da un linguaggio che congiunge il quotidiano con il poetico, la materia e lo spirito, la vita e la morte in ricorrenti strutture dialettiche. Si percepisce nella sua opera una prima influenza delle avanguardie, dalle quali si \u00e8 distanziato per approdare all'esistenzialismo di Unamuno, cogliendo anche l'aspetto dissacratorio dell'antipoesia di Parra."}
{"id": "1749353", "revid": "179316", "url": "https://it.wikipedia.org/wiki?curid=1749353", "title": "Too much happiness makes kids paranoid", "text": ""}
{"id": "1749354", "revid": "287204", "url": "https://it.wikipedia.org/wiki?curid=1749354", "title": "S\u00e3o Pedro", "text": ""}
{"id": "1749357", "revid": "88740", "url": "https://it.wikipedia.org/wiki?curid=1749357", "title": "Colonna dell'Immacolata", "text": ""}
{"id": "1749359", "revid": "1812137", "url": "https://it.wikipedia.org/wiki?curid=1749359", "title": "Sretenskij Bul'var", "text": "Sretenskij Bul'var () \u00e8 una stazione della Metropolitana di Mosca, situata sulla Linea Ljublinsko-Dmitrovskaja. La costruzione, iniziata verso la fine degli anni ottanta, \u00e8 stata frequentemente interrotta, a causa dei continui tracolli finanziari. Solo nel 2004 i lavori sono ripresi a pieno ritmo, e ci\u00f2 ha permesso l'apertura della stazione il 29 dicembre 2007.\nL'apertura della stazione, data la sua importanza, \u00e8 stata a lungo attesa, in quanto permette l'interscambio con altre due stazioni: \u010cistiye Prudy sulla Linea Sokol'ni\u010deskaja e Turgenevskaja sulla Linea Kalu\u017esko-Ri\u017eskaja. Il traffico di passeggeri previsto \u00e8 di 10.800 persone all'ora in entrata e 20.100 in uscita, il che ha permesso l'alleggerimento della Linea Kol'cevaja, e in particolare della tratta Komsomolskaja \u2014Kurskaja.\nLa stazione, disegnata dagli architetti N.Shumakov e G.Moon, presenta il design standard della linea Ljublinskaja, con la base su un piano di cemento monolitico. Sulle volte \u00e8 impiegato Vetroresina bianco, sia nelle banchine che nel corridoio centrale, ma anche nei soffitti dei corridoi di trasferimento; il materiale serve anche come idroisolamento. Inizialmente si pens\u00f2 di caratterizzare la stazione con una serie di sculture in bronzo e roccia alte tre metri all'interno delle trenta nicchie all'interno delle colonne, con illuminazione dal basso verso l'alto. Di recente \u00e8 per\u00f2 emerso che il progetto sarebbe troppo costoso, pertanto il design dei pilastri \u00e8 stato modificato. Il rivestimento dei pilastri \u00e8 in marmo e rame; il marmo bianco \u00e8 impiegato anche sul pavimento.\nCi sono due scale mobili a entrambi i lati della stazione: una direttamente collegata a \u010cistiye Prudy, mentre l'altra collegata con Turgenevskaja, oltre che con la superficie. L'ingresso \u00e8 situato sotto piazza Turgenevskaja, all'inizio di viale Akademika Sacharova, presso viale Sretenskij, da cui la stazione prende nome."}
{"id": "1749360", "revid": "179316", "url": "https://it.wikipedia.org/wiki?curid=1749360", "title": "Available for propaganda", "text": ""}
{"id": "1749361", "revid": "767487", "url": "https://it.wikipedia.org/wiki?curid=1749361", "title": "Entombed (album)", "text": "Entombed \u00e8 una raccolta di canzoni dell'omonima death metal band svedese. Tutti i pezzi erano gi\u00e0 usciti precedentemente sotto forma di EP"}
{"id": "1749366", "revid": "15756", "url": "https://it.wikipedia.org/wiki?curid=1749366", "title": "Colonna dell'Immacolata (Palermo)", "text": "La Colonna dell'Immacolata \u00e8 un monumento di Palermo posto in Piazza San Domenico nel quartiere La Loggia.\nStoria.\nLa colonna venne edificata nel 1728 per riempire la piazza che risultava essere molto spoglia in concomitanza ai lavori per il rifacimento della facciata della chiesa di San Domenico. Il monumento \u00e8 composto da una grande base marmorea sormontata da un'alta colonna, sempre marmorea, in cima alla quale \u00e8 presente la statua dell'Immacolata in bronzo, l'intera struttura progettata nel 1724 da Tommaso Maria Napoli e costruita da Giovanni Amico. Il progetto originale prevedeva il corpo della colonna monolitica molto pi\u00f9 allungato, i Padri Domenicani disposero un'altezza tale da rendere visibile la statua della Vergine dall'altare maggiore durante l'ufficio delle sacre funzioni.\nLo stile della struttura \u00e8 tipicamente barocco ed oltre alla colonna troviamo le statue di due papi, anch'esse in bronzo, poste alla base della colonna. Ai piedi dell'intero altare troviamo una scalinata in pietra di Billiemi di forma quadrata ad ogni estremit\u00e0 della quale troviamo statue marmoree che raffigurano angeli con le ali. L'intera opera \u00e8 chiusa da una cancellata protettiva.\nSui piedistalli anticamente erano alloggiate le statue dei sovrani committenti dell'opera: Carlo VI d'Asburgo e della moglie Elisabetta Cristina di Brunswick-Wolfenb\u00fcttel, opere dello scultore Giovanni Battista Ragusa autore anche della statua dell\"Immacolata Concezione\" e dell\"Arcangelo Michele\" raffigurato nell'atto di sguainare la spada. Intorno allo zoccolo sono presenti delle epigrafi e disposte ai vertici di un quadrilatero, le statue di altri tre Arcangeli: \"Gabriele\", \"Raffaele\", \"Uriele\", opere degli scultori Vincenzo Vitagliano, Giacomo Vitagliano e di Giuseppe Marino. Sotto la Corona Borbonica nel 1750 le statue furono sostituite con le immagini di Carlo III di Spagna e della moglie Maria Amalia di Sassonia, opere di Procopio Serpotta. Con la Rivoluzione siciliana del 1848 furono fuse per ricavarne cannoni. Il 13 ottobre 1954, in occasione del Congresso Mariano della Sicilia, rimpiazzate per iniziativa del cardinale Ernesto Ruffini, dalle statue bronzee di Papa Pio IX e di Papa Pio XII opere di Filippo Sgarlata.\nRestauro.\nNel corso degli anni per la mancata manutenzione, la colonna ha attraversato uno stato d'abbandono oltre al naturale deterioramento del tempo, presentando crepe pi\u00f9 o meno profonde che hanno causato l'indebolimento della stessa.\nDi seguito nel dicembre 2012, l'amministrazione comunale di Palermo ha dato il via al totale restauro, grazie alla segnalazione del movimento attivista cittadino \"Azione Siciliana\".\nCuriosit\u00e0.\nBench\u00e9 la costruzione sia anteriore all'omonima Colonna dell'Immacolata a Roma, solo col dogma dell'Immacolata Concezione, stabilito dalla Chiesa cattolica nel 1854 il monumento diventa oggetto di culto. Il 13 ottobre 1954, in occasione del Congresso Mariano della Sicilia, per iniziativa del cardinale Ernesto Ruffini, intorno alla grande statua della Madonna istituisce \u201cl'infiorata\u201d, alla stessa stregua delle manifestazioni Romane, in Piazza di Spagna.\nLa consuetudine si ripete l'8 dicembre di ogni anno, festa dell'Immacolata Concezione, attorno al cui monumento la popolazione di Palermo depone con entusiasmo e fede omaggi floreali, alcuni dei quali vengono posti dai pompieri sulla sommit\u00e0, ai piedi della Madonna. Analoghe celebrazioni presso la stupenda Guglia dell'Immacolata in Piazza del Ges\u00f9 Nuovo a Napoli in Spaccanapoli a poche centinaia di metri dalla chiesa di San Domenico Maggiore e la guglia di San Domenico. Palermo e Napoli, capitali dello stesso regno legate a filo doppio per secoli dalle stesse vicende politiche, economiche, sociali che vantano uno straordinario potenziale storico, artistico, culturale, di tradizioni e di costumi dell'intero centro del bacino del Mediterraneo."}
{"id": "1749367", "revid": "767487", "url": "https://it.wikipedia.org/wiki?curid=1749367", "title": "Serra Caiada", "text": "Serra Caiada (dal 1963 al novembre 2013 Presidente Juscelino) \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1749368", "revid": "121329865", "url": "https://it.wikipedia.org/wiki?curid=1749368", "title": "Valle del Lujo", "text": "La Valle del Lujo \u00e8 una valle della provincia di Bergamo, in Lombardia.\nGeografia.\nLa valle si dirama dalla Val Seriana all'altezza di Albino, sulla sinistra orografica del fiume Serio, opposta a quella del capoluogo e per questo chiamata \"Oltreserio\".\nPercorsa dal torrente Lujo, si sviluppa per circa otto chilometri ed \u00e8 delimitata a sud dal monte Misma, a nord dal monte Altino, a est dal Colle Gallo mentre a ovest si apre verso il centro abitato del capoluogo Albino.\nA livello naturalistico il contesto \u00e8 caratterizzato dalla grande presenza di boschi e di prati un tempo adibiti a pascolo, anche se negli ultimi anni si \u00e8 assistito ad una forte cementificazione che ha parzialmente rivoluzionato i piccoli borghi e l'immagine della valle stessa.\nNotevole importanza ricoprono inoltre i numerosi castagni, presenti su gran parte del versante orientale della valle, che offrono castagne di ottima qualit\u00e0, rendendo la zona molto frequentata nei periodi della raccolta autunnale. A tal riguardo \u00e8 da segnalare la tradizionale \"Sagra dei Biligocc\" che si svolge nella frazione di Casale e permette di assaporare le castagne bollite e cotte con una caratteristica ricetta locale, da poco protetta anche da marchio DOP.\nStoria.\nLa valle cominci\u00f2 ad essere abitata in epoca medievale, quando si formarono piccoli nuclei abitativi in prossimit\u00e0 degli attuali centri abitati. In particolar modo nel XII secolo venne fondata un'abbazia benedettina (dalla quale prende il nome l'attuale frazione) posta alla base del monte Misma, che incluse nei propri possedimenti territoriali gran parte dell'intera valle. Nel corso del XIV secolo questi territori furono inclusi nel comune di Albino, pur mantenendo lo status di \"terre separate\", condizione mantenuta fino alla soppressione del convento, avvenuta all'inizio del XIX secolo dopo l'arrivo della napoleonica Repubblica Cisalpina.\nQueste terre furono comunque gestite per molti secoli dal \"Comune Maggiore di Albino\", istituzione sovraccomunale comprendente molti paesi del circondario autonomi amministrativamente, che garantiva un utilizzo comune delle zone non abitate, tra cui pascoli e boschi. Questo per favorire l'economia della zona, da sempre molto povera e basata su allevamento di bestiame e sullo sfruttamento delle risorse agricole, in particolar modo delle castagne.\nAnche il borgo di Fiobbio si mantenne a lungo autonomo da Albino, venendovi definitivamente inglobato all'inizio del XIX secolo. Chi invece fu sempre estraneo alle vicende del capoluogo, tanto da non fare parte nemmeno del suddetto Comune Maggiore di Albino, fu il borgo di Vall'Alta. Il paese venne inglobato ad Albino soltanto a partire dal 1928.\nGeografia antropica.\nSuddivisioni amministrative.\nAmministrativamente \u00e8 compresa in un unico comune:\nVie di accesso.\nLa principale via di accesso alla valle \u00e8 data dalla strada provinciale n\u00ba39 che, toccando quasi tutte le frazioni, collega il capoluogo Albino con il Colle Gallo, da cui si accede poi al comune di Gaverina Terme ed alla Val Cavallina.\nSono inoltre presenti altre due strade che collegano la valle con il vicino comune di Cene: la prima, di recente costruzione, si inserisce nella SP39 nel fondovalle, in prossimit\u00e0 della localit\u00e0 \"Pradella\", mentre la seconda, gi\u00e0 citata in documenti risalenti al periodo della Serenissima, arriva direttamente a Vall'Alta tramite il \"colle Sfanino\", piccola propaggine tra i due paesi spesso uniti da traffici commerciali ed a volte anche amministrativamente."}
{"id": "1749370", "revid": "110157", "url": "https://it.wikipedia.org/wiki?curid=1749370", "title": "Santo Ant\u00f4nio", "text": "Santo Ant\u00f4nio \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1749375", "revid": "287204", "url": "https://it.wikipedia.org/wiki?curid=1749375", "title": "S\u00e3o Pedro (Rio Grande do Norte)", "text": "S\u00e3o Pedro \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1749376", "revid": "436907", "url": "https://it.wikipedia.org/wiki?curid=1749376", "title": "Punk Goes 90's", "text": "Punk Goes 90's \u00e8 la quinta compilation della serie \"Punk Goes...\", pubblicata dalla Fearless Records il 9 maggio 2006. \u00c8 la prima raccolta di canzoni degli anni Novanta reinterpretate da vari artisti della scena pop punk e punk rock; sar\u00e0 seguita nel 2014 da \"Punk Goes 90's 2\"."}
{"id": "1749379", "revid": "1305772", "url": "https://it.wikipedia.org/wiki?curid=1749379", "title": "Partito della Riforma", "text": "Partito della Riforma \u00e8 il nome di diversi partiti:"}
{"id": "1749380", "revid": "732240", "url": "https://it.wikipedia.org/wiki?curid=1749380", "title": "Scavarsi la fossa", "text": ""}
{"id": "1749381", "revid": "287204", "url": "https://it.wikipedia.org/wiki?curid=1749381", "title": "Bento Fernandes", "text": "Bento Fernandes \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Baixa Verde."}
{"id": "1749385", "revid": "1305772", "url": "https://it.wikipedia.org/wiki?curid=1749385", "title": "Jo\u00e3o C\u00e2mara", "text": "Jo\u00e3o C\u00e2mara \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Baixa Verde."}
{"id": "1749388", "revid": "17827", "url": "https://it.wikipedia.org/wiki?curid=1749388", "title": "Canale Bisato", "text": ""}
{"id": "1749390", "revid": "110157", "url": "https://it.wikipedia.org/wiki?curid=1749390", "title": "Parazinho", "text": "Parazinho \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Baixa Verde."}
{"id": "1749391", "revid": "1243", "url": "https://it.wikipedia.org/wiki?curid=1749391", "title": "Stazione di Ferrara Pontelagoscuro", "text": ""}
{"id": "1749392", "revid": "1086846", "url": "https://it.wikipedia.org/wiki?curid=1749392", "title": "Atalanta Bergamasca Calcio 1948-1949", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1948-1949.\nStagione.\nC'\u00e8 molto entusiasmo a Bergamo dopo l'ottima stagione precedente. L'allenatore Fiorentini propone il \"sistema\" come modo di giocare sostituendo ormai l'antico \"metodo\". La societ\u00e0 opta per il risanamento del bilancio (che a fine campionato 1947-48 contava 40 milioni di debiti). Per migliorare la situazione fu adottata una campagna acquisti al risparmio: Manente venne ceduto alla Juventus per Dalmonte e soldi, con la ci fu lo scambio Todeschini a Roma e Cecconi a Bergamo. Vittorio Schiavi dopo 14 stagioni con la maglia nerazzurra passa al Brescia mentre Salvi va al Palazzolo in Serie C.\nL'inizio sembra buono, gi\u00e0 alla seconda giornata viene battuto il \"Grande Torino\" al Comunale. Ma a lungo andare si fa sentire il cambio di gioco imposto dall'allenatore, che non fu ben assimilato dai suoi giocatori. A inizio 1949 la squadra si trova ultima in classifica, portando a non poche polemiche all'interno dell'ambiente nerazzurro. Venne acquistato Bertil Nordahl, fratello di Gunnar (giocatore del Milan) per dare manforte a una squadra in totale difficolt\u00e0.\nIl 6 marzo, l'allenatore Fiorentini d\u00e0 le dimissioni, non sentendosi pi\u00f9 la fiducia del gruppo. Al suo posto venne promosso provvisoriamente il terzino Alberto Citterio che guida la squadra nella partita contro il (1-1). La settimana seguente viene ufficializzato Carlo Carcano. Il nuovo allenatore si affida ai giovani, facendo esordire Antonio Caprioli e Giancarlo Cad\u00e8. I risultati incominciano a venire.\nLa salvezza arriva all'ultima giornata di campionato, vincendo lo scontro diretto a Livorno, condannando la squadra amaranto alla retrocessione.\nIl 17 giugno 1949 la squadra ragazzi guidata da Giuseppe Ciatto regala all'Atalanta il primo scudetto a livello giovanile vincendo la finale contro la . In quella squadra ci sono giocatori come Battista Rota e Livio Roncoli che qualche anno pi\u00f9 tardi saranno protagonisti in prima squadra.\nOrganigramma societario.\nArea direttiva\nArea tecnica\nArea sanitaria"}
{"id": "1749394", "revid": "287204", "url": "https://it.wikipedia.org/wiki?curid=1749394", "title": "Po\u00e7o Branco", "text": "Po\u00e7o Branco \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Baixa Verde."}
{"id": "1749396", "revid": "729019", "url": "https://it.wikipedia.org/wiki?curid=1749396", "title": "Janda\u00edra", "text": ""}
{"id": "1749397", "revid": "287204", "url": "https://it.wikipedia.org/wiki?curid=1749397", "title": "Distretti del Libano", "text": "I distretti del Libano sono la suddivisione territoriale di secondo livello del Paese, dopo i governatorati, e sono pari a 26. Non \u00e8 ricompresa in alcun distretto la capitale, Beirut."}
{"id": "1749398", "revid": "599013", "url": "https://it.wikipedia.org/wiki?curid=1749398", "title": "Noi due sconosciuti", "text": ""}
{"id": "1749401", "revid": "767487", "url": "https://it.wikipedia.org/wiki?curid=1749401", "title": "Carlo Piccardi", "text": "Mor\u00ec nel 1971, a 51 anni.\nCarriera.\nCresciuto nella , debutt\u00f2 in Serie A nella stagione 1937-1938, a diciott'anni, terminata con la retrocessione della Fiorentina in Serie B; fu in quella categoria che Piccardi riusc\u00ec a conquistare un posto fisso nella squadra, capace di un immediato ritorno nella massima serie (1938-1939).\nCon l'avvento della seconda guerra mondiale e l'interruzione i campionati, disput\u00f2 il torneo di guerra nel Suzzara. Al termine degli eventi bellici ritorn\u00f2 alla societ\u00e0 viola, passando poi al Milan. Nel capoluogo lombardo disput\u00f2 un campionato (1947-1948) e al termine di esso si trasfer\u00ec all'Atalanta, sempre in Serie A, con cui chiuse la carriera nel 1950."}
{"id": "1749402", "revid": "287204", "url": "https://it.wikipedia.org/wiki?curid=1749402", "title": "Janda\u00edra (Rio Grande do Norte)", "text": "Janda\u00edra \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Baixa Verde."}
{"id": "1749405", "revid": "775372", "url": "https://it.wikipedia.org/wiki?curid=1749405", "title": "Governo Ansip I", "text": "Il Governo Ansip I \u00e8 stato il primo governo dell'Estonia presieduto da Andrus Ansip, in carica dal 12 aprile 2005 al 5 aprile 2007.\nCoalizione.\nIl governo era formato da una coalizione fra il Partito Riformatore Estone, il Partito di Centro Estone e l'Unione Popolare Estone.\nMinistri.\nLa composizione ministeriale era formata come segue:"}
{"id": "1749407", "revid": "339392", "url": "https://it.wikipedia.org/wiki?curid=1749407", "title": "Lastarria", "text": ""}
{"id": "1749408", "revid": "110157", "url": "https://it.wikipedia.org/wiki?curid=1749408", "title": "Campo Redondo", "text": "Campo Redondo \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1749409", "revid": "287204", "url": "https://it.wikipedia.org/wiki?curid=1749409", "title": "Coronel Ezequiel", "text": "Coronel Ezequiel \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1749411", "revid": "287204", "url": "https://it.wikipedia.org/wiki?curid=1749411", "title": "Lagoa de Velhos", "text": "Lagoa de Velhos \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1749412", "revid": "196390", "url": "https://it.wikipedia.org/wiki?curid=1749412", "title": "Reformierakond", "text": ""}
{"id": "1749413", "revid": "226458", "url": "https://it.wikipedia.org/wiki?curid=1749413", "title": "Romanzo fanta-ecologico", "text": "Il romanzo fanta-ecologico \u00e8 un particolare tipo di romanzo che possiede elementi fantastici e sovrannaturali e ricorre anche ad elementi del mondo naturale.\nCaratteristiche.\nPropone, come quello di Bianca Pitzorno \"Clorofilla dal cielo blu\", o Il Lorax libro per bambini scritto dal Dr. Seuss, un personaggio \"ecologico\" come protagonista o altro. Inoltre presenta caratteristiche comuni con il romanzo fantastico in quanto combina elementi fantastici con il tema dell'ecologia, di problemi ambientali e di molto altro, inoltre \u00e8 come un romanzo, perch\u00e9 ci sono storie di amicizie, inimicizie, amore etc.etc.. Sono spesso romanzi d'avventura. Rientrano in questo genere anche i tre romanzi di Isabel Allende: \"La citt\u00e0 delle bestie\", \"Il regno del drago d'oro\", \"La foresta dei pigmei\". Oppure libro \"FernGully\" di Diana Young, da cui furono tratti una serie di lungometraggi prodotti dalla Twentieth Century Fox, nel 1992, FernGully - Le avventure di Zak e Crysta. Un altro bellissimo esempio \u00e8 la saga di Luce, di Silvia Sacco Stevanella: \"Luce - La Grotta dei Sussurri, Luce - Il Cammino dei Giganti.\" \nTematiche frequenti.\nSono comuni i temi come il rispetto per gli altri, l'equilibrio della vita, il contare sulle proprie forze per affrontare le difficolt\u00e0, l'ambiente, il male dell'avarizia e della corruzione, e l'apparenza contro la realt\u00e0."}
{"id": "1749414", "revid": "729019", "url": "https://it.wikipedia.org/wiki?curid=1749414", "title": "Ruy Barbosa (disambigua)", "text": ""}
{"id": "1749418", "revid": "767487", "url": "https://it.wikipedia.org/wiki?curid=1749418", "title": "Monkey Puss (Live in London)", "text": "Monkey Puss (Live in London) \u00e8 un album della death metal band svedese Entombed, registrato dal vivo durante il tour \"Gods of Grind\" a Londra nel 1992. Esso venne pubblicato solo 6 anni dopo.\nDell'album esiste anche una versione video (sia VHS che DVD), contenente 5 videoclip registrati non dal vivo."}
{"id": "1749419", "revid": "599013", "url": "https://it.wikipedia.org/wiki?curid=1749419", "title": "S\u00edtio Novo", "text": ""}
{"id": "1749422", "revid": "628767", "url": "https://it.wikipedia.org/wiki?curid=1749422", "title": "Governatorato di Beirut", "text": "Il governatorato di Beirut () \u00e8 il governatorato del Libano relativo alla capitale Beirut. La superficie e di circa 19,6\u00a0km\u00b2 ed ha una popolazione di circa 463 612 abitanti (stime 2008)."}
{"id": "1749423", "revid": "659685", "url": "https://it.wikipedia.org/wiki?curid=1749423", "title": "Governo Ansip II", "text": "Il Governo Ansip II \u00e8 stato il secondo governo dell'Estonia presieduto da Andrus Ansip, in qualit\u00e0 di Primo ministro, ed \u00e8 entrato in carica il 5 aprile 2007, in seguito alla vittoria elettorale alle elezioni parlamentari del 2007, ed \u00e8 rimasto in carica fino ad aprile 2011.\nCoalizione.\nIl governo era inizialmente formato da una coalizione che comprendeva due partiti di centro-destra (il Partito Riformatore Estone e il partito Unione Patria e Res Publica) e un partito di centro-sinistra (il Partito Socialdemocratico), che uniti disponevano della maggioranza di 60 deputati su 101 al \"Riigikogu\".\nIl 21 maggio del 2009 tuttavia il Partito Socialdemocratico decise di fuoriuscire dalla coalizione e ritir\u00f2 i propri ministri dal governo; l'esecutivo riusc\u00ec comunque a restare in piedi grazie al sostegno dell'Unione Popolare Estone, che tuttavia non aveva esponenti all'interno del governo.\nMinistri.\nLa composizione ministeriale era formata come segue:"}
{"id": "1749425", "revid": "17827", "url": "https://it.wikipedia.org/wiki?curid=1749425", "title": "Canale di Battaglia", "text": ""}
{"id": "1749428", "revid": "767487", "url": "https://it.wikipedia.org/wiki?curid=1749428", "title": "Renato Miglioli", "text": "Carriera.\nCalciatore.\nComincia a giocare con la formazione della Pirelli Milano, composta prevalentemente da operai dell'omonima azienda, con cui scala le categorie fino alla Serie C. Viene poi acquistato dal , sempre in Serie C, dove disputa 7 gare siglando 4 reti.\nLo scoppio della seconda guerra mondiale lo obbliga alla sospensione dell'attivit\u00e0 sportiva per adempiere alla chiamata alle armi. Al termine degli eventi bellici riprende a giocare nella Gallaratese, in Serie B, dove disputa un campionato (stagione 1946-1947).\nNell'estate 1947 viene acquistato dall'Atalanta, con cui esordisce in Serie A (il 14 settembre 1947 in occasione del successo interno sul Bari), e disputa due stagioni da titolare per poi passare all'Inter nel 1949.\nCon i nerazzurri milanesi resta per tre anni ritagliandosi spazi nel centrocampo per poi trasferirsi al Novara, sempre nel massimo campionato, nel 1952.\nDopo un biennio con i piemontesi e 7 campionati di massima serie consecutivi nel 1954 accetta di scendere di categoria passando al Lanerossi Vicenza, dove contribuisce alla vittoria del campionato e alla conseguente promozione in serie A.\nDopo un'altra stagione in massima serie coi veneti, chiude la carriera di calciatore con la Cremonese in Serie C, dopo aver totalizzato complessivamente 233 presenze e 31 reti in Serie A e 58 presenze e 8 reti in Serie B.\nAllenatore.\nNella stagione 1956-1957, mentre \u00e8 ancora in attivit\u00e0 come calciatore, assume la guida tecnica della Cremonese in sostituzione di G\u00e9za Boldizs\u00e1r. Resta sulla panchina dei grigiorossi anche all'inizio della stagione successiva, venendo sostituito a dicembre da Giorgio Granata ed Ercole Bodini."}
{"id": "1749430", "revid": "59645", "url": "https://it.wikipedia.org/wiki?curid=1749430", "title": "Origini dell'opera lirica", "text": ""}
{"id": "1749432", "revid": "729019", "url": "https://it.wikipedia.org/wiki?curid=1749432", "title": "Fagosoma", "text": "Il fagosoma \u00e8 il risultato della fagocitosi ed \u00e8 un vacuolo intracitoplasmatico che si forma quando una cellula eucariota ingloba materiale estraneo. Nel corpo umano la fagocitosi \u00e8 svolta essenzialmente da cellule del sistema immunitario (fagocita).\nDescrizione.\nIl fagosoma si produce quando gli pseudopodi del fagocita avvolgono il materiale extra cellulare e successivamente si fondono portando il materiale inglobato nella vescicola neo-formata all'interno del citosol come vacuolo fagosomico. Il tutto avviene senza che nessuna parte del materiale estraneo passi libero nel citosol ma rimane ben circoscritto da una membrana. A questo punto il fagosoma va a fondersi con uno o pi\u00f9 lisosomi e si viene a formare il fagolisosoma in cui gli enzimi litici insieme con i composti tossici dell'ossigeno (perossido d'idrogeno, ione ossidrile, anione superossido, ossigeno singoletto) provenienti dal lisosoma vanno a degradare il materiale estraneo.\nI residui della degradazione del fagosoma possono essere eliminati all'esterno per esocitosi: il processo inverso alla endocitosi."}
{"id": "1749433", "revid": "2036687", "url": "https://it.wikipedia.org/wiki?curid=1749433", "title": "Erik Spoelstra", "text": "\u00c8 sotto contratto con i Miami Heat, squadra dell'NBA. Dal 2001 al 2008 ha coperto la doppia carica di assistente allenatore e direttore dello scouting ma \u00e8 nella squadra della Florida dal 1997.\nDalla high school alla Germania.\nSuo padre, Jon Spoelstra, \u00e8 stato un NBA Executive (ovvero un dirigente) dei Portland Trail Blazers, dei Denver Nuggets e dei New Jersey Nets. Spoelstra \u00e8 di origini olandesi e irlandesi da parte di padre, mentre sua madre \u00e8 filippina.\nSpoelstra \u00e8 cresciuto a Portland, nello Stato dell'Oregon, dove si \u00e8 diplomato nella Jesuit High School nel 1988 e laureato nella University of Portland. Nella Jesuit High School \u00e8 il terzo di tutti i tempi negli assist (488), terzo a pari merito nei tiri da tre punti realizzati (156) e sesto nella percentuale al tiro da tre (38,4%) e dal tiro libero (82,4%).\nSpoelstra \u00e8 stato playmaker titolare alla University of Portland per quattro anni ed \u00e8 stato nominato \"freshman\" dell'anno della West Coast Conference nel 1989. Ha segnato con la maglia di Portland oltre mille punti.\nDopo il college, \u00e8 stato allenatore-giocatore per due anni del TuS Herten (chiamati successivamente Herten Ruhr Devils), una squadra professionistica tedesca.\nCarriera NBA.\nNell'aprile 2008, Spoelstra (soprannominato dai giocatori \"Coach Spo\") \u00e8 stato nominato successore di Pat Riley come allenatore dei Miami Heat. Spoelstra era entrato nello staff dei Heat nel 1995 come coordinatore dei video, dopo due anni \u00e8 diventato assistente allenatore/coordinatore dei video, poi \u00e8 stato promosso assistente allenatore/scout avanzato nel 1999 e assistente allenatore/direttore dello scouting nel 2001.\nSulla nomina di allenatore di Spoelstra, Riley ha detto: \nLe Finals coi Big Three.\nNell'estate 2010 gli Heat riescono a regalare a Spoelstra due grandissimi acquisti, quali LeBron James e Chris Bosh. Spoelstra porta gli Heat ai Playoffs, con la seconda piazza nella Eastern Conference, alle spalle dei soli Chicago Bulls. Gli Heat arrivano sino alle \"Finals\", dove vengono per\u00f2 battuti per 4-2 dei Dallas Mavericks di Dirk Nowitzki.\nL'anno successivo gli Heat arrivano nuovamente ai Playoffs con la seconda piazza. Questa volta la squadra di Spoelstra elimina prima i New York Knicks (4-1), poi gli Indiana Pacers (4-2), e in finale di conference i Boston Celtics (4-3). Alle F\"inals\" affrontano gli Oklahoma City Thunder allenati da Scott Brooks, capaci di eliminare i San Antonio Spurs di Gregg Popovich. Dopo un primo passo falso in gara 1 gli Heat si rialzano, vincono la serie 4-1 e si aggiudicano il secondo titolo di franchigia, il primo per Spoelstra.\nL'anno successivo i suoi Heat sono ancora pi\u00f9 dominanti e superiori, arrivando ai Playoffs con la prima piazza assoluta, con 66 vittorie e sole 16 sconfitte. Inoltre la squadra riesce nell'impresa di infilare 27 vittorie consecutive, la seconda striscia vincente pi\u00f9 lunga nella storia della lega.\nAi playoffs supera dapprima i Milwaukee Bucks (4-0), poi i Chicago Bulls (4-1) orfani di Derrick Rose, e infine in finale di Conference gli Indiana Pacers (4-3) di Paul George, per arrivare alle \"finals\" contro i San Antonio Spurs. Miami e San Antonio danno il via ad una serie molto combattuta, che si prolunga sino a gara 7, vinta da Miami, che bissa il titolo sconfiggendo gli Spurs 95-88. Per Spoelstra \u00e8 il secondo anello NBA (consecutivo).\nLa stagione 2013-14 \u00e8 l'ultima che vede Lebron James sotto contratto per gli Heat, che sono quindi chiamati a trarre il massimo dall'alchimia creatasi tra questi e le altre due star in rosa, Wade e Bosh. Spoelstra li conduce all'atto estremo per la quarta volta consecutiva, per la seconda contro gli Spurs, che per\u00f2 si aggiudicano la rivincita in 5 match. Si chiude un ciclo d'oro per l'allenatore e la squadra della Florida; James infatti decide di ritornare ai Cleveland Cavaliers per provare a portarli al primo titolo nella storia . Inoltre dopo il mancato \"Three-peat\" due giocatori chiave dello spogliatoio, Ray Allen e Shane Battier decidono di ritirarsi.\nL'affermazione negli anni in chiaro scuro degli Heat.\nIl 2014-15 si rivela un'annata molto sofferta: Bosh decide di rinnovare il contratto ma \u00e8 tormentato dagli infortuni. Gli Heat dopo 4 anni in vetta mancano clamorosamente i Playoff, sebbene di poco.\nIl 2015-16 \u00e8 l'occasione per una nuova ricostruzione: il draft regala il promettente Justise Winslow, l'ampio spazio salariale permette di arrivare ai veterani Amar'e Stoudemire, Joe Johnson e Gerald Green; Spoelstra ora ha nuovamente un roster competitivo, e potenzialmente pu\u00f2 piazzare un All-Star in ogni posizione. Miami chiude la stagione con un record di 48-34, sufficiente per vincere la Southeast Division e per finire al terzo posto nella Eastern. Menomati dall'aggravarsi degli acciacchi di Bosh, ormai irrecuperabile, gli Heat si fermano alle semifinali, in gara 7 contro i Raptors.\nIl 2016-17 \u00e8 un anno particolare sia per la franchigia che per l'allenatore: dopo aver cominciato la regular season con 11 vittorie e 30 sconfitte, una volta superata la boa di met\u00e0 anno gli Heat cambiano marcia, vincono 30 delle successive 41 partite e sorprendono l\u2019intera NBA.\nAnche se non riescono a centrare i Playoff, pur chiudendo con lo stesso record dei Bulls ottavi, piovono complimenti sul coach, ritenuto capace di trasformare un roster mal amalgamato e di dubbio valore in una possibile contender. Agli esordi Spoelstra aveva dovuto pagare la \"colpa\" di avere dei grandissimi campioni in rosa e per ci\u00f2 gli veniva imputato che i suoi successi fossero figli di tale fortunata circostanza, e che anzi avrebbe dovuto vincere di pi\u00f9; paradossalmente, con annate come questa, in cui si rivela capace di tirare fuori insospettabili qualit\u00e0 da giocatori di secondo piano, comincia a ritagliarsi una fama di sottostimato.\nGli Heat decidono di allungare contratti pesanti ai protagonisti dell'esaltante e sfortunata cavalcata primaverile, rinnovando James Johnson (60 milioni in quattro anni), Dion Waiters (52 milioni in quattro anni) e Kelly Olynyk (50 milioni sempre in quattro anni), che per\u00f2 si rivelano nuovamente altalenanti e delle zavorre per il mercato salariale. Questo porter\u00e0 a due stagioni in chiaroscuro.\nIl 2017-18 vede perci\u00f2 la squadra eliminata al primo turno dei playoff per 4-1 dai Sixers dopo un record in regular di 44, mentre il 2018-19 si chiude con un deludente 39-43, che li esclude dalla post-season.\nRitorno alle Finals.\nIl 2019-2020 d\u00e0 l'esatta misura del valore di Speolstra, dal momento che tutti riconoscono alle sue qualit\u00e0 manageriali il merito di un risultato straordinario: l'approdo alle Finals, le prime da quando Lebron James se ne era andato nel 2013-14. Gli avversari a ovest sono i Los Angeles Lakers guidati proprio da James. Durante la regular i suoi ragazzi confermano le qualit\u00e0 e i limiti delle annate precedenti: Il loro under/over a inizio stagione oscilla tra le 42.5 e le 44.5 vittorie, un range all\u2019interno del quale Miami si mantengono tutto l\u2019anno, chiudendo con 44 nell'anno in cui delle previste, canoniche 82 partite ne vengono tagliate 9 a causa della revisione dei calendari seguita al diffondersi del Corona Virus. In linea di massima avrebbero quindi fatto un po' meglio dei risultati accreditagli a inizio stagione. Considerati una rosa sufficientemente solida da accedere sin troppo comodamente ai playoff, non si pensa possano fare molta strada nella cosiddetta \"Bolla di Orlando\", gli spazi entro Disney World a Orlando, in Florida, cui sono stati fatti abitare e giocare tutti i giocatori e gli staff delle squadre qualificatesi ai playoff, per permetterle di giocare correndo i rischi minori possibili di contagio. In queste condizioni alienanti e inedite si dipana la fiaba degli Heats, outsiders come i Toronto Raptors campioni nell'anno precedente.\nVi arrivano con la testa di serie numero 5, e al primo turno eliminano agevolmente i Pacers per 4-0. Nelle semifinali contro i Bucks si rivelano la squadra pi\u00f9 capace nell'anno, e forse l'unica, nel contenere Giann\u012bs Antetokounmpo, ala atleticamente straripante dotata pure di grande tecnica, e passano per 4-1; il merito viene riconosciuto al game plan difensivo architettato dal mister.\nNelle Finals di conference contro i Celtics del preparato Brad Stevens \u00e8 l'allenatore degli Heat a prevalere nello scontro tattico, la sua squadra \u00e8 l'unica che riesce a prevalere sui verdi di Boston nonostante un roster non superiroe, e questo grazie a un'oliata organizzazione i cui effetti sono amplificati nel clima della bolla.\nGli Heat 2020 di Spoelstra si qualificano quindi alle Finals come quinta peggior squadra di sempre per numero di vittorie in regolar. Per dare un'idea del livello medio della rosa, il solo Andre Iguodala era stato scelto al Draft NBA entro le prime 10 scelte, e questo nel lontano 2004. Alcuni dei giocatori pi\u00f9 forti, come Goran Dragic, sono irrimediabilmente infortunati. Gli Heat sembrano destinati a far da comparse, invece, dopo esser stati schiantati nelle prime partite, la mano di Spoelstra li porta a eguagliare i pi\u00f9 quotati rivali, e a costringere il duo avversario James-Davis a dare il massimo. La serie si chiude su un 4-2 e alcuni match tiratissimi, con alcuni giocatori Heat che giocano le migliori partite della loro carriera, come il rookie Tyler Herro e lo scatenato Jimmy Butler, arrivato con una trade nel luglio 2019.\nNonostante non arrivi un titolo considerato impossibile da conquistare, Spoelstra \u00e8 come se lo avesse conquistato davvero: Herro, l'altro giovane Bam Adebayo arrivato nel 2017, Butler e Iguodala, arrivato solo nel febbraio dello stesso 2020, sono stati amalgamati cos\u00ec bene da diventare una contender in pochissimo tempo dall'allenatore, che vede cos\u00ec finalmente riconosciute le sue capacit\u00e0 da tutto il mondo NBA."}
{"id": "1749437", "revid": "174925", "url": "https://it.wikipedia.org/wiki?curid=1749437", "title": "Pseudopodi", "text": ""}
{"id": "1749444", "revid": "124123", "url": "https://it.wikipedia.org/wiki?curid=1749444", "title": "Ivo Fiorentini", "text": "Carriera.\nCostru\u00ec la sua carriera allenando molti club italiani. Emerso dalle categorie inferiori arriv\u00f2 in Serie B allenando prima la Pro Vercelli e poi l'Atalanta, guidandola nella storica promozione in Serie A della stagione 1939-1940.\nL'anno successivo con i bergamaschi conquista il quinto posto nel massimo campionato, meritandosi la chiamata dell'Ambrosiana-Inter.\nPassa quindi al Livorno, dove ottiene uno storico secondo posto nel massimo campionato, con lo scudetto sfumato solo all'ultima giornata. La stagione seguente si sospende, come le altre attivit\u00e0 sportive, a causa della Seconda guerra mondiale.\nAl termine della guerra ritorna sulla panchina del Livorno, e l'anno successivo su quella dell'Atalanta, dove conduce la squadra alla salvezza. Dopo altri due anni a Bergamo si siede prima sulla panchina del Venezia e poi su quelle di Lucchese Libertas e Sampdoria, sempre nel massimo campionato.\nDopo un anno di inattivit\u00e0 accetta di scendere in Serie B con il , dove allena per due anni, al termine dei quali torna al Livorno, nel frattempo sceso in Serie C, e poi al Messina.\nGli ultimi anni della carriera li passa nella sua terra di origine, allenando Imola e Faenza."}
{"id": "1749458", "revid": "2074952", "url": "https://it.wikipedia.org/wiki?curid=1749458", "title": "Same Difference", "text": "Same Difference \u00e8 il quinto album registrato in studio dalla death metal band svedese Entombed."}
{"id": "1749460", "revid": "767487", "url": "https://it.wikipedia.org/wiki?curid=1749460", "title": "Alberto Citterio", "text": "Carriera.\nCresce nelle file dell'Ambrosiana, ed esordisce in Serie C con Gallaratese e Lecco. Dopo due buone stagioni con i blucelesti sale di categoria passando al Fanfulla, in Serie B, venendo poi acquistato dall'Atalanta.\nCon i bergamaschi trova subito un posto al centro della difesa, disputandovi dette stagioni, intervallate dall'interruzione dei campionati dovuta agli eventi bellici. Durante l'ultima stagione viene promosso allenatore-giocatore, a cui verr\u00e0 affiancato il direttore tecnico Carlo Carcano, riuscendo a guidare i compagni alla salvezza."}
{"id": "1749461", "revid": "118342003", "url": "https://it.wikipedia.org/wiki?curid=1749461", "title": "Salvatore Ligresti", "text": "Biografia.\nNacque a Patern\u00f2, in provincia di Catania, da una famiglia di agiati commercianti. Aveva un fratello minore, Antonino, medico cardiologo e faccendiere. Aveva studiato Ingegneria prima a Palermo poi a Padova. Giunse a Milano per prestare servizio militare nell'Aeronautica. Congedato decise di stabilirsi nel capoluogo lombardo e apr\u00ec uno studio di progettazione. Sabato 8 ottobre 1966 spos\u00f2 Giorgina Antonietta Susini, detta \"Bambi\", figlia del provveditore alle Opere pubbliche della Lombardia, Alfio Susini. Dal matrimonio nacquero tre figli: Jonella Francesca, Giulia Maria e Gioacchino Paolo.\nNegli anni intrecci\u00f2 importanti e proficue relazioni con l'avvocato Antonino La Russa, il finanziere Michelangelo Virgillito, entrambi originari di Patern\u00f2, l'imprenditore Raffaele Ursini ed Enrico Cuccia \"patron\" di Mediobanca. L'ascesa nel campo degli affari fu rapida, specialmente a cavallo dei primi anni Ottanta: nel 1978 dichiar\u00f2 al fisco 30 milioni di lire di imponibile, e nell'arco di pochi anni divenne uno degli uomini pi\u00f9 ricchi d'Italia. Fu infatti in questi anni che la fortuna economica di Ligresti, soprannominato \"Don Salvatore\", fece il salto di qualit\u00e0, complice il \"boom\" edilizio della cosiddetta \"Milano da bere\", degli importanti appalti edilizi che riusc\u00ec ad ottenere e delle amicizie influenti.\nLigresti reinvest\u00ec i proventi ricavati dalle attivit\u00e0 di costruzioni (era riuscito a gestire il 70% dell'intera volumetria del Piano-casa di Milano) in una serie di partecipazioni societarie di importanti aziende italiane dell'epoca, tra le quali Pirelli, Gemina, Mediobanca, SAI \"scippata\" a Raffaele Ursini e Fondiaria, strappata alla Montedison senza nemmeno promuovere un'Opa sul mercato. Queste partecipazioni societarie gli valsero il soprannome di \"Mister cinque per cento\" Grazie al sistema di scatole cinesi ai patti di sindacato e alle azioni di risparmio, Ligresti fu in grado di controllare diversi punti nevralgici della finanza italiana malgrado detenesse soltanto una piccola parte delle azioni. A scapito a volte anche dei risparmiatori come nei casi FondiariaSai e Premafin.\nDurante Tangentopoli fu arrestato, rimase in carcere per 112 giorni e poi condannato. Nel 2012 cominci\u00f2 a perdere societ\u00e0 del gruppo in seguito a una serie di inchieste giudiziarie, dal falso in bilancio per Fonsai all'aggiotaggio sulla Premafin sino alla bancarotta nel settore immobiliare. Nel febbraio 2017 \u00e8 stato effettuato il sequestro esecutivo sul 95% del capitale della \"holding\" su istanza presentata da UnipolSai.\nMalato da tempo, \u00e8 morto all'et\u00e0 di 86 anni il 15 maggio 2018 all'Ospedale San Raffaele di Milano.\nScandali giudiziari.\nSequestro della moglie e sospetti legami con la Mafia.\nIl 5 febbraio 1981 \"Bambi\" Susini, moglie di Ligresti, venne rapita dai mafiosi Pietro Marchese, Antonio Spica e Giovannello Greco, fedelissimo di Stefano Bontate. Il sequestro si risolse un mese pi\u00f9 tardi senza conseguenze per la Susini, che venne rilasciata a Origgio, grazie al pagamento di un riscatto di seicento milioni di lire. Due dei tre autori del sequestro, dopo essere stati individuati, furono ritrovati morti assassinati: Antonio Spica, in una discarica di Bollate alle porte di Milano; Pietro Marchese, nel carcere dell'Ucciardone; Giovanni Greco scomparve invece nel nulla. Nel 1984 Ligresti fu al centro di un'inchiesta della procura di Roma e poi, nel 1985, di un'inchiesta di quella di Milano per questi fatti, ma entrambe le inchieste non portarono a nulla.\nScandalo delle Aree d'oro.\nNel 1986 Ligresti fu protagonista dello scandalo delle cosiddette \"Aree d'oro\". Il 18 marzo 1986 l'assessore all'Urbanistica, Carlo Radice Fossati, fece approvare una delibera con cui il Comune di Milano acquistava dei terreni agricoli di Ligresti a 5\u00a0000 lire al metro quadro. In ottobre una giornalista inform\u00f2 Radice Fossati che la precedente giunta di sinistra aveva gi\u00e0 concordato l'acquisto di quei terreni a prezzi molto pi\u00f9 bassi: 500, 800 e 1\u00a0000 lire al metro quadro. L'assessore allora, condotta una ricerca negli archivi comunali, trov\u00f2 le lettere d'impegno, firmate dal suo predecessore Mottini e da Ligresti. Come conseguenza di questo scandalo si dimise la giunta socialista, presieduta dal sindaco Carlo Tognoli, e la magistratura apr\u00ec un'inchiesta che termin\u00f2 con un'archiviazione.\nTangentopoli.\nNel 1992 Ligresti venne arrestato nell'ambito dello scandalo di Tangentopoli, accusato di corruzione per aggiudicarsi gli appalti per la costruzione della metropolitana di Milano e delle Ferrovie Nord. Trascorse 112 giorni presso il carcere di San Vittore e fu condannato a due anni e quattro mesi, ma con l'affidamento ai servizi sociali e lavor\u00f2 per la Caritas ambrosiana, attivit\u00e0 sostitutiva della detenzione. La condanna definitiva del 1997 comport\u00f2 la perdita dei requisiti di onorabilit\u00e0 richiesti per ricoprire incarichi in Premafin e Fondiaria-Sai. Per questo motivo i figli gli subentrarono negli incarichi operativi.\nIl caso Unipol-Fonsai.\nDopo anni di cattiva gestione Fonsai, Milano Assicurazioni e Premafin, le principali societ\u00e0 della famiglia Ligresti, sono profondamente indebitate e sull'orlo del fallimento. Nel 2011 i Ligresti sono costretti a cederne il controllo, su pressione di Mediobanca, storico \"partner\" di famiglia, alla Unipol. Per evitare il fallimento delle tre societ\u00e0 il \"management\" di Mediobanca, che da un simile evento rischierebbe di perdere oltre un miliardo di euro, propone a Unipol la fusione con esse. A partire da questa vicenda sono state avviate due inchieste dalle Procure di Milano e Torino.\nInchiesta della procura di Milano.\nViene aperta nel 2012 allo scopo di indagare Ligresti per il reato di aggiotaggio in relazione a due \"trust\" esteri titolari del 20% di Premafin, riconducibili a Don Salvatore; un secondo filone d'inchiesta riguarda la bancarotta delle \"holding\" immobiliari di famiglia. Nel maggio dello stesso anno Ligresti e l'a.d. di Mediobanca, Alberto Nagel, vengono indagati in merito ad un patto occulto in base al quale il primo si sarebbe impegnato a non ostacolare la fusione Unipol-Fonsai in cambio della concessione, da parte di Nagel, di una lunga lista di privilegi.\nInchiesta della procura di Torino.\nL'inchiesta viene aperta nell'estate del 2012, sulla scorta dell'indagine milanese, per falso in bilancio e ostacolo all'attivit\u00e0 di vigilanza. Il 17 luglio 2013 Ligresti viene arrestato dalla Guardia di Finanza su ordine della Procura di Torino per il reato di falso in bilancio e manipolazione di mercato. La magistratura ritiene che Ligresti, agli arresti domiciliari per via dell'et\u00e0 avanzata, abbia celato l'ammanco di 600 milioni di euro, manipolando la riserva sinistri della Compagnia, e la mancata comunicazione del quale avrebbe provocato un grave danno per le scelte degli investitori. Nell'ambito della medesima inchiesta vengono arrestate le figlie Giulia e Jonella mentre il figlio Paolo, diventato cittadino svizzero da soli 21 giorni, trovandosi nella sua abitazione sul lago di Lugano, evita l'arresto.\nCondanna del Tribunale di Torino.\nLa ricostruzione del crac Fonsai fatta dalla procura di Torino \u00e8 confermata dalla sentenza di primo grado del tribunale, che condanna a 6 anni Salvatore Ligresti e a 5 anni e 8 mesi la figlia Jonella per falso in bilancio e aggiotaggio informativo. L'ex amministratore delegato Fausto Marchionni viene condannato a 5 anni, il revisore Riccardo Ottaviani a 3 anni.\nPartecipazioni imprenditoriali.\nPresidente onorario di Fondiaria-Sai. Presidente onorario di Premafin. Tra i soci di Banca Intermobiliare. Dopo la fusione Unicredit-Capitalia \u00e8 passato dal consiglio di Capitalia a quello di Unicredit Group.\nPremafin e Fondiaria Sai.\nLa \"holding\" Premafin HP S.p.A. nasce nel 1986; negli anni seguenti, tramite una serie di acquisizioni di varie societ\u00e0, acquisisce una partecipazione di controllo della compagnia di assicurazione SAI. Nel 1986 viene quotata alla Borsa valori di Milano. Dopo l'acquisto di Montedison nel 2001, viene rilevato il 29% della Fondiaria Assicurazioni, la quale, nell'anno successivo, viene incorporata nella SAI, assumendo la nuova denominazione di Fondiaria-SAI. Nel 2012 il gruppo assicurativo Unipol conquista il controllo di Premafin, grazie all'acquisto del pacchetto di maggioranza. Fino alla fine del 2012 Premafin \u00e8 stata controllata da un patto di sindacato stipulato tra societ\u00e0 riconducibili a Salvatore Ligresti e ai suoi tre figli.\nRCS Mediagroup.\nNel 2004 entra nel consiglio di amministratore della Rcs MediaGroup, societ\u00e0 editrice di quotidiani quali il Corriere della Sera e la \"free press\" City.\nSempre attraverso Premafin, la famiglia Ligresti possedeva il 5,291% di Rcs MediaGroup e partecipava al patto di sindacato che controllava la societ\u00e0 editrice.\nUnicredit.\nSalvatore Ligresti \u00e8 stato membro del Consiglio di Amministrazione del Gruppo Unicredit fino al 22 marzo 2011, data in cui ha rassegnato le dimissioni \u00ab... in relazione all'evolversi delle relazioni di affari del gruppo facente capo alla famiglia Ligresti con UniCredit\u00bb.\nAttivit\u00e0 immobiliari.\nSalvatore Ligresti \u00e8 stato coinvolto nei pi\u00f9 rilevanti interventi urbanistici di Milano (Expo, Fieramilanocity e Garibaldi-Repubblica), di Firenze (Castello e Manifattura Tabacchi), di Torino. A seguito della crisi immobiliare e finanziaria della famiglia, Ligresti \u00e8 stato costretto ad abbandonare questi progetti. Alla fine gli \u00e8 rimasta una societ\u00e0-cassaforte, in Svizzera, proprietaria di una trentina d'immobili siti nel quartiere San Siro di Milano."}
{"id": "1749465", "revid": "599013", "url": "https://it.wikipedia.org/wiki?curid=1749465", "title": "Brian Ching", "text": "Carriera.\nClub.\nNei quattro anni con la squadra della Gonzaga University, Ching realizza 34 gol e 23 assist. Tra il 1998 e il 1999 gioca anche per gli Spokane Shadow, una compagine che milita nella USL Premier Development League. \nTerminata l'universit\u00e0, nel MLS Draft del 2001 Ching viene scelto dai Los Angeles Galaxy, con i quali giocher\u00e0 8 partite prima di essere dato in prestito ai Seattle Sounders. Nel 2002 lascia definitivamente i Galaxy e firma un contratto proprio con i Sounders, che militano nella A-League. Con il club di Seattle, Ching arriva secondo nella classifica cannonieri della stagione 2002-2003.\nNel febbraio 2003 torna nella MLS con la maglia dei San Jose Earthquakes. L'attaccante titolare della squadra \u00e8 Dwayne De Rosario, che s'infortuna al ginocchio prima dell'inizio del campionato. Ching prende cos\u00ec il suo posto e disputa tutta la prima parte di stagione per lui la stagione \u00e8 finita. Tornato in campo nel 2004, vincer\u00e0 il titolo di capocannoniere della MLS in coabitazione con Eddie Johnson.\nNel 2006 passa alla Houston Dynamo. Nella gara d'esordio contro Colorado segna 4 gol Tra il 2006 e il 2007 mette a segno 18 reti con la Dynamo, conquistando anche due MLS Cup. \nNazionale.\nIl 26 maggio 2003 Ching esordisce con la nazionale maggiore in un'amichevole contro il Galles. \u00c8 stato il primo calciatore delle Hawaii ad essere convocato nella Nazionale statunitense.\nNell'aprile 2004, a Kingston, ha siglato il pareggio contro la Giamaica nella gara valevole per le qualificazioni al Mondiale 2006.\nNel 2007 ha vinto la Gold Cup in finale contro il Messico. In quell'occasione si \u00e8 procurato il rigore che, trasformato da Landon Donovan, ha dato il pareggio agli statunitensi (gara poi finita 2-1)."}
{"id": "1749467", "revid": "188116", "url": "https://it.wikipedia.org/wiki?curid=1749467", "title": "Coppa UEFA 2007-2008 (fase a eliminazione diretta)", "text": "In questa pagina si riportano i tabellini della fase a eliminazione diretta della Coppa UEFA 2007-2008."}
{"id": "1749472", "revid": "767487", "url": "https://it.wikipedia.org/wiki?curid=1749472", "title": "Los Campesinos!", "text": "I Los Campesinos! sono un gruppo indie pop formatosi nel 2006 a Cardiff, in Galles.\nHanno pubblicato il loro album di debutto, \"Hold on Now, Youngster...\", nel febbraio 2008 e il loro secondo disco, \"We Are Beautiful, We Are Doomed\", nell'Ottobre dello stesso anno. \"Los Campesinos\" in Spagnolo significa \"I Contadini\".\nLa formazione e il contratto con la Wichita Label: 2006.\nIl gruppo formatosi nel 2006 presso la Cardiff University, era originariamente formato da Neil alla chitarra, Ellen al basso, e Ollie alla batteria. Nel marzo 2006, si unirono alla band Tom, che assunse il ruolo di capo chitarre e compositore, Gareth, alla voce e al glockenspiel, Harriet, al violino e alla tastiera, ed infine Aleks cantante e tastierista.\nLa band fece la sua prima comparsa ufficiale l'8 maggio 2006 in un locale notturno dell'unione studentesca, e cominci\u00f2 ad esibirsi in giro per Cardiff ricevendo numerosi consensi dal pubblico. Una prima demo fu registrata per le canzoni \"Death To Los Campesinos!\", \"It Started With A Mixx\", \"Sweet Dreams Sweet Cheeks\", e \"You! Me! Dancing!\". Le canzoni furono postate sul web e questo accrebbe di gran lunga la popolarit\u00e0 del gruppo, accrescendo quella giuntagli dalle energiche esibizioni live, e procur\u00f2 loro l'airplay al \"Beth &amp; Huw's evening show\" su BBC Radio 1 Galles. La reputazione della band continu\u00f2 a crescere, e nell'agosto del 2006 si \u00e8 aggiudicata un supporto da parte del supergruppo canadese Broken Social Scene.\nI primi singoli e \"Sticking Fingers Into Sockets\": 2007.\nNel novembre 2006, la band fu posta sotto contratto dalla casa discografica Wichita Recordings, che il 26 febbraio 2007 pubblic\u00f2 il loro primo singolo, un B-side che presentava tre nuove canzoni: \"We Throw Parties, You Throw Knives\" e \"Don't Tell Me to Do the Math(s)\". In aprile il gruppo sottoscrisse il contratto della casa discografica Canadese Arts &amp; Crafts per la distribuzione in Canada e nel Nord America. Nel giugno 2007 la band pubblic\u00f2 \"You! Me! Dancing!\" in edizione limitata in vinile colorato 7\" e si esib\u00ec in una serie di concerti a Bath, Newport, Cardiff e Londra. L'EP \"Sticking Fingers Into Sockets\" fu pubblicato il 3 luglio dalla Arts &amp; Crafts, prodotta da Dave Newfeld, collaboratore dei Broken Social Scene. Dopo la pubblicazione del singolo \"The International Tweexcore Underground\" (messo in commercio il 15 ottobre 2007) il gruppo ha cominciato il suo primo tour completo nel Regno Unito.\nHold on Now, Youngster... and We Are Beautiful, We Are Doomed: 2008.\nIl loro album di debutto intitolato Hold On Now, Youngster.. \u00e8 uscito nel Regno Unito il 25 febbraio 2008. La pubblicazione del Cd negli Stati Uniti avvenne il 1\u00ba aprile 2008.. I membri del gruppo diedero anche inizio ad un tour che li port\u00f2 ad esibirsi in tutta Europa e negli States. La rivista inglese NME attribu\u00ec all'album una valutazione sufficiente, lodando la sua musicalit\u00e0 (www.nme.com); altre fonti, come la Pitchfork e la Drowned in Sound, hanno promosso l'opera. Fecero il loro debutto televisivo allo show Tubridy Tonight il 9 febbraio 2008.\nIl 27 ottobre 2008 fu pubblicato We Are Beautiful, We Are Doomed. Furono programmati allo stesso tempo anche concerti con la partecipazione su palco dei No Age e dei Times New Viking.\nNell'Aprile 2009, la band si esib\u00ec per la prima volta in Argentina, Colombia e Venezuela.\nI Los Campesinos! si sono momentaneamente trasferiti a Stamford, in Connecticut per la registrazione di un nuovo album con John Goodmanson."}
{"id": "1749476", "revid": "1576347", "url": "https://it.wikipedia.org/wiki?curid=1749476", "title": "Radio Audizioni Italiane", "text": ""}
{"id": "1749484", "revid": "599013", "url": "https://it.wikipedia.org/wiki?curid=1749484", "title": "Egidio Fumagalli", "text": "Caratteristiche tecniche.\nPoteva ricoprire indifferentemente i ruoli di mediano e mezzala.\nCarriera.\nCresciuto nelle giovanili del , passa alla Novese, dapprima in prestito e nel 1957 a titolo definitivo e quindi a titolo definitivo.\nNel 1958 viene ingaggiato dalla , dove rimane per tre stagioni in massima serie come rincalzo, aggiudicandosi l'edizione 1958 della Coppa Italia.\nIn seguito milita nel Novara in Serie B, con cui \u00e8 capocannoniere della Coppa Italia 1961-1962 insieme ad altri quattro giocatori, e nella .\nIn disaccordo economico con i campani per il reingaggio, nel novembre 1963 fa ritorno alla Lazio, che lo acquista per una somma modesta. Qui rimane per un'ultima stagione, senza mai scendere in campo se non nel Campionato De Martino, e chiude la carriera nel Frosinone.\nIn carriera ha totalizzato complessivamente 47 presenze e 4 reti in Serie A e 21 presenze e 3 reti in Serie B."}
{"id": "1749489", "revid": "682087", "url": "https://it.wikipedia.org/wiki?curid=1749489", "title": "Corpuscoli di Merkel", "text": ""}
{"id": "1749492", "revid": "1632387", "url": "https://it.wikipedia.org/wiki?curid=1749492", "title": "Uprising (Entombed)", "text": "Uprising \u00e8 il sesto album registrato in studio dalla death metal band svedese Entombed.\nTracce.\nL'edizione statunitense dell'album contiene tre tracce aggiuntive: \"Superior\", \"The Only Ones\" e \"Words\"; l'edizione giapponese contiene invece la traccia aggiuntiva \"Enlist\"."}
{"id": "1749496", "revid": "729019", "url": "https://it.wikipedia.org/wiki?curid=1749496", "title": "Tranvia Porto Empedocle-Lucia", "text": "La tranvia Porto Empedocle-Lucia era una tranvia a vapore della lunghezza di 15 km circa per il trasporto dei minerali e dei minatori nelle miniere di zolfo di Lucia, nel territorio comunale di Favara.\nStoria.\nLa linea venne costruita nel 1894 o 1897 secondo altre fonti dall'impresa concessionaria della commercializzazione del minerale, l'Unione Italiana Concimi.\nA sostituzione dei convogli ippotrainati, un servizio a vapore fu attivato nel 1897.\nLa ragione sociale di questa era cambiata in seguito in Societ\u00e0 Anonima Italiana Consumatori e Fabbrica di Concimi e Prodotti chimici.\nCon l'esaurimento delle miniere di zolfo, nel 1920, la linea fu chiusa in quanto non pi\u00f9 necessaria.\nCaratteristiche tecniche.\nLa linea era stata costruita, come del resto era prassi per le ferrovie e tranvie minerarie e da cantiere con lo scartamento ridotto di 600 mm e con rotaie di basso peso per metro lineare (16 kg/m); aveva un percorso di poco pi\u00f9 di 15 km dei quali 11 in sede propria e il rimanente su sede stradale. Il suo scopo era quello di convogliare i prodotti minerari verso il vicino porto di imbarco.\nPer la trazione dei piccoli convogli in primo tempo venivano usati cavalli; in seguito furono utilizzate 7 locomotive a vapore di rodiggio 0-2-0.\nPercorso.\nIl tracciato iniziava dai caricatori del porto di Porto Empedocle dirigendosi verso est, parallelamente alla costa, per poi prendere la direzione nord est e raggiungere la zona delle solfare, Lucia e Ciavolotta di Favara.\nPur non svolgendo la tranvia servizio pubblico di trasporto passeggeri, i convogli erano utilizzati per lo spostamento dei minatori che dovevano raggiungere le miniere o ritornare da esse; per tale motivo anche l'abitato di Lucia era servito dal binario della tranvia."}
{"id": "1749508", "revid": "2730", "url": "https://it.wikipedia.org/wiki?curid=1749508", "title": "Bisignano", "text": "Bisignano (\"Visign\u00e0nu\" in dialetto locale) \u00e8 un comune italiano di abitanti della provincia di Cosenza in Calabria.\nGeografia fisica.\n\u00c8 posta a 350 metri sul livello del mare sulle ultime propaggini collinose della Sila greca, a dominio della valle del Crati. Sede vescovile dall'VIII secolo, vanta i ruderi di un castello bizantino-normanno e la cattedrale, risalente al XIII secolo ma quasi interamente rifatta.\nNicola Leoni, nel libro \"Dalla Magna Grecia e delle Tre Calabrie\" del 1845 descrive Bisignano cos\u00ec: \"La citt\u00e0 ha belli edifici, pi\u00f9 parrocchie, un seminario, pi\u00f9 monasteri, un monte di piet\u00e0. Educa un popolo di 4450 individui civili industriosi. \u00c8 celebrata per le bellissime razze di cavalli. Si allontana da Cosenza a 20 miglia. La famiglia Sanseverino vi ebbe signoria. Ampio fertilissimo n'\u00e8 il territorio che si distende in vallate, in aprici colli deliziosi, piantati di ulivi, di viti, di gelsi, e di tutta la numerosa famiglia dell'ubertose piante, irrigato da limpidissimi rivi. La Cattedrale col titolo dell'Assunta \u00e8 di bell'architettura\".\nStoria.\nOrigini.\nNon si conoscono con esattezza quali furono gli albori della citt\u00e0; alcuni storici antichi, e tra questi il Barrio, raccontano che il fondatore fu un tale \"Bescio\", il quale condusse Aschenez, pronipote di No\u00e8, fino in Calabria, dandole il nome di Bescia, che i Greci e i Romani cambiarono in Besidia. Altri storici, invece, fanno risalire le origini agli Ausoni. Certamente nel IV secolo a.C. Bisignano era una delle principali citt\u00e0 della \"Confederatio Bruttiorum\" (vedi Bruzi).\nI numerosi ritrovamenti testimoniano comunque le antichissime e importanti origini della Citt\u00e0, in periodi storici che risalgono al XV e XIV secolo a.C. I siti archeologici di Bisignano nelle localit\u00e0 di Mastro D'Alfio e di Com\u00f2 custodiscono, sepolte, le vestigia della Bruzia Besidiae. In particolare, nella zona di Mastro D'Alfio, affiora, dal cumulo di terra che lo ricopre, un forno di et\u00e0 greca a due bocche e nella medesima zona furono ritrovate le grandi giare del IV secolo a.C. custodite nel Museo della Sibaritide. Notizie della citt\u00e0 sono gi\u00e0 note intorno al 205 a.C., quando alleata di Annibale, nella battaglia di Campovile, sconfisse i Romani.\nSede vescovile.\nPer carenza di documentazione sono altrettanto ignote sono le origini di Bisignano sede vescovile. Secondo l'Arcidiocesi Cosenza-Bisignano, \u00e8 attendibile l'ipotesi che stabilisce che la Diocesi di Bisignano sia stata istituita a cavallo dei secoli VII e VIII, subentrando a quella di Thurii, di cui noi si hanno pi\u00f9 notizie dal 680. Il primo Vescovo che risulta da un documento ufficiale del 743 \u00e8 Auderamus, il quale partecipa al Sinodo convocato a Roma da Papa Zaccaria. \nNiceforo II Foca, imperatore bizantino, nel 963 riconquisto la Calabria scacciando i Longobardi dalla valle del Crati imponendo il rito Bizantino anche alla Diocesi di Bisignano. Ma gi\u00e0 nel 983, Papa Benedetto VII la assegna alla Metropolia di Salerno, come risulta dalle bolle papali del 986 e del 1058. La posizione per\u00f2 \u00e8 contraddittoria fino all'XI secolo in quanto per le fonti greche Bisignano dipende da Reggio Calabria, mentre per quelle latine da Salerno. Secondo l'Arcidiocesi di Cosenza-Bisignano, Bisignano era il confine tra il dominio longobardo e quello bizantino e quindi, molto probabilmente, non era soggetta a nessuna di esse.\nDopo il concordato di Melfi, periodo normanno, la Diocesi di Bisignano \u00e8 ricordata nel \u201cLiber Censum\u201d della Chiesa di Roma come \u201cDomini Papae\u201d, ovvero era soggetta direttamente alla Sede Apostolica. Notizie pi\u00f9 precise circa i confini e i possedimenti della Diocesi si hanno dal momento in cui fu redatta, da parte del Vescovo Ruffino, la Platea, dalla lettura della quale emerge la presenza in Bisignano di monasteri Basiliani e latini, chiese parrocchiali, rurali e luoghi culturali, menzionati successivamente in numerosi documenti ecclesiastici i quali dimostrano un'intensa e continua vita religiosa. Nel 1806 furono espropriate le terre ecclesiastiche in Bisignano e nel 1809 furono soppressi i Monasteri dei Domenicani, dei Cappuccini, dei Conventuali, dei Paolotti, dei Riformati e il Terz'Ordine dei Santa Maria delle Grazie.\nNel 1818 la Diocesi di Bisignano \u00e8 stata unita a quella di San Marco Argentano e nel 1979 \u00e8 stata definitivamente unita all'Arcidiocesi di Cosenza.\nDominazione longobarda.\nDurante la dominazione longobarda (568\u2011774), venne nominato Anderamo vescovo di Bisignano.\nDominazione bizantina.\nIl cronista Colaniello Pacca annota che nel 1026 Bisignano fu assediata, presa, profanata e saccheggiata dai Saraceni che venivano dalla vicina Sicilia.\nDominazione normanna.\nLa citt\u00e0 era Comune nel 1061 guidata \"dai consigli\" di Pietro De Turra (fatto prigioniero da Roberto Guiscardo per ottenere la resa della citt\u00e0).\nNel 1056 Bisignano, Cosenza e quasi tutta la Calabria Citra furono costrette a pagare un tributo e prestare servigio ai Normanni grazie ad un'astuzia di Roberto D'Altavilla, detto, dopo questo episodio, il Guiscardo. Sotto le mura di Bisignano Roberto D'Altavilla chiama a colloquio Pietro Turra, ricchissimo signore di quella citt\u00e0, per risolvere alcune questioni sorte tra i Bisignanesi e i Normanni che vivevano nella vicina San Marco. Mentre i due signori discorrevano sotto gli occhi dei Bisignanesi da un lato e i Normanni dall'altro, Roberto, con un movimento repentino, afferra Pietro, di forme smisurate, a met\u00e0 del corpo e se lo mette in spalla correndo verso i suoi uomini. I Bisignanesi, colti di sorpresa corrono verso Roberto D'Altavilla per liberare Pietro Turra arrivando ad azzuffarsi con i Normanni, e mentre questi si azzuffano, Pietro invano si sforza, con i piedi e con le mani, di divincolarsi. Roberto lo attanaglia sempre pi\u00f9, ora rotolandosi sul terreno, ora spingendolo alla meglio, ora trascinandolo, riesce a farlo prigioniero. Pietro Turra ottenne la libert\u00e0 solo dopo aver pagato un riscatto di 20.000 scudi.\nDal Medioevo al XX secolo.\nBisignano fu dominio dei Normanni e nel 1400 feudo dei Ruffo di Catanzaro.\nNel 1461 con Luca Sanseverino, figlio di Antonio Duca di San Marco, ha inizio la dinastia dei Principi di Bisignano e la citt\u00e0 diviene capoluogo del principato fino ai primi del XIX secolo oltre che protagonista delle alterne vicende legate alla fortuna militare e politica del casato dei Sanseverino.\nNel 1508 furono gli Aloise a regnare su Bisignano dopo una battaglia contro i Sanseverino e proprio quest'ultimi vennero spodestati sia da San Marco che da Bisignano; il regno degli Aloise duro 21 anni, a capo del regno ci fu Francesco Aloise, nel 1529 i Sanseverino si ripresero Bisignano e San Marco, gli Aloise riuscirono a fuggire e si recarono verso Catanzaro.\nLa citt\u00e0 di Bisignano fu governata da una florida aristocrazia facente parte di un Seggio o Sedile chiuso, cio\u00e8 del quale si poteva entrare a fa parte solo con il consenso unanime di tutti gli altri componenti del Seggio stesso. Tale Seggio era preesistente all'infeudamento alla Famiglia Sanseverino, poich\u00e9 risalente al 4 gennaio 1339, con privilegio di Re Roberto d'Angi\u00f2 confermato da Giovanna I e da Ladislao. Nell'atto di ricostituzione dei capitoli del Seggio del 2 aprile 1645 per Notaio Giovan Tommaso Oliverio (n. 215, Vol. 13, fol. 10, conservato presso l'Archivio di Stato di Cosenza) sono presenti i rappresentanti delle seguenti famiglie, alcune ancora esistenti: Acervo, Alitto, Aloise (o Loise), Caro Caruso, Catapani, Cosentini, Fasanella, Fede, Ferraro, Gaeta, Gioppa, Granata, Herrico, Laymo, Loe, Longo, Luzzi, Maldotto (o Maddotti), Pisa, Rende, Ripulo, Rod\u00e0, Rosa, Rossi, Russo, Solima, Trentacapilli, Valle, Ventre, Zazzo. Con atto del 27 aprile 1672 per Notar Muzio Verderame (n. 254, Vol. 8, fol. 7, presso l'Archivio di Stato di Cosenza), si aggiunsero le famiglie Rogliano e Boscarelli. Infine, con atto del 14 gennaio 1721 per Notar Marzio Castagnaro (n. 107, presso l'Archivio di stato di Cosenza) venne ammessa al Sedile di Nobilt\u00e0 la famiglia Gallo. Il Governo da parte del Seggio dei Nobili cess\u00f2 con la legge napoleonica di eversione della feudalit\u00e0, il 2 agosto 1806. Delle predette famiglie risultano tuttora sicuramente esistenti le seguenti: Loise, Fasanella e di Fasanella d'Amore, Rende (anche detta Rende Altomonte) e Rende Granata, Solima, Trentacapilli, Boscarelli.\nI rovinosi terremoti ed in particolare quello del 1887 portarono alla distruzione di gran parte del cospicuo patrimonio monumentale della citt\u00e0. La diocesi di Bisignano vanta tradizioni storiche millenarie: fu eretta probabilmente tra il VII e l'VIII secolo. Nel X secolo apparteneva alla provincia ecclesiastica dell'arcidiocesi di Reggio Calabria e adottava il rito bizantino. Nel XIII secolo la diocesi, ben definita nei suoi confini, vantava una numerosa presenza di chiese e conventi. Nel 1818 la diocesi fu unita a quella di San Marco Argentano, mentre dal 1979 \u00e8 stata unita a quella di Cosenza. Il patrimonio artistico e culturale di Bisignano \u00e8 particolarmente interessante ed \u00e8 concentrato nel centro storico, tra i quartieri di: Piazza, Piano, Giudecca, San Simone, Santa Croce, San Zaccaria, San Pietro e Cittadella.\nInvasione delle Locuste.\nA margine di un registro notarile, tenuto dal Notaio Pietro Paolo Mazzei, c'\u00e8 scritto che il 12 luglio 1595 giunsero a Bisignano una gran quantit\u00e0 di locuste, le quali rovinarono, per diversi giorni, tutti gli orti e i campi coltivati, nonch\u00e9 i querceti, creando un notevole danno all'economia locale.\nIl popolo, per risolvere il problema sopraggiunto si rovolse ai santi portando in processione per il paese, dapprima il Santissimo Sacramento, quindi la statua della Santissima Maria Addolorata. Dopo otto giorni dalle processioni, scrive il Notaio, le locuste scomparvero da Bisignano.\nAlluvione.\nLo stesso Notaio Pietro Paolo Mazzei, racconta, sullo stesso registro notarile, che \"da domenica 3 settembre 1595, fino al giorno successivo, su Bisignano si \u00e8 abbattuta una pioggia intensa e ininterrotta che provoc\u00f2 frane e seri danni, oltre alla morte di una persona. Il Fiume Moccone (Mucone) strarip\u00f2 portando alberi e carcasse di animali dalla Sila\".\nStemma.\nGaetano Gallo, nel suo libro intitolato \"Bisignano, arte storia folklore\" dice che lo stemma di Bisignano rappresenta un cavallo bianco sfrenato che esce fuori da due monti, alzando le zampe anteriori in atto di saltare sopra un campo azzurro. Aggiunge inoltre che in un disegno pubblicato da \"Ughellus Fernadus\", nel 1644, non vi fosse l'albero che appare, per la prima volta nella stampa che Giovan Battista Pacichelli pubblic\u00f2 nel suo libro \"Regno di Napoli in prospettiva\".\nSpiega, Gaetano Gallo, che il cavallo in esame, a prima vista, sembrerebbe alludere al pregiatissimo allevamento di tali animali durante l'epoca Aragonese, ma il carattere del cavallo, sfrenato, ovvero galoppante senza guida, allude a ben altro. Bisignano nel 1020, come Amalfi e Gaeta fu proclamata Citt\u00e0 godendo cos\u00ec di una piena libert\u00e0 civile, reggendosi a libero municipio con forma repubblicana, mentre intorno a lei la terra veniva contesa fra i longobardi e i normanni. Il significato di libert\u00e0 \u00e8 confermato dai due monti che il cavallo sforza e travolge impetuosamente. Il Gallo precisa che non bisogna tener conto dell'albero, in quanto \u00e8 stato aggiunto successivamente. Riguardo ai colori: il verde nasconde due significati, il primo esprime speranza, promesse future, mentre il secondo completa il significato di libert\u00e0 espresso dal cavallo che galoppa senza guida in una prateria. Il bianco del cavallo indica il comando; mentre l'azzurro esprime lustro, splendore e ragalit\u00e0.\nMonumenti e luoghi d'interesse.\nSantuario di Sant'Umile.\nIl Santuario di Sant'Umile, conosciuto come \u201cConvento la Riforma\u201d, \u00e8 stato fondato dal Beato Pietro Cathin, inviato da San Francesco d\u2019Assisi. Nella met\u00e0 del 1400 vi dimorarono i Minori Osservanti che lasciarono il posto, verso la fine del 1500, ai Minori Riformati (Ordine francescano). Il portale, che risale al XV secolo \u00e8 sormontato dallo stemma dei Principi Sanseverino e dal monogramma cristologico di San Bernardino da Siena, conduce nella navata centrale la quale culmina nell'abside, su cui \u00e8 posta la scultura lignea di Ges\u00f9 Crocefisso, opera di Frate Umile da Petralia e risalente al 1637 (anno della morte di Sant'Umile). All'interno del convento si trova una scultura marmorea raffigurante la Madonna delle Grazie, attribuita alla scuola di Antonello Gagini (1537), e un dipinto su tela raffigurante il martirio di San Daniele Fasanella a Ceuta, opera di un ignoto pittore napoletano della scuola di Luca Giordano. Naturalmente \u00e8 possibile visitare la cella di Sant'Umile da Bisignano, che oltre a custodire varie reliquie del Santo, conserva un dipinto del XVIII secolo, a lui dedicato.\nLa cappella dedicata a Sant'Umile risale all'anno della sua beatificazione, 1882, anno cui \u00e8 databile anche la prima statua lignea del Santo. Dalla Chiesa si accede al chiostro duecentesco. Su una colonnina vi \u00e8 incisa la data di fondazione del Convento (1222).\nDuomo.\nLa \u201cCattedrale\u201d \u00e8 intitolata a Santa Maria Assunta presenta forme architettoniche tipiche del periodo normanno. I molti terremoti hanno danneggiato la cattedrale che, prima dei rifacimenti, presentava una facciata con tre porte che immettevano nelle navate interne, sullo stesso stile della Cattedrale di Cosenza.\nL'interno \u00e8 in tre navate terminanti con tre absidi. La navata centrale presenta decorazioni a tempera raffiguranti scene della vita della Madonna e di Cristo, eseguiti negli anni \u201830 dal pittore Emilio Iuso da Rose. Sull'abside centrale, originariamente affrescata con scene dell'Assunzione di Maria, \u00e8 stato aggiunto, durante l'episcopato di Monsignor Rinaldi (1956 - 1977), un mosaico raffigurante l'Immacolata Concezione.\nLa biblioteca.\nFu costruita dal vescovo Bonaventura Sculco nel 1765, in cui fece confluire parte del patrimonio librario di famiglia, ammontante a circa 2.000 volumi. A ricordo della sua fondazione, fu posta una lapide realizzata da Giuseppe Galzerano di Catanzaro, attualmente posta all'ingresso dell'ex-seminario diocesano di Bisignano. Conserva tuttora alcune antiche pergamene in carta pecora e numerosissimi processetti matrimoniali risalenti all'epoca in cui Bisignano era Diocesi autonoma.\nMadonna dei Sette Veli.\nLuigi Falcone, nel libro \"La piet\u00e0 popolare in Italia\", racconta che a Bisignano la Vergine \u00e8 venerata sotto i 2 titoli della \"Madonna dei Sette Veli\" e \"dell'Addolorata\", il cui culto \u00e8 stato importati da Foggia, dal Monsignor Vincenzo Ricotta, vescovo di Bisignano dal 1896 al 1909. Il primo titolo si spiega col fatto che, secondo la leggenda, dei veli avvolgevano il quadro quando fu ritrovato in un canneto, nello stesso luogo dove, poi, fu edificata Foggia. Questo quadro \u00e8 la copia di quello che si conserva nella cattedrale di Foggia.\nSanta Maria di Costantinopoli.\nL'antica chiesetta di S. Maria di Costantinopoli, detta anche \u201c \u2018A Marunnella, si chiama cos\u00ec perch\u00e9 si riteneva che la primitiva immagine venisse da Costantinopoli. Nel documento redatto dal Vescovo Ruffino, la Platea, nel XIII secolo, risulta essere stata \u00abPosita intus civitatem Bisiniani, loco ubi dicitur li pignatari\u00bb. \nTale costruzione presenta nel registro inferiore della facciata il motivo della successione di tre arcate: quelle laterali sono cieche, mentre quella centrale \u00e8 \u201csfondata\u201d dall'apertura rettangolare del portone d'ingresso. Questo piano visuale principale \u00e8 sormontato, nel registro superiore, dalla cornice dentellata, cui si sovrappone il timpano, sulla sommit\u00e0, caratterizzato da una serie di nove arcatelle cieche, di altezza variabile digradante, che richiamano le tre arcate maggiori sottostanti. I due cantonali, ben rilevati e sagomati, trasmettono un'immagine di forza e delimitano i margini della visione frontale, nel suo complesso di estrema semplicit\u00e0 e linearit\u00e0. archeoclub\nSociet\u00e0.\nEvoluzione demografica.\nDal 1861, Bisignano \u00e8 stata caratterizzata da massicci flussi migratori verso l'Euoropa e il continente americano.\nTradizioni e folclore.\nFesta di San Francesco di Paola.\nNonostante la soppressione del convento dei Minimi, ad opera dei Francesi (1809), a Bisignano, il culto e la devozione a San Francesco di Paola si sono mantenuti vivi. Il santo \u00e8 festeggiato non solo il 2 aprile, ma anche il 14 luglio, per ricordare la protezione accordata agli abitanti in occasione del terremoto del 1767. In caso di prolungata siccit\u00e0 o di poggia torrenziale, \u00e8 invocato dai membri delle confraternite del Rosario e dell'Immacolata Concezione con la pia pratica del \"trivulu\" (lamento). Trattasi di una pratica penitenziale, analoga a quella dei flagellanti, che dura tre giorni. Durante il \"trivulu\" la statua di San Francesco di Paola viene prelevata dalla Chiesa di appartenenza e portata presso la Cattedrale, dove viene tenuta in ostaggio finch\u00e9 non si ottiene la pioggia.\nEconomia.\nAttivit\u00e0 artigianali.\nFra le attivit\u00e0 artigianali che un tempo erano svolte nella citt\u00e0 e che in qualche modo sono sopravvissute all'evoluzione tecnologica, sono degne di nota le arti della liuteria, le lavorazioni del ferro e quelle della ceramica e delle terrecotte. Nel settore degli strumenti musicali merita una citazione particolare la \u00abchitarra battente\u00bb, di origini antichissime, che \u00e8 considerato lo strumento caratteristico calabrese.\nAmministrazione.\nGemellaggio.\nMatera\nSport.\nHa sede nel comune la societ\u00e0 di calcio FCD Bisignano, che ha disputato campionati dilettantistici regionali. La squadra di calcio a 5 ASD Citt\u00e0 di Bisignano Futsal, milita nel campionato di serie C1 2020-2021.\nNel comune ha inoltre sede la societ\u00e0 di pallavolo Volley Bisignano 1983, che gareggia nel campionato di serie C regionale."}
{"id": "1749510", "revid": "508156", "url": "https://it.wikipedia.org/wiki?curid=1749510", "title": "Where Are You? (Frank Sinatra)", "text": "Where Are You? \u00e8 un album del crooner statunitense Frank Sinatra, pubblicato nel 1957 dalla Capitol Records.\nIl disco.\n\"Where Are You?\" \u00e8 un album particolare: \u00e8 il primo disco stereofonico di Sinatra ed \u00e8 il primo per la Capitol senza l'arrangiatore Nelson Riddle, che aveva accompagnato il cantante in successi come \"In the Wee Small Hours\" e \"Songs for Swingin' Lovers!\".\nIl nuovo arrangiatore \u00e8 Gordon Jenkins, e in effetti la differenza si nota: note pi\u00f9 acute e pi\u00f9 prolungate, sensazioni melodrammatiche e sonorit\u00e0 ornate. Un altro primato dell'album \u00e8 la presenza della canzone \"Lonely Town\" di Leonard Bernstein, compositore di West Side Story: infatti in seguito stranamente Sinatra rifiut\u00f2 le arie del noto musical.\nL'album raggiunse la terza posizione nella classifica Billboard 200."}
{"id": "1749512", "revid": "767487", "url": "https://it.wikipedia.org/wiki?curid=1749512", "title": "Martina McBride", "text": "Ha esordito nel 1992 pubblicando l'album \"The Time Has Come\"; tuttavia ha ottenuto per la prima volta il successo solo con l'uscita del suo secondo lavoro, \"The Way That I Am\", che conteneva il singolo \"\"My Baby Loves Me\" che verso la fine del 1993 raggiunse la 2\u00aa posizione della classifica di \"Billboard\" nella sezione riservata alla musica country.\n\u00c8 diventata una stella di prima grandezza verso la fine degli anni novanta, porgendosi al pubblico con un approccio pi\u00f9 tradizionalista e spostandosi in un territorio musicale pi\u00f9 contiguo alla musica pop.\nDal 1992 ad oggi Martina McBride ha realizzato complessivamente 11 album; sette in studio, uno dal vivo, una raccolta di successi, una raccolta di reinterpretazioni di brani di altri artisti e un disco di canzoni natalizie. Di questi lavori due hanno ottenuto negli Stati Uniti il \"Disco d'oro\", gli altri il \"Disco di platino\" o riconoscimenti ancora superiori. Fino a questo momento ha portato nelle classifiche di vendita statunitensi relative alla musica country pi\u00f9 di 30 singoli; quello di maggiore successo \u00e8 stato \"I Love You\", che nell'autunno 1999 \u00e8 rimasto in vetta alla classifica per 5 settimane. Complessivamente i suoi singoli ad aver raggiunto la prima posizione sono 6: 5 nella classifica \"Billboard\" per la musica country e 1 nella classifica \"Billboard\" Adult Contemporary. Inoltre ha vinto per 4 volte il premio per la \" Miglior interprete femminile dell'anno\" della Country Music Association (il maggior numero di vittorie a pari merito con Reba McEntire) e per 3 volte il premio \"Miglior interprete femminile\" della Academy of Country Music.\nGrazie al suo registro vocale da soprano \u00e8 stata definita \"la C\u00e9line Dion del country\".\nComplessivamente ha venduto in tutto il mondo pi\u00f9 di 16 milioni di album.\nBiografia e carriera artistica.\nLa giovinezza.\nMartina McBride \u00e8 nata in Kansas, a Medicine Lodge appena fuori da Sharon, dove i suoi genitori, Daryl e Jeanne Schiff, possedevano una fattoria con allevamento di bovini. \u00c8 la seconda di 4 fratelli: un suo fratello pi\u00f9 giovane, Martin, fa parte della sua band.\nHa iniziato la sua carriera di cantante nel complessino di famiglia, \"The Schiffters\", che suonava nella sale da ballo locali del Kansas centro-meridionale. Fino al termine della scuola superiore oltre a cantare suonava anche le tastiere. Dopo aver trascorso un primo semestre al college, abbandon\u00f2 l'universit\u00e0 per unirsi ad un altro gruppo formato da amici di famiglia e ben presto fin\u00ec per dedicarsi a tempo pieno alla musica esibendosi con varie rock-band\nLa \"Busta Viola\".\nMartina McBride aveva sentito che la RCA Records stava cercando una nuova artista donna da aggregare alla propria compagnia. Lei e il marito sapevano per\u00f2 che la RCA non accettava lettere non richieste e non avevano contatti presso la casa. Cos\u00ec decisero di inserire una biografia, alcune foto e due nastri di prova in una grossa busta viola con la scritta \"Materiale richiesto\" e spedirla ugualmente. I nastri contenevano i brani \"I Can't Sleep,\" \"Regular as Clockwork,\" \"I Put You Behind Me,\" \"Wild Side of Life,\" \"When You Leave Me\"\" e \"You Win Again\". Dopo tre settimane ricevettero una telefonata con cui la casa discografica chiedeva che Martina si presentasse da loro per un colloquio. Alla RCA furono favorevolmente impressionati e le chiesero anche di cantare dal vivo per dimostrare il suo talento. La sua esibizione piacque e le fu offerto un contratto discografico. Il suo primo album \"The Time Has Come\" fu pubblicato il 15 maggio 1992, giorno del suo 4\u00ba anniversario di matrimonio. Due settimane pi\u00f9 tardi, il 2 giugno, apr\u00ec per la prima volta un concerto di Garth Brooks a Denver, in Colorado.\nIl successo nel country dei primi anni '90.\nIl primo album del 1992 conteneva pezzi fortemente debitori allo stile honky tonk progressivo del country-folk tradizionale.\nIl primo singolo (omonimo dell'album) entr\u00f2 nella classifica dei primi 40 brani country, raggiungendo al posizione n.23. Tra il 1992 e il 1993 dall'album furono tratti altri due singoli che per\u00f2 non ebbero molto successo.\nL'album successivo, \"The Way That I Am\" del 1993, rappresent\u00f2 invece il suo primo trionfo commerciale, e il singolo da esso estratto, \"My Baby Loves Me\" scal\u00f2 le classifiche di vendita country fino ad arrivare alla seconda posizione. Dal disco furono inoltre tratti altri 3 singoli che entrarono nella classifica dei primi 40 brani country, tra i quali il secondo, \"\"Life #9\", che entr\u00f2 tra i primi 10 nel 1994. Nel 1994 la sua notoriet\u00e0 crebbe ancora, grazie al successo trasversale della sua canzone contro la violenza domestica \"Independence Day\", anche questa tratta da \"The Way That I Am\"; nonostante abbia raggiunto solo il 12\u00ba posto nella classifica di Billboard il brano resta tutt'oggi una delle sue canzoni pi\u00f9 famose. Nello stesso anno ottenne il video di \"Independence Day\"\" ottenne il CMA Award come \"Video musicale dell'anno\".\nNel 1995 l'album successivo, \"Wild Angels\", contenne il singolo omonimo che fu il suo primo brano a raggiungere la prima posizione delle classifiche di vendita dei singoli\nI singoli successivi non riscossero per\u00f2 lo stesso successo; tra questi \"\"Swingin' Doors\" e \"Cry on the Shoulder of the Road\", che si piazzarono solo tra la ventesima e la quarantesima posizione. Nonostante questo \"Wild Angels\" fu nominato \"Disco d'oro\" dalla RIAA per aver venduto 611.000 copie.\n1997-2004: Il Country-pop.\nNel 1997 Martina McBride pubblic\u00f2 il suo quarto album, intitolato \"Evolution\". Fu il suo primo album ad entrare nella classifica dei dieci album country pi\u00f9 venduti e il duetto con Jim Brickman \"Valentine\" non solo entr\u00f2 a sua volta tra i primi dieci della classifica dedicata, ma fu un successo anche al di fuori del proprio ambito musicale entrando nelle classifiche generaliste della musica Pop-Rock. Da \"Evolution\" furono tratti anche altri quattro singoli, due dei quali (\"A Broken Wing\" e \"Wrong Again\") raggiunsero la prima posizione e due (\"Happy Girl\" e \"Whatever You Say\"\") la seconda, vendendo complessivamente pi\u00f9 di due milioni di copie.\nL'album ottenne 3 \"Dischi di platino\" raggiungendo i 3.000.000 di copie vendute. Nel 1998 registr\u00f2 con Jason Sellers un altro duetto di successo chiamato \"\"The Small Divide\".\nT\nNel 1998 registr\u00f2 un disco di canzoni natalizie, per poi tornare con un nuovo album. \"Emotion\", nel 1999. Il primo singolo, \"I Love You \", fin\u00ec in testa alle classifiche country riscuotendo successo anche a livello globale, come i singoli successivi \"Love's the Only House\", \"There You Are\" e \"It's My Time\"\", anch'essi nella top ten. Entrambi gli album, \"Emotions\" e \"White Christmas\", conquistarono il \"Disco di platino\"; il singolo \"I Love You\"fa anche parte della colonna sonora del film \"Se scappi ti sposo\" interpretato da Richard Gere e Julia Roberts.\nNel 1999 ha vinto il CMA Award come \"Interprete femminile dell'anno\". Complessivamente ha vinto tale premio per quattro volte, tre volte quello della Academy of Country Music ed ha ottenuto una nomination per il Grammy Award.\nNel 2001 Martina McBride ha pubblicato la sua prima raccolta di grandi successi, disco che raggiunse sia la vetta della classifica di vendita della musica country che le prime cinque posizioni della classifica Pop. Conteneva anche quattro nuovi brani, tutti poi pubblicati anche come singoli: \"\"Blessed\" ha raggiunto il primo posto, \"When God-Fearin' Women Get the Blues\" e \"Where Would You Be\"\" entrarono tra i primi dieci.\nNel 2003 ha pubblicato l'album \"Martina\". i primi due singoli che ne sono stati tratti, \"\"This One's for the Girls\" e \"In My Daughter's Eyes\" sono entrati sia nella classifica country che in quella Pop-rock. \"Martina\" ha ottenuto due \"Dischi di platino\" negli Stati Uniti.\nNel 2004 Martina McBride ha registrato un duetto con il cantautore Jimmy Buffett che fa parte dell'album di quest'ultimo \"License to Chill\" ed \u00e8 entrato nello stesso anno tra i primi venti della classifica dei singoli country.\n2005: \"Timeless\".\nNel 2005 ha pubblicato un CD contenente 18 grandi classici della musica country, \"Timeless\", che \u00e8 entrato direttamente al numero uno della classifica country di Billboard alla prima settimana ed ha ricevuto numerosi apprezzamenti dalla critica per i suoi toni estremamente rispettosi dei canoni musicali country classici. Il primo singolo tratto dall'album, \"I Never Promised You a) Rose Garden\"\" \u00e8 entrato nella classifica dei 20 singoli pi\u00f9 venduti. La versione originale, interpretata da Lynn Anderson era stata un grande successo degli anni settanta. Nel 2006 ha intrapreso il suo primo grande tour dal vivo come artista principale degli spettacoli, il \"Timeless tour\"nel corso del quale si esibiva in questo brano in un duetto proprio con la stessa Anderson.\n\"Timeless\" \u00e8 al momento il disco di Martina Mcbride ad aver raggiunto la posizione pi\u00f9 alta, il terzo posto, della classifica globale di vendita di Billboard oltre a, naturalmente il primo della classifica country. \"Timeless\" ha ottenuto il \"Disco di Platino\" della RIAA, quarto album dell'artista ad ottenere tale riconoscimento.\nDal 2007 ad oggi.\nIl nono album di studio di Martina McBride, \"Waking Up Laughing\" \u00e8 stato pubblicato il 3 aprile 2007. \u00c8 il secondo che l'artista statunitense si autoproduce. La Mcbride \u00e8 anche coautrice di tre canzoni dell'album, tra cui il singolo \"\"Anyway\".\nIl \"Waking Up Laughing Tour\" \u00e8 iniziato il 12 aprile 2007 a Kansas City, la prima di 50 date. Come ospiti speciali hanno partecipato al tour Rodney Atkins e Little Big Town. In tre date anche Diamond Rio si \u00e8 unito allo spettacolo. \nNel dicembre 2008 ha pubblicato la raccolta \"Playlist: The Very Best of Martina McBride\", facente parte della serie \"Playlist\" della Legacy Records.\nNel novembre 2008 ha pubblicato il singolo \"Ride\", che ha anticipato la pubblicazione dell'album \"Shine\", diffuso nel marzo 2009. L'album \u00e8 stato co-prodotto con Dann Huff e seguito da un tour chiamato \"Shine All Night Tour\".\nNel novembre 2010 ha firmato un contratto con la Republic Nashville e ha iniziato a lavorare col produttore Byron Gallimore. Il suo singolo \"Teenage Daughters\" \u00e8 uscito nel marzo 2011, come brano apripista di \"Eleven\", suo undicesimo album in studio. Il titolo non solo indica che \u00e8 l'undicesimo album, ma \u00e8 stato ispirato anche dalla data di pubblicazione, che \u00e8 l'11 ottobre 2011. Esso contiene una cover dei Train in duetto con il cantante Pat Monahan.\nNel 2012 ha pubblicato due raccolte, \"Hits and More\" (gennaio) e \"The Essential Martina McBride\" (ottobre).\nNell'aprile 2014 ha pubblicato un nuovo album dal titolo \"Everlasting\" (Vinyl Recordings), prodotto da Don Was. Si tratta di un album di cover che contiene duetti con Gavin DeGraw e Kelly Clarkson.\nStile musicale.\nMartina McBride, che come registro vocale \u00e8 un soprano, \u00e8 stata etichettata come la \"C\u00e9line Dion del country\"\". Come l'artista canadese si distingue per il suo ampio registro vocale, per la potenza della voce e per servirsi di rado di melismi. Nel 2003, nel corso di un episodio dello spettacolo televisivo \"CMT Crossroads\" in cui si esibiva insieme a Pat Benatar, la Mc Bride ha affermato di aver imparato a cantare con un registro cos\u00ec ampio proprio ascoltando la musica della Benatar e provando ad imitarla.\nVita privata.\nHa incontrato suo marito, l'ingegnere del suono John McBride, quando lo contatt\u00f2 per prendere a noleggio lo studio di registrazione di sua propriet\u00e0. Cominciarono immediatamente a frequentarsi, quattro mesi dopo si fidanzarono e si sposarono il 15 maggio 1988. La coppia si trasfer\u00ec a Nashville nel 1990 e l\u00ec trovarono entrambi lavoro come membri dello staff dei tour di Garth Brooks; Martina si occupava di vendere le magliette promozionali. Alla fine, dopo aver ottenuto il contratto discografico con la RCA fu incaricata di aprire gli spettacoli con la sua esibizione.\nLei e il marito hanno tre figlie, che la seguono nei suoi tour musicali, organizzati per\u00f2 in modo tale da essere compatibili con i loro programmi scolastici. La famiglia continua a vivere a Nashville.\nBeneficenza.\nMartina McBride collabora con diverse associazione benefiche. Attualmente \u00e8 portavoce delle associazioni che si occupano di combattere la violenza domestica \"National Domestic Violence Hotline\", \"National Network to End Domestic Violence\" e \"Tulsa Domestic Violence and Intervention Services\". A partire dal 1995 ogni anno ospita l'asta benefica delle celebrit\u00e0 in favore della \n\"Young Women's Christian Association\" del Tennessee, asta che fino ad oggi ha raccolto oltre 400.000$. Nel 2004 ha collaborato con il \"Kids Wish Network\" per realizzare il desiderio di una ragazzina gravemente malata di distrofia muscolare.\nNel 2003 \u00e8 stata premiata con il \"Minnie Pearl Humanitarian Award\".\nRecentemente ha spiegato che portare a conoscenza le ragazze e le donne del problema della violenza domestica \u00e8 qualcosa che ha cominciato a fare a casa con le sue figlie e ha dichiarato:"}
{"id": "1749518", "revid": "767487", "url": "https://it.wikipedia.org/wiki?curid=1749518", "title": "Luigi Bertoli", "text": "Carriera.\nCentrocampista dotato di buon fisico e capacit\u00e0 nel gioco aereo, viene prelevato dall'Atalanta dalle categorie minori, facendo il proprio esordio in Serie A con la maglia nerazzurra a 19 anni. A causa di un incidente che si rivela grave e che lo tiene lontano dai campi di gioco per diversi mesi, viene ceduto alla Cremonese in Serie B, dove disputa due buone stagioni. Nel 1951, rientrato a Bergamo, viene ceduto alla , sempre tra i cadetti.\nSi trasferisce quindi al Cagliari, dove resta per ben sei stagioni (tutte in serie B), diventandone titolare inamovibile. Gioca altre due stagioni nel campionato cadetto con la , per concludere poi la carriera tra le file del , in Serie C.\nIn carriera ha totalizzato complessivamente 9 presenze in Serie A e 320 presenze e 4 reti in Serie B.\nMuore il 6 febbraio 2010 a Bergamo all'et\u00e0 di 81 anni, dopo una lunga malattia."}
{"id": "1749520", "revid": "44876", "url": "https://it.wikipedia.org/wiki?curid=1749520", "title": "Antonio Caprioli", "text": "Carriera.\nAla sinistra, cresce tra le file dell'Atalanta, con la quale vince il titolo di campione d'Italia della categoria Ragazzi (l'attuale campionato Primavera) realizzando una doppietta nella finale, disputatasi a Roma contro la Lazio.\nNel campionato di Serie A 1948-1949 entra a far parte stabilmente del giro della prima squadra. Debutta in Serie A il 19 settembre 1948, non ancora diciottenne, sul campo del Novara, e realizza la sua prima rete nella massima serie il 20 marzo successivo, nel pareggio esterno per 1-1 con la ; a fine anno avr\u00e0 disputato complessivamente 5 partite, con in aggiunta il gol segnato contro la Triestina. Riconfermato per la stagione successiva, gioca un'unica partita, il 28 maggio 1950 sul campo del , e a fine stagione scende in prestito Serie C, con le maglie di Gallaratese (26 presenze e 6 gol) e , con il quale retrocede in IV Serie nel campionato 1951-1952.\nDopo un'altra annata in IV Serie con il Falck Vobarno, nella quale segna 7 gol in 19 partite, l'Atalanta lo cede definitivamente al Marzoli Palazzolo, dove disputa tre stagioni ancora in IV Serie. Chiude la carriera con un'annata nel , nel quale realizza 4 reti in 18 presenze."}
{"id": "1749530", "revid": "729019", "url": "https://it.wikipedia.org/wiki?curid=1749530", "title": "Rai Corporation", "text": "Rai Corporation - Italian Radio TV System \u00e8 stata una societ\u00e0 della Rai che produceva, distribuiva e commercializzava programmi radiofonici e televisivi del proprio gruppo negli Stati Uniti. La societ\u00e0 era posseduta completamente dalla RAI, e a sua volta era proprietaria di Rai Corporation Canada.\nFondata il 20 gennaio del 1960, aveva la sua sede principale nel quartiere di Manhattan, a New York. Esisteva fino al 2010 anche una filiale a Montevideo, in Uruguay (\"Representacion para las Americas\").\nNell'Autunno del 2011 in un piano di riduzione dei costi per raggiungere il pareggio di bilancio il CDA ha stabilito la chiusura della societ\u00e0. Il 1\u00ba gennaio 2012 sono state consegnate le lettere di licenziamento ai dipendenti. Il 12 aprile 2012 \u00e8 stato l'ultimo giorno di lavoro per i dipendenti dato che in tale giorno la societ\u00e0 ha cessato tutte le sue attivit\u00e0. Il direttore generale Lorenza Lei in varie interviste ha dichiarato che la chiusura non costituisce un depotenziamento delle attivit\u00e0 dell'azienda all'estero, ma \u00e8 solamente una variazione del modello di produzione.\nDopo la chiusura tutti i beni della societ\u00e0 sono stati messi all'asta on line (dalle apparecchiature di ripresa, agli strumenti satellitari, alle scrivanie). La vendita \u00e8 avvenuta dalle 7 del mattino del 2 maggio 2012 alle 10 del 3 maggio 2012."}
{"id": "1749532", "revid": "339392", "url": "https://it.wikipedia.org/wiki?curid=1749532", "title": "Raiga Kurosuki", "text": ""}
{"id": "1749533", "revid": "287204", "url": "https://it.wikipedia.org/wiki?curid=1749533", "title": "Polimeria", "text": "La polimeria, detta anche interazione genica, \u00e8 un meccanismo di determinazione di un carattere fenotipico da parte di pi\u00f9 geni.\nInterpretazione molecolare.\nLa maggior parte dei caratteri riconoscibili negli organismi \u00e8 il risultato dell'azione di prodotti (molecole) finali ottenuti attraverso sequenze pi\u00f9 o meno lunghe di processi biologici, ossia di reazioni biochimiche.\nCiascuna delle reazioni della catena \u00e8 controllata da un gene, attraverso la sintesi di specifici enzimi che catalizzano le reazioni stesse.\n\u00c8 pertanto intuibile che il prodotto finale si ottiene solo nel caso che siano presenti contemporaneamente tutti i geni codificanti gli enzimi necessari alle varie reazioni della catena.\nEsempio.\nLa colorazione della pelle dei mammiferi \u00e8 dovuta a quantit\u00e0, tipo e distribuzione del pigmenti, tra i quali il principale \u00e8 la melanina.\nIn condizioni normali essa si deposita sotto forma di granuli nelle cellule dell'asse del pelo in crescita e nei mammiferi pu\u00f2 essere nero-marrone (eumelanina) o giallo-rossa (feomelanina).\nIl processo che porta alla formazione di melanina parte dall'amminoacido aromatico tirosina ed \u00e8 composto da una lunga serie di trasformazioni chimiche, ciascuna delle quali \u00e8 catalizzata da enzimi codificati da specifici geni."}
{"id": "1749535", "revid": "1305772", "url": "https://it.wikipedia.org/wiki?curid=1749535", "title": "Ardy Lightfoot", "text": "Ardy Lightfoot \u00e8 un videogioco a piattaforme uscito per Super Nintendo nel 1993 in Giappone e nel 1996 negli USA. Sviluppato da ASCII, fu pubblicato da Titus negli Stati Uniti d'America.\nArdy Lightfoot \u00e8 un suricato antropomorfo accompagnato dal suo migliore amico \"Pec\", un pinguino blu di forma rotondeggiante.\nTrama.\nLa storia del gioco narra che il sacro arcobaleno \u00e8 stato spezzato in sette pezzi e tocca ad Ardy ritrovarli tutti. Chiunque ottenga tutti e sette i pezzi potr\u00e0 esaudire un desiderio. Un re malvagio di nome Visconti ha gi\u00e0 ottenuto un pezzo e sta cercando gli altri. Per questo motivo ha mandato diverse creature e sottoposti, come Beecroft, Catry e altri. Queste creature si oppongono ad Ardy durante il gioco. Ardy \u00e8 aiutato da amici lungo la sua strada come il vecchio del villaggio (di cui non si sa il nome), la giovane Nina ed un misterioso avventuriero di nome Don Jacoby (molto in stile Indiana Jones).\nModalit\u00e0 di gioco.\nPec pu\u00f2 essere usato come un'arma, o pu\u00f2 prendere il posto di altri strumenti utili, come una mongolfiera o un distruttore di rocce. Se Ardy viene colpito da un nemico quando \u00e8 in compagnia di Pec, quest'ultimo sparisce e pu\u00f2 essere recuperato da una cesta. Se Ardy \u00e8 senza Pec, pu\u00f2 sempre attaccare i nemici saltandoci sopra con la coda. Egli pu\u00f2 anche proteggersi temporaneamente dai nemici e dalle spine nascondendosi dietro uno specchio. \nCambiamenti nella versione USA.\nQuando Titus ha pubblicato \"Ardy Lightfoot\" per il pubblico americano, furono introdotte alcune modifiche. Queste includevano numerosi sprite, come la posa da \"attesa\" di Ardy, la rimozione degli animali che piangevano sullo sfondo del livello della foresta, e nel livello 6 \"Eaten!\" (\"Mangiato!\"), lo sprite della \"pila di ossa\" di Catry a causa della morte per acido fu rimpiazzato da uno sprite di Catry che giace a terra; anche l'acido che colava dal tetto fu rimosso."}
{"id": "1749536", "revid": "1494169", "url": "https://it.wikipedia.org/wiki?curid=1749536", "title": "Oggetti non stellari nella costellazione dei Pesci", "text": "Principali oggetti non stellari visibili nella costellazione dei Pesci."}
{"id": "1749538", "revid": "308548", "url": "https://it.wikipedia.org/wiki?curid=1749538", "title": "Riserva naturale Le Bine", "text": "La riserva naturale Le Bine \u00e8 un'area naturale protetta situata nei comuni di Acquanegra sul Chiese e Calvatone, tra le province di Cremona e Mantova e inserita nel Parco dell'Oglio Sud. \u00c8 stata istituita dalla regione Lombardia con Decreto di Consiglio n\u00ba 769 del 1\u00ba ottobre 1987.\nIl luogo.\nL'oasi \u00e8 privata, anche la palude, e si \u00e8 giunti alla costituzione della riserva grazie ad una politica mirata alla conservazione dell'ambiente. Nel anni 1972 e 1973 la popolazione locale si preoccup\u00f2 affinch\u00e9 l'area venisse mantenuta e preservata da eventuali bonifiche. L'appello fu accolto dal WWF e il 10 maggio 1973 l'area venne dichiarata \"oasi faunistica\".\nAttualmente nell'area gravitano tre soggetti: la propriet\u00e0, il WWF con politiche di conservazione, studio e attivit\u00e0 didattica, ed un'azienda agricola che promuove un'attivit\u00e0 agrituristica ed un'agricoltura biocompatibile. Tutto ci\u00f2 ne fa dell'oasi la pi\u00f9 sviluppata tra le riserve della Provincia di Cremona e Mantova per quanto riguarda la fruizione sostenibile.\nLa riserva si sviluppa attorno ad un vasto meandro del fiume Oglio ancora collegato ad esso ma anche con apporti d'acqua sorgentiferi. In effetti l'origine della palude non \u00e8 naturale, ma \u00e8 conseguenza di una rettificazione artificiale dell'Oglio, avvenuita nel XVIII secolo per favorire la navigazione. Il meandro abbandonato si \u00e8 gradualmente impaludato, favorendo la colonizzazione di specie vegetali e animali tipiche delle zone palustri.\nNell'area vi sono interventi di rinaturalizzazione (sostituzione di aree coltivate con boschi e stagni), mentre nelle zone agricole la pioppicoltura, prevalente fino al 2002, \u00e8 stata sostituita successivamente da impianti misti con latifoglie autoctone (arboricoltura da legno a scopo) in parte destinati a essere gestito come bosco. Gli interventi sono stati realizzati grazie ai fondi europei sullo sviluppo rurale messi a disposizione tramite la Regione Lombardia.\nFlora.\nFiume, argini, palude e zone coltivate permettono l'insediamento di diversi habitat.\nFauna.\nEsempi di animali che abitano nell'oasi.\nServizi.\nPercorsi di educazione ambientale per gruppi scolastici, tirocini di scuole secondarie e Universit\u00e0, percorsi in bicicletta lungo gli argini, agriturismo."}
{"id": "1749542", "revid": "404449", "url": "https://it.wikipedia.org/wiki?curid=1749542", "title": "Centro commerciale Il Gualdo", "text": "Il centro commerciale Il Gualdo \u00e8 un complesso architettonico a uso commerciale e residenziale situato a Punta Ala, nel comune di Castiglione della Pescaia, in provincia di Grosseto.\nStoria.\nIl Gualdo nasce come complesso residenziale all'inizio degli anni Sessanta.\nDopo la costruzione del complesso Delfino, con un edificio previsto di nove piani e interrotto all'altezza del sesto grazie all'intervento di Italia Nostra, viene dato l'incarico all'architetto Ludovico Quaroni per una soluzione pi\u00f9 organica, di uguale cubatura ma ristretta nelle dimensioni e meglio inserita nell'ambiente.\nLa committenza era rappresentata da un consorzio di banche riunite sotto il nome di Societ\u00e0 Punta Ala S.p.A., con sedi a Torino, Roma e Milano; in un secondo momento la propriet\u00e0 pass\u00f2 a Pesenti.\nPer il progetto, Quaroni si avvalse della collaborazione degli architetti Roberto Maestro, Aldo Ponis, S. Paoli, G. Esposito. La direzione dei lavori fu assunta dall'architetto Francesco Paolo Piemontese per le residenze, dall'architetto Walter Di Salvo per il centro civico e commerciale.\nSull'area totalmente libera, con la unica presenza del palazzone Delfino che avrebbe dovuto essere esplicitamente mimetizzato e un boschetto di robinie e quercioli sul limite ovest, assolutamente da conservare, venne costruito il complesso residenziale costituito da nuclei condominiali di casette unifamiliari raccolte intorno ad una piazzetta centrale.\nPer la vita sociale del complesso si rendeva necessaria una rete completa di attrezzature, servizi e negozi, concentrata nella piastra del cosiddetto centro civico, progettato nel 1963 e diviso in due lotti di lavori per la realizzazione, compita per la prima met\u00e0 nel 1964, per la seconda intorno al 1967.\nLa volont\u00e0 dei progettisti era quella di realizzare una composizione in scala umana mossa e varia, articolata all'interno di un anello viario e collegata da due principali percorsi pedonali, la via del Sole e la via della Luna - cos\u00ec chiamate per la loro diversa esposizione.\nIl modulo di base adottato, secondo il quale venne suddivisa l'intera area, fu quello del quadrato di .\nSempre sul quadrato, ribaltabile e riducibile ad una C nell'eventualit\u00e0 di inglobare gli alberi esistenti, si basava la progettazione delle residenze, ispirate a modelli nord-africani sulla base delle esperienze compiute poco tempo prima in Tunisia sia da Quaroni che da Maestro: in ciascun nucleo le tredici abitazioni erano organizzate su due piani sfalsati fra loro, con un giardino per gli appartamenti al piano terreno e una grande terrazza coperta da un pergolato per quelli al primo piano, dotati di accesso indipendente dalla piazzetta centrale.\nNella casbah delle residenze si inseriva a Sud il centro commerciale, in un primo tempo previsto con un'articolazione pi\u00f9 dilatata sul terreno, sfrangiata in diversi corpi poi compattati nella stecca attuale, ispirata a contemporanee realizzazioni inglesi caratterizzate dall'architettura \"lunga\" tipica di quegli anni e nel caso specifico voluta in contrappunto all'incongruo fuori scala del preesistente condominio Delfino.\nDavanti a quest'ultimo era stata realizzata, su progetto dell'arch. Maestro, una gradonata-giardino che costituir\u00e0 poi il raccordo con la piastra del centro commerciale stesso, il quale, nella previsione originaria del tetto praticabile e percorribile, avrebbe dovuto caratterizzarsi come edificio-ponte tra collegamenti pedonali a quote diverse e come una sorta di strada su due piani parzialmente coperta, con negozi, ristoranti, servizi in genere.\nParticolare attenzione era stata riservata alla vegetazione, nel senso dell'assoluta salvaguardia della poca esistente e di un'abbondante piantumazione ex novo concentrata soprattutto lungo il canale d'acqua che attraversa da Sud a Nord l'area e che, dopo il primo tratto intubato nel passaggio sotto il centro commerciale, \u00e8 stato lasciato aperto.\nIn fase realizzativa, molti accorgimenti di progetto sono stati sacrificati per motivi economici: il rivestimento in quadrelli di clinker, le cui sfumature bruno-rossastro ed ocra avrebbero valorizzato cromaticamente le architetture, \u00e8 stato invece realizzato in mattonelle di gr\u00e8s e non \u00e8 stato attuato il previsto rivestimento in pietra dei pilastri, lasciati in cemento armato a vista; i pezzi prefabbricati in cemento armato studiati dallo stesso Quaroni per una migliore e pi\u00f9 veloce risoluzione dei punti di pi\u00f9 difficile esecuzione (scale ecc.) risultano oggi, per l'invecchiamento e per l'azione del salmastro, in un mediocre stato di conservazione.\nCos\u00ec Muratore descrive il complesso residenziale: \"La planimetria de \"Il Gualdo\" \u00e8 una C quasi completamente chiusa intorno ad una zona verde da lasciare inedificata. Un anello stradale corre lungo l'esterno servendo i parcheggi delle diverse zone. L'unit\u00e0 fondamentale \"di vicinato\", secondo la terminologia urbanistica degli anni '60, raggruppa sette case. La loro dislocazione segue una serie di possibili varianti, in rapporto alle visuali e ai percorsi pedonali. La dimensione e l'unitariet\u00e0 della realizzazione consentono dei risultati positivi irripetibili nelle citt\u00e0 \"normali\"\" (MURATORE 1992, p.\u00a0278).\nDescrizione.\nContesto urbanistico.\nIl centro commerciale, in origine denominato Centro Civico, sorge all'interno del complesso disponendosi parallelamente al preesistente condominio Delfino e sviluppandosi in senso orizzontale. Fra le villette circondate da pini e lecci e collegate da percorsi strettamente pedonali, esso costituisce un episodio a parte, un'isola attrezzata per lo shopping e per i servizi usata prevalentemente nei mesi estivi, e, insieme al complesso della piscina, un luogo di incontro e di vita sociale. Alle testate, su quote differenti, sono ubicati i parcheggi.\nL'esterno.\nConcepito come edificio-ponte di raccordo tra due strade pedonali poste a quote diverse, e a sua volta sorta di strada su due piani parzialmente coperta con uffici, negozi, agenzie, ristorante ecc., la stecca del centro commerciale si sviluppa per una lunghezza di circa 150\u00a0m.\nMostra un impianto longitudinale con una parte centrale aperta con le due doppie scalinate di collegamento con il piano superiore, dove i negozi si aprono sul lato esterno di due lunghi ballatoi interrotti di tratto in tratto da collegamenti trasversali.\nDiviso, oltre che in negozi, in piccoli appartamenti adibiti ad uffici e servizi di vario genere, l'edificio presenta una struttura a pilastri e travi in cemento armato a vista con tamponamenti in laterizio rivestito in piastrelle in gr\u00e8s ceramico.\nLe doppie scalinate di collegamento sono in cemento armato con gradini in cemento e corrimani in metallo verniciato, le pavimentazioni in cotto e pietra al piano terreno, in gomma rigata nei corridoi del primo piano e in ceramica all'interno dei negozi, gli infissi in pino di Svezia naturale.\nOltre all'essenzialit\u00e0 costruttiva coniugata all'uso di materiali di un certo pregio, l'attenzione dei progettisti sembra essersi concentra sulla funzione sociale dell'edificio, ancora oggi in questo senso perfettamente funzionante ed estremamente vivo: il tetto, piano, era previsto in origine percorribile, in modo da rafforzare la caratterizzazione di edificio-strada, luogo non solo di servizio ma anche e soprattutto di scambio tra gli abitanti del complesso; inoltre, i corridoi sono stati studiati e dimensionati in larghezza in modo tale da consentire non solo il passaggio davanti ai negozi, ma anche l'incontro e la sosta, resa possibile dalla presenza di sedute sia lungo i corridoi che nei vasti spazi coperti del pian terreno.\nSulla testata Ovest \u00e8 addossata una scalinata esterna per l'eccesso diretto al primo piano, mentre percorrendo il piano terreno ci si imbatte, a met\u00e0 dell'edificio, nel torrente che attraversa l'area da Sud a Nord e che scorre trasversalmente all'edificio, intubato nel tratto sotto il Centro stesso per tornare alla luce immediatamente dopo, creando un angolo di natura fresco ed inaspettato.\nL'interno.\nLa sistemazione all'interno di numerose fioriere e di rampicanti, l'uso di materiali come il legno, il cotto e la pietra, l'accentuata orizzontalit\u00e0 dell'impianto fanno inoltre del centro civico un'architettura organicamente inserita nel paesaggio, un elemento di viva funzionalit\u00e0 calato nella natura senza forzature."}
{"id": "1749544", "revid": "1543377", "url": "https://it.wikipedia.org/wiki?curid=1749544", "title": "Giovanni Melchiorre Calosso", "text": " Citato da Giovanni Bosco nelle sue \"Memorie\", nelle quali viene indicato come suo mentore.\nBiografia.\nLaureatosi in Teologia all'universit\u00e0 di Torino nel 1782, nel 1791 fu parroco di Bruino. Nel 1813, dopo aver lasciato l'incarico, fu ospite del fratello a Berzano e qui, dal 1829, dopo essere diventato cappellano di Morialdo, fece la conoscenza di don Bosco e lo accolse come suo allievo per un anno. Il 21 novembre 1830, in punto di morte, lasci\u00f2 a Don Bosco le chiavi di una cassaforte contenente seimila lire: una donazione al giovane sacerdote perch\u00e9 potesse continuare gli studi. Don Bosco, tuttavia, rifiut\u00f2 il dono, consegnando il denaro agli eredi di don Calosso."}
{"id": "1749545", "revid": "729019", "url": "https://it.wikipedia.org/wiki?curid=1749545", "title": "Paulo Amaral", "text": "Fu il primo a schierare la difesa a zona nel calcio italiano allenando alla nella stagione 1962-63.\n\u00c8 morto nel 2008, poco dopo essere rientrato in Brasile, a Copacabana, dove viveva da anni, all'et\u00e0 di 85 anni.\nCarriera.\nPaulo Lima Amaral fu il famoso preparatore atletico della spedizione della nazionale di calcio brasiliana vincitrice dei campionati mondiali di calcio di e . Con i suoi metodi di allenamento (era detto il \"sergente di ferro\") consent\u00ec alla squadra carioca di superare quei limiti atletici e disciplinari che probabilmente ne avevano frenato i successi nei decenni precedenti.\nGigantesco, alto quasi due metri, negli anni quaranta aveva giocato senza grande successo come centromediano nel Flamengo e nel Botafogo. Nel 1953 consegu\u00ec il diploma di insegnante di educazione fisica e preparatore atletico. Considerato per i suoi metodi di preparazione atletica un perfetto ginnasiarca, incuriosiva all'epoca la sua testa completamente rasata.\nDivenne ben presto uno dei migliori preparatori atletici brasiliani, tanto che Vicente Feola lo volle nel team della nazionale di calcio brasiliana nel campionati mondiali di calcio di . I risultati furono eccellenti, tanto che Amaral assunse un paio d'anni dopo la guida del quotato club del Botafogo, pur continuando a svolgere l'attivit\u00e0 di allenatore atletico della nazionale.\nStraordinariamente prestante, salv\u00f2 quasi da solo i giocatori della nazionale carioca, aggrediti dagli avversari uruguayani nel corso di una infuocata sfida in Argentina per il Campionato del Sudamerica nel 1959.\nCome trainer, privilegiava il gioco a zona e applicava l'ardito schema 4-2-4, che si trasformava in 4-3-3 in fase difensiva.\nI suoi metodi innovativi suscitarono grande interesse, tanto che Amaral fu ingaggiato come trainer nel campionato italiano di Serie A dalla Juventus che allen\u00f2 con alterne fortune dal 1962 all'ottobre 1963, quando fu rilevato da Eraldo Monzeglio. In seguito in Italia torner\u00e0 ad allenare brevemente il Genoa dell'era post-Meroni (nel 1964, per otto partite, dopo essere subentrato a Beniamino Santos, morto in un incidente stradale). In Italia, in 46 partite in panchina in Serie A ha totalizzato 22 vittorie, 11 pareggi e 13 sconfitte.\nSi trasfer\u00ec poi in Brasile, dove riprese ad allenare varie squadre di prima divisione e svolse il ruolo di preparatore atletico della spedizione della nazionale di calcio brasiliana nel campionati mondiali di calcio di .\nSuccessivamente in Brasile allen\u00f2 numerose squadre tra le quali l'Atletico Mineiro e il Fluminense, con il quale conquist\u00f2 il titolo brasiliano nel 1970. Si rec\u00f2 pi\u00f9 tardi in Portogallo per allenare il Porto fra il 1971 e il 1972, e in seguito in Paraguay per allenare la nazionale. Tornato brevemente in patria, concluse la sua carriera in Arabia Saudita, a Riyad, con la squadra dell'Al-Hilal, nel 1978."}
{"id": "1749547", "revid": "1372005", "url": "https://it.wikipedia.org/wiki?curid=1749547", "title": "Joscelin II di Edessa", "text": "Biografia.\nFiglio di Joscelin I e di Beatrice d'Armenia.\nIl giovane Joscelin fu preso prigioniero nella Battaglia di Azaz nel 1125 e fu poi riscattato da Baldovino II, Re di Gerusalemme.\nGoverno della contea.\nNel 1131, suo padre Joscelin I fu gravemente ferito durante l'assedio di un piccolo castello, tenuto dai turchi Danishmendidi, a nord-est di Aleppo.\nJoscelin II si rifiut\u00f2 di muovere, con il piccolo esercito di Edessa, contro i Danishmendidi, cos\u00ec Joscelin I, come ultimo atto poco prima di morire, trasportato su una lettiga guid\u00f2 il suo esercito contro la fortezza di Kaisun, costringendo l'emiro Gazhi II a ritirarsi.\nJoscelin II govern\u00f2 il pi\u00f9 debole ed isolato degli Stati crociati.\nEgli per\u00f2 non aveva la grandezza del padre e distrusse l'opera dei suoi predecessori; all'occasione ladro, si immischi\u00f2 nelle dispute teologiche siriache e risedette a Turbessel piuttosto che a Edessa.\nNel 1138 si alle\u00f2 con il Principato di Antiochia e l'imperatore bizantino Giovanni II Comneno per attaccare Zangi, l'atabeg di Aleppo, ma questi li sconfisse.\nTornati ad Antiochia Giovanni fu costretto a tornare a casa da una rivolta, innescata da timori verso l'Impero bizantino che Giovanni stava cercando di estendere nel territorio degli stati crociati del nord, ed organizzata da Joscelin.\nCaduta della contea.\nNel 1143 morirono sia Giovanni II che Folco di Gerusalemme, lasciando Joscelin senza alleati in grado di aiutarlo a difendere Edessa.\nPeraltro a quell'epoca Zangi aveva riunito Aleppo e Mosul e cominciava a minacciare Edessa mentre Joscelin II era distratto da un dissidio con la Contea di Tripoli che di conseguenza rifiut\u00f2 di intervenire in suo aiuto.\nL'Atabeg Zangi assedi\u00f2 la citt\u00e0 nel 1144 e, in mancanza del Conte e di una guarnigione sufficiente, se ne impadron\u00ec il 24 dicembre dello stesso anno, senza incontrare grandi difficolt\u00e0.\nJoscelin fugg\u00ec a Turbessel da dove continu\u00f2 a governare i restanti territori ad ovest dell'Eufrate.\nApprofittando della morte di Zangi, la popolazione armena di Edessa si rivolt\u00f2 (27 ottobre 1146) e Joscelin II pot\u00e9 fare ritorno.\nRiconquist\u00f2 tutto tranne la cittadella, per\u00f2 non ricevette aiuti dagli altri stati crociati ed in novembre la sua improvvisata spedizione fu scacciata da Edessa dal figlio di Zangi Nur al-Din.\nJoscelin riusc\u00ec a stento a fuggire; la popolazione armena di Edessa fu massacrata, mentre la popolazione siriaca fu espulsa, nonostante la sua francofobia; la citt\u00e0 rimase deserta.\nEdessa fu il primo Stato crociato a cadere e la sua caduta fu il catalizzatore della Seconda crociata nel 1146, che termin\u00f2 in un disastro. \nEdessa non fu mai riconquistata, Turbessel cadde in mani musulmane nel 1149, segnando la fine della contea.\nNel 1150 Joscelin II fu catturato da Nur al-Din e fu tenuto prigioniero nella Cittadella di Aleppo fino alla morte nel 1159.\nMatrimonio e discendenza.\nSpos\u00f2 Beatrice, vedova di Guglielmo Signore di Saona, che nel 1150 vendette ci\u00f2 che restava della contea all'imperatore bizantino Manuele I Comneno e si trasfer\u00ec nel Regno di Gerusalemme, con il tesoro ricavato dalla vendita ed i tre figli:"}
{"id": "1749549", "revid": "1272592", "url": "https://it.wikipedia.org/wiki?curid=1749549", "title": "Collegio Cavalleri", "text": "L'ex Collegio Cavalleri \u00e8 un edificio di Parabiago, situato in piazza Maggiolini (piazza principale), un tempo adibito a scuola per i giovani provenienti dalle casate nobili milanesi. L'edificio \u00e8 stato recentemente ristrutturato (2015) e sono sorti al suo interno abitazioni e spazi commerciali.\nFondazione del \"Collegio Cavalleri per i Nobili\".\nAll'inizio del XVIII secolo i fratelli sacerdoti Don Claudio I Cavalleri e Don Carlo Filippo Cavalleri, entrambi di costituzione fragile e salute cagionevole, sotto l'egida protettrice dell'agiato padre, aprirono un \"Collegio Convitto\" riservato all'istruzione dei giovani rampolli della nobilt\u00e0 milanese e lombarda. L'anno di fondazione \u00e8 il 1696, come risulta da breve apostolico datato 1742 conservato presso l'Archivio Storico Diocesano di Milano. A pochi mesi dall'apertura, riscuoteva un grande successo, gli alunni aumentavano ed i fratelli Cavalleri, per ampliarlo, acquistarono dal notaio Giuseppe Vailati-Carcano una villa con giardino adiacente al primo edificio, sito sulla piazza della chiesa, divenendo cos\u00ec in un unico corpo un palazzo che costeggia l'attuale piazza Maggiolini fino all'angolo con via Santa Maria, mentre sul retro si prolunga fino al parco Corvini.\nDon Claudio I mor\u00ec l'8 agosto del 1718, a soli 45 anni, lasciando al fratello Don Carlo Filippo la direzione del collegio, sotto il quale crebbe di fama e di numero di alunni; il prestigio ottenuto allettava i pi\u00f9 famosi professori liceali e ginnasiali dell'epoca e non mancavano le cospicue donazioni degli ex alunni. Carlo Filippo mor\u00ec nel 1760, la direzione venne quindi affidata al nipote Don Claudio II Cavalleri, studioso e letterato .\nLa direzione di Don Claudio II Cavalleri.\nSotto il suo rettorato, che era stato anche allievo della scuola stessa, il collegio visse la sua epoca migliore e venne anche arricchito di una torre astronomica (ancora ben visibile in piazza Maggiolini) e di un salone teatro, ma anche conobbe un periodo caratterizzato da frequenti ricevimenti, feste e banchetti.\nTra le varie sono da ricordare la grande festa organizzata per il 17 maggio 1761, in onore della visita del Cardinale Pozzobonelli Arcivescovo di Milano, coronata da una rappresentazione teatrale intitolata \"Giuseppe Salvatore\", interpretata da alcuni alunni e scritta appositamente da Don Claudio II .\nDa ricordare anche il ricevimento del 19 giugno 1777, per la visita di un ex alunno, il cardinale Angelo Maria Durini Arcivescovo di Ancira, giunto a Parabiago in occasione della festa patronale dei Santi Gervasio e Protasio. I festeggiamenti erano a lui dedicati perch\u00e9 l'anno prima era stato elevato da Papa Pio VI alla porpora cardinalizia; Don Claudio II per l'occasione riusc\u00ec a commissionare all'architetto Antonio Bibiena un portico, affrescato poi dal pittore Giuseppe Medici, autore anche delle decorazioni del teatro.\nDurante questo periodo le principali materie di studio erano l'italiano, il latino, il francese, la geografia e l'aritmetica; gli studenti, che ammontavano a circa un'ottantina, versavano una retta annuale di 335 lire.\nMa Don Claudio II, oltre alle larghe spese per i vari festeggiamenti, con i quali elogiava i suoi ospiti, era anche un generoso benefattore, caritatevole verso i bisognosi ed attento alle opere pubbliche della Parabiago dell'epoca, sicch\u00e9 le risorse economiche del Collegio cominciarono ad andare in crisi.\nGli ultimi anni.\nDon Claudio II Cavalleri mor\u00ec il 9 aprile 1791. Il suo erede, Francesco Cavalleri, affid\u00f2 la direzione al parabiaghese Don Antonio Maria Coldiroli, gi\u00e0 insegnante presso il Collegio ed amico del grande ebanista Giuseppe Maggiolini; proprio quest'illustre amicizia port\u00f2 alla vendita in quello stesso anno del \"Salone Teatro\", che l'artista trasform\u00f2 nel suo secondo laboratorio artigianale, con annessa abitazione ai piani primo e secondo; qui morirono lo stesso Maggiolini e, pi\u00f9 avanti, il figlio Francesco e l'allievo Cherubino Mezzanzanica.\nAlla morte del Coldiroli (1794) la scuola fu quasi costretta a chiudere, a causa dell'esaurimento delle risorse finanziarie, ma il Parroco parabiaghese Don Agostino Peregalli, ne scongiur\u00f2 la triste sorte divenendone direttore, coadiuvato dai docenti Don Francesco Landini da Ravenna, Canonico di Sarzana, Don Giambattista Crivelli e Don Giacomo Barbaglia. Egli decise, nel 1810, di vendere l'edificio e con il ricavato di acquistare l\"'ex monastero di Sant'Ambrogio della Vittoria\", facendone la nuova sede.\nNel 1816, dopo la morte di Don Peregalli, il rettore fino al 1840 fu Don Giuseppe Agnelli, che riport\u00f2 per breve tempo il Collegio in auge, ottenendo il pareggiamento del ginnasio. Gli successe Don Giovanni Brunati fino al 1857, quando l'istituzione venne soppressa.\nDurante il XX secolo l'edificio venne frazionato e venduto a diversi proprietari; per gran parte di esso cominci\u00f2 una lunga decadenza, fino agli inizi del XXI secolo, quando fu acquistato da un'impresa immobiliare allo scopo di ristrutturarlo per adibirlo ad abitazioni; il progetto venne bloccato per molto tempo, a causa delle polemiche riguardo alla demolizione degli edifici, mantenendo soltanto la facciata verso la piazza Maggiolini e la torre astronomica. Nonostante ci\u00f2, dopo circa nove anni, l'impresa pot\u00e9 riprendere i lavori mantenendo il progetto originario. I lavori sono attualmente in corso."}
{"id": "1749552", "revid": "75775", "url": "https://it.wikipedia.org/wiki?curid=1749552", "title": "Curva temporale chiusa", "text": ""}
{"id": "1749554", "revid": "110157", "url": "https://it.wikipedia.org/wiki?curid=1749554", "title": "Torre Fossa", "text": "Torre Fossa \u00e8 una frazione di Ferrara di 420 abitanti, facente parte della Circoscrizione 2.\nDista 6\u00a0km da Ferrara e si sviluppa lungo la \"via Bassa\", tra Ferrara e Fossanova San Marco.\nPresente gi\u00e0 nel XIII secolo col nome di \"Torre della Fossa\" e menzionata da Ludovico Ariosto nell'Orlando Furioso.\nIl nome deriverebbe da una stazione di imbarco e sbarco sul Po di Primaro all'imbocco della fossa di navigazione fra Ferrara e Bologna."}
{"id": "1749556", "revid": "1544245", "url": "https://it.wikipedia.org/wiki?curid=1749556", "title": "Colonia marina Giuseppina Saragat", "text": "La colonia marina Giuseppina Saragat \u00e8 un edificio situato in via delle Colonie a Marina di Grosseto, nel comune di Grosseto.\nStoria.\nLa colonia venne realizzata alla fine degli anni cinquanta per conto del Centro Italiano di Solidariet\u00e0 Sociale (C.I.S.S.) su progetto dell'architetto Teseo Cutini.\nLa sua funzione originaria cessa alla fine degli anni settanta; nei dieci anni successivi \u00e8 stata utilizzata come abitazione temporanea per sfrattati e per altre funzioni provvisorie. Attualmente \u00e8 di propriet\u00e0 privata e versa in condizioni di totale abbandono.\nNelle previsioni del PRG del Comune di Grosseto (art. 96 C3 NTA), il complesso, dato il precario stato delle edificazioni, dovr\u00e0 essere abbattuto e completamente sostituito con un nuovo corpo di fabbrica ad U, aperto verso la spiaggia, da destinarsi ad uso alberghiero e a centro per convegni e congressi.\nLa critica.\nNella recente pubblicazione di V. Cutini e U. Pierini \u00e8 censita tra i pochi episodi di colonie marine del litorale grossetano e come uno degli ultimi esempi di quella tipologia.\nArchitettura.\nL'esterno.\nIl complesso, ormai in stato di totale abbandono, copre 1470\u00a0m\u00b2. per un volume di 13060\u00a0m\u00b3. al centro di una vasta area alberata e recintata di circa 18.400\u00a0m\u00b2., prospiciente il litorale a Nord dell'abitato di Marina di Grosseto, in una localit\u00e0 solo da pochi anni interessata dalla costruzione di servizi turistici.\nLa facciata Ovest prospetta direttamente sul mare, da cui l'edificio \u00e8 separato da poche centinaia di metri di spiaggia, mentre sul retro scorre il lungo rettilineo della via delle Colonie. Gli sono contigui altri due complessi sorti come colonie marine, attualmente utilizzati come scuole e conservati in buone condizioni.\nSul lato lungo la via delle Colonie il complesso \u00e8 identificato da una insegna in bronzo, con la scritta \"Istituto per l'infanzia Giuseppina Saragat\", montata su tubi in acciaio a loro volta inseriti su un basamento in laterizio a vista.\nAll'interno della pineta, il complesso si articola in due corpi di fabbrica parallelepipedi, risultanti dalla compenetrazione di pi\u00f9 volumi regolari di differenti altezze ed ispirati, nella loro chiarezza volumetrica e nella scansione regolare delle aperture che qualifica i fronti, a modelli razionalisti. I due fabbricati appaiono tra loro disassati e collegati da un percorso coperto pavimentato in travertino e fiancheggiato da esili pilastri a sezione quadrata che sostengono la copertura leggermente inclinata.\nIl fabbricato principale, affacciato verso il mare, si eleva su tre piani fuori terra e presenta fronti uniformi, scanditi da file di bucature rettangolari; la facciata prospiciente la spiaggia \u00e8 conclusa all'estremit\u00e0 Est da un loggiato chiuso da stretti setti murari. Il piano terreno conserva il rivestimento in travertino mentre superiormente il trattamento ad intonaco \u00e8 quasi del tutto deteriorato, mettendo a nudo la muratura mista in pietrame e laterizio con solai in cemento armato.\nSul fronte tergale, affacciato verso il secondo corpo di fabbrica, si ripete la scansione regolare delle finestrature mentre al piano terreno un profondo androne immette al salone e al vano scala interno.\nDall'androne si diparte anche il percorso coperto di collegamento che si salda al secondo corpo di fabbrica tramite il loggiato esistente sul fronte della costruzione stessa che, rialzato su 7 gradini in travertino, disimpegna gli accessi al vasto salone del piano terra e al vano scale di collegamento interno.\nUn secondo accesso al fabbricato si trova lateralmente, preceduto da una breve scalinata e da un piccolo portico. Il fronte tergale del secondo fabbricato, affacciato sulla pineta, mostra ancora una volta file regolari di finestre di maggiori dimensioni e alcune aperture circolari corrispondenti ai servizi igienici.\nInterno.\nEssendo gli edifici in stato di totale degrado, tutti gli accessi sono stati murati ed \u00e8 stato quindi impossibile effettuare il sopralluogo interno. Il caseggiato fronte mare \u00e8 costruito su 3 piani: il pianterreno \u00e8 formato da un ampio ingresso che collega a 2 servizi igienici, cinque vani adibiti ad aule ( la colonia era ad uso scuola elementare soltanto per i secondi e terzi trimestri delle classi 3a, 4a e 5a ), un soggiorno con vetrata dove si svolgevano prove per eventuali recite; vi \u00e8 poi una scala a U da cui si raggiungeva il secondo piano. Quest'ultimo era diviso in vari locali di uno molto ampio adibito a camerata/dormitorio con adiacenti da un lato servizi igienici e dall'altro una camera dove alloggiava un'educatrice; questa stanza aveva anche una piccola finestra che dava nel dormitorio dei ragazzi per poterli controllare. Il piano \u00e8 poi completato da un locale adibito ad infermeria con camera a 2 posti letto. Il terzo piano era simile al secondo, cio\u00e8 con camerata/dormitorio ecc. con altri locali che venivano usati come aule per il doposcuola.\nIl secondo caseggiato \u00e8 cos\u00ec strutturato: il piano terra \u00e8 composto di un grande locale adibito a refettorio con adiacenti cucine e locali di servizio pi\u00f9 un ampio vano dove ci riuniva per giocare quando pioveva e vi era anche l'unico televisore. Il secondo e il terzo piano erano simili e ospitavano, anche qui, dormitori e servizi."}
{"id": "1749564", "revid": "1498232", "url": "https://it.wikipedia.org/wiki?curid=1749564", "title": "Festivalbar 1964", "text": "La prima edizione del Festivalbar si tenne ad Asiago nel mese di agosto del 1964.\nLa manifestazione fu ideata, organizzata e condotta da Vittorio Salvetti e consisteva in una presentazione di cantanti gi\u00e0 affermati e nuovi emergenti, i cui dischi in uscita per l'estate gareggiavano semplicemente attraverso il numero di selezioni che venivano fatte nei juke box. A vincere la manifestazione era i brano pi\u00f9 \"gettonato\" nel gruppo di canzoni partecipanti.\nRegolamento.\nNella prima edizione i brani in gara erano dieci, sette interpretati da \"Campioni\" e tre dai \"Giovani\". Non era stata prevista nessuna trasmissione televisiva ma solo una serata finale sponsorizzata da un'azienda, in cui furono attribuiti i premi.\nDirezione artistica.\nVittorio Salvetti"}
{"id": "1749565", "revid": "599013", "url": "https://it.wikipedia.org/wiki?curid=1749565", "title": "Rethimnon", "text": "La Rethimnon era una nave traghetto appartenuta con questo nome dal 1972 al 2001 alla compagnia di navigazione cretese Anek Lines.\nServizio.\nVarata nel 1971 in Giappone con il nome di \"Central No 5\", venne venduta gi\u00e0 nel 1972 alla Anek Lines insieme alla gemella \"Central no 2\" a causa della sospensione del collegamento tra K\u014dbe e Kawasaki sul quale erano impiegate. Rinominata \"Rethimnon\" e ristrutturata, entr\u00f2 in servizio nel 1973 su una linea tra il Pireo e Candia, sulla quale rimase fino al 2000. Sostituita sulla sua rotta dalle pi\u00f9 grandi e moderne \"Lato\" e \"Lissos\", venne spostata per il 2001 su una linea Pireo-Retimo, prima di essere venduta, nello stesso anno, alla araba Naif Marine Services insieme alla gemella.\nRinominata \"Jabal Ali 2\", fu utilizzata per collegamenti tra Iraq, Emirati Arabi e Bahrein. Nel 2009 fu venduta per la demolizione."}
{"id": "1749571", "revid": "57342", "url": "https://it.wikipedia.org/wiki?curid=1749571", "title": "Irulan Corrino", "text": "La Principessa Irulan Corrino \u00e8 un personaggio dei romanzi di fantascienza \"Dune\", \"Messia di Dune\" e \"I Figli di Dune\". Cenni alla sua infanzia sono presenti nei romanzi appartenenti a \"Il preludio a Dune\", ciclo realizzato da Brian Herbert e Kevin J. Anderson. Si vocifera che sar\u00e0 un personaggio di primo piano di un nuovo ciclo in realizzazione da parte della coppia Herbert/Anderson (\"Heroes of Dune\").\nNel film \"Dune\" di David Lynch \u00e8 stata interpretata dall'attrice Virginia Madsen, mentre nelle miniserie per la TV \"Dune - Il destino dell'universo\" e \"I Figli di Dune\" \u00e8 stata impersonata da Julie Cox.\nStoria del personaggio.\nIrulan \u00e8 la figlia maggiore dell'81\u00ba Imperatore Padisha Shaddam IV e di Lady Anirul, una Bene Gesserit. Ha quattro sorelle minori: Chalice, Wensicia, Josifa e Rugi. Di queste, solo Wensicia riveste un ruolo di rilievo, nel \"Messia\".\nAffascinata dalla storia, brevi estratti dei suoi scritti relativi al periodo che riguarda l'ascesa degli Atreides appaiono in vari libri del ciclo, anche se la presenza maggiore \u00e8 in \"Dune\".\nNascita e prima infanzia.\nIrulan nasce nel 10.162 e si ritrova subito immersa negli intrighi alla corte del padre su Kaitain, la capitale dell'Impero. Qui riceve la migliore educazione possibile allo scopo di renderla la figlia perfetta del capo di uno sterminato ma fragile Impero, esempio di raffinatezza ed eleganza.\nViene descritta come dotata di una figura slanciata, splendida pelle, capelli biondi e occhi verdi e luminosi. Come la madre, viene addestrata alla maniera delle Bene Gesserit, le quali intendono darla in sposa al Kwisatz Haderach (risultato dell'unione tra la casa Harkonnen e la casa Atreides) e porre fine alla dinastia Corrino. In questo modo pensano di assicurarsi il controllo del trono imperiale, e quindi della razza umana.\nNonostante le manovre della Sorellanza e del padre, il quale vorrebbe impiegarla in un matrimonio di convenienza, Irulan manterr\u00e0 sempre una forte coscienza di s\u00e9 e della propria identit\u00e0 personale, qualit\u00e0 che le causeranno non pochi problemi, specie con le Bene Gesserit e gli Atreides. La mancanza di disciplina e il fatto di non sottoporsi all'agonia della spezia le impediranno di realizzare appieno il proprio potenziale diventando una Reverenda Madre.\nComplotto contro gli Atreides.\nIl padre di Irulan \u00e8 la mano che orchestra la distruzione del Duca Leto Atreides tramite il Barone Vladimir Harkonnen (il complotto in s\u00e9 \u00e8 per\u00f2 un parto del suo mentat deviato Piter De Vries).\nTuttavia, in pi\u00f9 di un romanzo \u00e8 sottolineato come Shaddam provasse una certa affinit\u00e0 verso il duca Leto, al punto che (secondo la stessa Irulan) l'avrebbe desiderato come figlio e deplorava le circostanze che li rendevano nemici.\nIl complotto \u00e8 come segue: attirati sul pianeta deserto Arrakis con la pretesa di rimpiazzare gli Harkonnen nella lucrosa attivit\u00e0 di estrazione della spezia, gli Atreides sono vittima di un tradimento da parte del dottor Wellington Yueh. Il sabotaggio li lascia inermi di fronte all'attacco a sorpresa degli Harkonnen, le cui fila vengono rinforzate da alcune unit\u00e0 dei temibili Sardaukar imperiali.\nIn apparenza, gli Atreides sono stati sterminati: Leto muore di fronte al Barone, mentre il figlio Paul e la concubina del Duca, Lady Jessica, sono dati per dispersi nel deserto. I corpi non vengono mai trovati, ma gli Harkonnen ritengono che il deserto li abbia uccisi.\nTramonto dei Corrino.\nPer un certo lasso la situazione alla corte imperiale e sul pianeta Arrakis si stabilizza, con il ritorno degli Harkonnen a dirigere l'estrazione della spezia. Glossu Rabban, detto \"la Bestia\", \u00e8 incaricato di mantenere l'ordine su Dune: egli \u00e8 il fratello di Feyd-Rautha e, dei due nipoti del Barone, \u00e8 certamente quello che pi\u00f9 di tutti gli assomiglia in quanto a ferocia, anche se gli manca la lucidit\u00e0 nel complottare trame e intrighi e, in definitiva, l'intelligenza dello zio.\nLa sanguinosa soppressione, specie dopo il breve respiro dato loro dal dominio Atreides, suscita le ire dei Fremen, la popolazione di gente del deserto autoctona del pianeta. Cos\u00ec, dopo qualche anno, su Dune si scatena un jih\u0101d. Guidati dal redivivo Paul (che si nasconde dietro al nome di Muad'Dib), i Fremen portano al collasso la produzione di spezia, massacrano e umiliano gli Harkonnen. A questo punto Shaddam \u00e8 costretto a intervenire. Radunate tutte le milizie Sardaukar, si reca su Arrakis in compagnia di Irulan.\nLe truppe imperiali subiscono una disastrosa sconfitta. L'Imperatore si trova ora in posizione di inferiorit\u00e0 di fronte a Paul, che a questo punto detta le proprie condizioni: liberazione di Arrakis dalle forze di occupazione e matrimonio con Irulan. In caso contrario minaccia la distruzione del ciclo che produce la spezia e quindi il collasso dell'Impero.\nShaddam \u00e8 furioso, ma non pu\u00f2 opporsi. Irulan sposa Paul, che prende possesso del trono imperiale, e i Corrino vengono esiliati su Salusa Secundus. Arrakeen, la capitale di Arrakis, diventa la nuova capitale dell'Impero.\nIl matrimonio con Paul Atreides.\nIn origine Irulan desidera effettivamente il matrimonio con Paul, tramite cui mantenere un certo lustro per la casa Corrino. Presto scoprir\u00e0 che l'unione \u00e8 una pura formalit\u00e0, e sar\u00e0 invece l'amata concubina Chani a portare in grembo i figli di Paul, cancellando cos\u00ec ogni sua ambizione. Ci\u00f2 nonostante, non accetter\u00e0 mai le ripetute offerte di Paul di procurarle un compagno con cui dividere la propria vita, sia pure al di fuori del matrimonio.\nIl risentimento verso tale destino e gli ordini da parte delle Bene Gesserit (che manovrano per riportare la linea degli Atreides sotto il controllo del proprio programma riproduttivo) la inducono a partecipare ad una congiura da loro ordita insieme ai Tleilaxu e alla Gilda Spaziale. Nel \"Messia\" la vediamo somministrare di nascosto dei pericolosi contraccettivi a Chani per dodici anni.\nQuando Chani adotta una particolare dieta Fremen per contrastare l'azione delle droghe, e rimane incinta, la Reverenda Madre Mohiam ordina ad Irulan di provocare l'aborto di qualsiasi potenziale concepimento.\nA questo punto, un cambiamento comincia a manifestarsi in Irulan, che si rifiuta di eseguire l'ordine.\nLa nascita dei gemelli.\nChani muore dopo aver partorito i gemelli Leto II e Ghanima. A seguito di ci\u00f2, il cieco Paul si incammina nel deserto secondo le usanze Fremen per andare a morire.\nIrulan \u00e8 profondamente addolorata da tali avvenimenti e si ritiene responsabile della morte di Chani e, indirettamente, dello stesso Paul, che si accorge di amare. Decide di dedicare la propria vita ai figli di Paul: disobbedisce agli ordini della Sorellanza e li educa come loro madre adottiva.\nNe \"I Figli\" finisce per legarsi a Ghanima, con la quale ha comunque una relazione difficile a causa delle facolt\u00e0 della bambina (le esperienze delle vite passate di tutti gli antenati della sua ascendenza genetica). Ricopre anche il ruolo di capo consigliere di Alia, ora reggente dell'Impero per conto dei gemelli.\nLa paranoica Alia, per\u00f2, non ha fiducia in lei in quanto la ritiene ancora una Corrino. In effetti, Irulan seguir\u00e0 Ghanima e Stilgar nel deserto durante la ribellione dei Fremen contro la tirannia della reggente. In seguito verr\u00e0 catturata da Alia insieme a Ghanima e imprigionata, sotto l'accusa di avere rapito gli eredi dell'Impero e di aver aiutato la sorella Wensicia a organizzare l'attentato ai loro danni.\nUltimi anni.\nDopo la salita al trono di Leto II come Imperatore-Dio dell'universo conosciuto, Irulan passa il resto della sua vita istruendo i figli di Ghanima e continuando i propri studi in qualit\u00e0 di storico, redigendo molti lavori che costituiscono fonti importanti per la storia ufficiale dell'universo.\nMuore, presumibilmente su Arrakis, nel 10.248.\nIl personaggio cinematografico.\nIrulan \u00e8 essenzialmente la narratrice del romanzo \"Dune\", come appare chiaro fin dall'inizio nel film di Lynch che, almeno in questo, \u00e8 fedele all'originale. Qui per\u00f2 appare di persona solo nell'introduzione ed alla fine della storia per sposare Paul, ragion per cui risulta un personaggio del tutto insignificante.\nViceversa, uno dei meriti delle serie televisive \u00e8 di ritagliarle un nuovo ruolo, facendola partecipare ad una sotto-trama originale. John Harrison, regista della prima miniserie e sceneggiatore della seconda, ha affermato di sentire il bisogno di espandere il ruolo della Principessa in \"Dune - Il Destino dell'Universo\" per tre motivi: innanzitutto per la posizione di rilievo che Irulan occupa nel resto del ciclo; in secondo luogo perch\u00e9, dopotutto, con gli estratti dai suoi libri storici \u00e8 comunque una presenza significativa nel libro; infine, perch\u00e9 ci\u00f2 forniva una finestra sulla casa Corrino.\nA valle di ci\u00f2, \u00e8 indubbio che Irulan sia uno dei personaggi pi\u00f9 intriganti della miniserie.\nInfatti, a seguito dell'insediamento degli Atreides, Irulan viene inviata da suo padre su Arrakis per confermare la supposta benevolenza imperiale verso il Duca. Qui comincia a nutrire subito un certo interesse per Paul (lo svilupparsi del rapporto viene bruscamente interrotto dall'intervento dai Sardaukar che formano la guardia personale della principessa).\nSuccessivamente all'apparente vittoria degli Harkonnen nello scontro per il possesso del pianeta, Irulan intuisce la mano di Shaddam dietro le quinte. D\u00e0 quindi prova di una certa intraprendenza spiando un incontro segreto tra la Reverenda Madre Mohiam e un membro della Gilda. Incuriosita da quanto apprende, si reca su Giedi Primo per incontrare Feyd-Rautha (l'unica parte, esclusa quella finale, effettivamente presente nel libro). Tramite un cauto ma piuttosto spinto flirt, gli carpisce informazioni che confermano i suoi sospetti: il terribile Muad'Dib che sta massacrando gli Harkonnen alla guida dei Fremen \u00e8 in realt\u00e0 Paul Atreides.\nIrulan \u00e8 la pi\u00f9 lesta a capire quanto sta succedendo, e convince il padre a portarla con s\u00e9 su Arrakis per offrirgli consiglio; \u00e8 ancora una volta la prima a suggerire il matrimonio con Paul, ritenendo impossibile fermare la sua ascensione al trono imperiale, e tutto sommato desiderando essere al suo fianco."}
{"id": "1749573", "revid": "404449", "url": "https://it.wikipedia.org/wiki?curid=1749573", "title": "Mausoleo Vivarelli", "text": "Il mausoleo Vivarelli \u00e8 un edificio funerario situato nel cimitero comunale di Talamone, nel comune di Orbetello.\nStoria.\nVoluto dal cavaliere Jader Vivarelli (Montiano, 2 febbraio 1836 \u2013 Bengodi, 10 febbraio 1904), personaggio di spicco nella zona di Talamone dove si adoper\u00f2 per le operazioni di bonifica, il mausoleo venne progettato dall'architetto grossetano Lorenzo Porciatti insieme allo stesso committente, e realizzato tra il 1905 e il 1906 (Vivarelli muore improvvisamente nel 1904 e ne aveva concordato in vita la costruzione e l'arredo).\nIn anni recenti l'edificio ha subito gravi danni per un brillamento di cariche esplosive avvenuto nei dintorni, in seguito al quale sono andate distrutte le vetrate e gravemente danneggiati gli scanni di legno pregiato che dovettero essere eliminati.\nDescrizione.\nInserito nell'angolo anteriore destro all'interno del piccolo cimitero di Talamone, di cui costituisce l'episodio di pregio, il mausoleo appare perfettamente visibile gi\u00e0 dalla strada e si segnala sia per la dimensione eccezionale che per l'inaspettato registro stilistico: immerso \"in un'aura lievemente orientaleggiante che ci riporta ai moduli neoromantici\" e decisamente fuori scala rispetto al contesto, dalla sua posizione decentrata il mausoleo svetta \"come una corona di dimensioni eccezionali\" (idem), preceduto da un breve viale fiancheggiato da cipressi e chiuso da un cancelletto in ferro battuto.\nL'esterno.\nDi impianto regolare, si configura come un torrione rivestito in travertino, con il piano superiore aperto su ciascun lato da grandi finestre a forma di cuore, al di sopra delle quali si imposta un tamburo ottagonale, anch'esso aperto su ogni lato e concluso da una cupola a bulbo di forma schiacciata in laterizio.\nL'ingresso alla cripta, a pian terreno, \u00e8 inserito nella profondit\u00e0 della doppia scalinata posta ad avancorpo sul davanti per consentire l'accesso al piano superiore, delimitata da una balaustra in ferro battuto a volute e linee curve di sapore Art Nouveau la cui leggerezza e il decorativismo quasi eccessivo, in contrasto con la possente solidit\u00e0 della struttura retrostante, si richiamano alle merlettature in pietra, che riempiono in parte la luce delle grandi aperture a cuore, elemento caratterizzante della costruzione sia per l'esotismo della forma che per l'inserimento prezioso di tali inedite grate. Attualmente alcune delle aperture risultano murate, al pari delle otto finestrine del tamburo, per l'avvenuta distruzione delle vetrate policrome che in origine le chiudevano.\nTale perdita ha mutilato il colorismo dell'insieme e annullato le suggestive luminosit\u00e0 che dovevano formarsi all'interno del vano al primo piano, destinato al culto, dove si conserva il monumentale busto di marmo bianco del fondatore.\nL'interno.\nPer la difficolt\u00e0 di rintracciare l'attuale propriet\u00e0 non \u00e8 stato possibile effettuare il sopralluogo all'interno dell'edificio.\nCritica.\nOpera di grande visibilit\u00e0 e di inusuale cifra stilistica, il mausoleo viene richiamato come una prova inaspettata nel panorama della produzione del Porciatti, nonch\u00e9 la massima espressione del suo eclettismo artistico.\nParticolarmente colpito dalla sua architettura \u00e8 stato l'archeologo Otto Wilhelm von Vacano, il quale ne auspicava il recupero e la valorizzazione del suo significato artistico nel quadro della vasta opera dello stesso Porciatti."}
{"id": "1749578", "revid": "372624", "url": "https://it.wikipedia.org/wiki?curid=1749578", "title": "Torre del Romito", "text": "La Torre del Romito, su cui \u00e8 posto il Castello Sonnino, \u00e8 il punto pi\u00f9 alto del maestoso promontorio sulla costa livornese che va dal quartiere di Antignano a Castiglioncello. \nAlto 91\u00a0m s.l.m, uno spaventoso strapiombo di settanta metri lo separa dalla vicina, bellissima \"Cala del Leone\" dalla parte di Livorno e da una caletta con un piccolo porto dalla parte di Quercianella. La strada statale Aurelia lo separa dalle Colline livornesi, raggiungendo in quel punto l'altezza di 70\u00a0m s.l.m."}
{"id": "1749580", "revid": "125245112", "url": "https://it.wikipedia.org/wiki?curid=1749580", "title": "Vulvodinia", "text": "La Societ\u00e0 internazionale per lo studio delle patologie vulvovaginali (ISSVD) ha definito la vulvodinia come un disturbo vulvare della durata di almeno 3 mesi, descritto dalle donne che ne soffrono come bruciore, dolore o dispareunia, in assenza di alterazioni obiettive visibili di rilievo o di disturbi neurologici clinicamente identificabili.\nVulvodinia localizzata / vestibolite vulvare.\nLa condizione \u00e8 diagnosticata per esclusione di altri problemi vulvovaginali identificabili, quali ad esempio la candidosi e la vaginite batterica. Il dolore pu\u00f2 essere generalizzato o localizzato nella regione vulvare. Se localizzata nella regione vestibolare, la vulvodinia \u00e8 definita \"vestibolodinia\", un tempo chiamata vestibulite vulvare. Il dolore della vulvodinia pu\u00f2 interessare il clitoride; questa condizione \u00e8 chiamata clitorodinia. Non \u00e8 chiaro se queste condizioni siano manifestazioni della stessa malattia, poich\u00e9 la diagnosi \u00e8 la stessa, ma le cause di queste patologie sono ancora oggetto di discussione. Il dolore pu\u00f2 essere provocato dal contatto: in questo caso la vulvodinia si definisce \"provocata\".\nPossibili cause.\nSi stanno investigando varie possibili cause e trattamenti. A parte la discussione sulle possibili e/o accertate componenti psicogene del disturbo, la medicina ginecologica ha ipotizzato tra le possibili cause: uso di contraccettivi orali (in particolare drospirenone)\n, allergia, sensibilit\u00e0 a sostanze chimiche o organismi che si possono trovare nell'ambiente, malattia autoimmunitaria, simili al lupus erythematosus, tensione cronica o spasmi dei muscoli dell'area vulvare, infezione, ferite, sensibilit\u00e0 chimica e neuropatia. Alcuni casi sembrano effetti avversi di interventi di chirurgia genitale, come la labiectomia. Un ruolo fondamentale nello sviluppo della vulvodinia sembra sia da attribuirsi a un mediatore proinfiammatorio detto mastocita (in inglese \"mastcell\"). Tale mediatore ha la funzione di scatenare la reazione infiammatoria in risposta a qualsiasi danno infettivo, chimico o fisico. Nelle donne con vulvodinia, il mastocita \u00e8 sovraregolato; ci\u00f2 significa che l'area vulvare \u00e8 perennemente infiammata anche in assenza di una reale minaccia per l'organismo, ovvero che \u00e8 sufficiente uno stimolo innocuo a scatenare la risposta infiammatoria.\nDiagnosi.\nLa diagnosi \u00e8 basata sul dolore percepito dalla paziente, con comuni riscontri fisici, in assenza di cause identificabili per diagnosi differenziali. Viene eseguito in particolare il \u201ctest del cotton-fioc\u201d per individuare le aree di dolore e categorizzarne la severit\u00e0. L'assenza di sintomi visibili, la scarsa letteratura scientifica, nonch\u00e9 un certo pregiudizio ha spinto a lungo a considerare il disagio, senza approfondimenti, come frutto d'ipocondria. Si \u00e8 anche rilevato che molte donne iniziano a sentire i sintomi quando diventano sessualmente attive, e perci\u00f2 hanno esitato ed esitano a manifestare il dolore vulvare cronico e a cercarne la cura.\nTrattamento.\nNon vi \u00e8 un approccio uniforme al trattamento, e numerosi trattamenti proposti sono basati principalmente sull'esperienza empirica e su opinioni. Il trattamento \u00e8 spesso molto diverso da medico a medico e molti pazienti dovranno cambiare trattamento quando i tentativi primari falliscono. I trattamenti includono:\nLa vulvodinia nei media.\nNel secondo episodio della quarta stagione di \"Sex and the City\", a Charlotte viene diagnosticata la vulvodinia, e le vengono prescritti degli antidepressivi. Questo episodio \u00e8 stato molto criticato, in particolare dalla National Vulvodinia Association, che ha obiettato alla descrizione della condizione come minore, secondaria.\nSusanna Kaysen, nota per il suo romanzo \"La ragazza interrotta\" e il suo adattamento cinematografico, ha anche pubblicato \"Io e lei\", un romanzo che parla della sua esperienza con la Vulvodinia e i suoi sintomi debilitanti."}
{"id": "1749585", "revid": "439868", "url": "https://it.wikipedia.org/wiki?curid=1749585", "title": "Fossanova San Biagio", "text": "Fossanova San Biagio \u00e8 una frazione di Ferrara di 663 abitanti, facente parte della Circoscrizione 2.\nIl toponimo \"Fossanova\" deriva dalla costruzione di un nuovo fossato che ospitava le acque del Po per metterle in comunicazione con quelle del fiume preesistente di Gaibana, avvenuta nel 909 per volere del vescovo di Ravenna.\nIl borgo viene nominato in un atto notarile del 1174. Il borgo viene nominato in un atto notarile del 1174.\nPosta a 7\u00a0km da Ferrara, si sviluppa lungo l'argine destro del Po di Primaro lungo la \"Via Bassa\" tra Ferrara e Fossanova San Marco (con cui \u00e8 unita dal ponte Melica) e Sant'Egidio."}
{"id": "1749588", "revid": "1948203", "url": "https://it.wikipedia.org/wiki?curid=1749588", "title": "I milanesi ammazzano il sabato", "text": "I milanesi ammazzano il sabato \u00e8 il nono album in studio del gruppo musicale italiano Afterhours, pubblicato il 2 maggio 2008 dalla Universal.\nDescrizione.\nL'uscita dell'album \u00e8 stato preceduta da quella dell'EP \"Le sessioni ricreative\", pubblicato la settimana precedente. Il titolo \u00e8 ispirato a quello del noto romanzo noir di Giorgio Scerbanenco, \"I milanesi ammazzano al sabato\".\nIl disco contiene delle partecipazioni di Greg Dulli, gi\u00e0 collaboratore del precedente \"Ballate per piccole iene\", Cesare Malfatti dei La Crus e Brian Ritchie dei Violent Femmes.\nIl tour per la promozione dell'album \u00e8 partito il 2 maggio con prima tappa a Bologna. In precedenza sono stati girati 3 video promozionali, per le canzoni \"\u00c8 solo febbre\", \"Pochi istanti nella lavatrice\" e \"Riprendere Berlino\".\nL'album ha venduto pi\u00f9 di 100.000 copie.\nRiedizione.\nIl 24 ottobre 2008 viene pubblicata la reissue del disco con un cd aggiuntivo che comprende sei brani in versione live e due inediti. I sei brani live della reissue sono tratti dall'esibizione di fine maggio all'auditorium di Radio Popolare e uno dallo show di Roma. I due inediti sono \"Due di noi\" (con alla voce Roberto Dell'Era) e \"You know you're right\" (cover dei Nirvana)."}
{"id": "1749589", "revid": "36426", "url": "https://it.wikipedia.org/wiki?curid=1749589", "title": "Cappella Tonietti", "text": "Il mausoleo Tonietti \u00e8 un edificio funerario situato in localit\u00e0 Pinetina presso Cavo, nel comune di Rio sull'isola d'Elba.\nStoria.\nIl mausoleo venne costruito dall'architetto fiorentino Adolfo Copped\u00e8 per la famiglia Tonietti quale tomba di famiglia e come monumento a Giuseppe Tonietti, primo affittuario delle miniere elbane.\nTramite per l'incarico dell'opera fu l'industriale Pilade Del Buono, amico del Copped\u00e8 e socio di Ugo Ubaldo Tonietti, figlio di Giuseppe, nella societ\u00e0 Elba fondata nel 1899.\nLa data di realizzazione \u00e8 fissata al 1899 dal Cresti, tra il 1904 e il 1906 da Cozzi e Bossaglia e, pi\u00f9 recentemente, tra il 1900 e il 1901.La mancata autorizzazione cimiteriale ne imped\u00ec un impiego secondo la volont\u00e0 dei committenti e contribu\u00ec al suo abbandono e degrado . \nDescrizione.\nEsterno.\nIl mausoleo si configura come un imponente torrione a pianta quadrata che sia per la forma che per la posizione richiama da vicino l'idea di un elaborato faro.\nIsolato in vista del mare sul promontorio di Cavo, nella parte nord-est dell'isola, in mezzo ad un boschetto di lecci e macchia mediterranea cui si accede da una strada non asfaltata, il mausoleo \u00e8 costruito su un basamento quadrangolare preceduto da una scalinata marmorea, oggi totalmente degradata. Era cinto in origine da una pesante balaustrata - attualmente scomparsa - e si eleva rastremandosi fortemente verso l'alto, con un voluto effetto scenografico.\nIl materiale utilizzato per la costruzione \u00e8 la granodiorite elbana tagliata a bozze, con numerosi e caratterizzanti inserti in marmo bianco per gli eterogenei, magniloquenti episodi decorativi.\nPur nello stato di abbandono attuale, l'insieme si configura maestoso ed elaborato, ispirato ad un eclettico gigantismo tipico non solo dell'opera di Adolfo Copped\u00e8 ma pi\u00f9 in generale della produzione architettonica italiana di fine secolo.\nL'ampio e profondo arco di accesso, chiuso da una preziosa cancellata in ferro battuto, \u00e8 sostenuto da un doppio ordine di tozze colonne tuscaniche arricchite da mascheroni leonini; la ghiera dell'arco \u00e8 in conci di marmo alternativamente rustici e decorati da medaglioni lisci.\nAl di sopra del portale l'alta cornice si modella ai lati di uno spazio rettangolare su cui \u00e8 incisa la scritta \"Famiglia Tonietti\" in lapidario romano direttamente sormontata da un gufo stilizzato.\nMotivi decorativi di ispirazione romano-imperiale sono ancora le grandi prue rostrate poste al centro dei prospetti laterali e le minacciose protome antropomorfe che arricchiscono le cantonate al di sopra della fascia marmorea perimetrale collocata all'altezza dell'imposta dell'arcone di accesso.\nL'ordine superiore, sviluppato decisamente a mo' di obelisco dimensionalmente dilatato, vede un alleggerimento della componente plastica ed \u00e8 caratterizzato da un largo inserto marmoreo al centro del fusto, su cui sono ritagliati gli obl\u00f2 per l'illuminazione dell'interno, originariamente chiusi da vetrate colorate, e su cui sono posti, oltre l'ultima cornice, stemmi con simboli marinari.\nOltre la trabeazione di coronamento, sostenuta da archetti pensili e dotata di piccole grondaie di forma zoomorfa sugli spigoli, la torre si conclude una terrazza al centro della quale si eleva un ulteriore basso corpo cilindrico sormontato da un globo marmoreo. Come in molti edifici del Coppede' sono evidenti dei simboli esoterici di ispirazione massonica .\nInterno.\nAll'interno pi\u00f9 nulla \u00e8 rimasto della configurazione originaria. L'elaborata cancellata in ferro battuto risulta in parte divelta, \u00e8 crollato il solaio del pian terreno rendendo visibile il vespaio sottostante, non rimane alcuna traccia delle pavimentazioni n\u00e9 dei rivestimenti originali. In cattivo stato risulta anche la scaletta a chiocciola in ghisa posta al centro del vano elevata fino alla terrazza superiore.\nFortuna critica.\nConsiderato l'opera migliore della produzione di Adolfo Copped\u00e8 all'isola d'Elba, dove allo stesso architetto si devono per conto dei Del Buono la casa padronale della Fattoria di San Martino, l'edificio per abitazioni e la cappella di famiglia a Portoferraio, il mausoleo Tonietti si rivela significativo per lo stretto rapporto proprio del Copped\u00e8 tra architettura e repertori decorativi direttamente provenienti dalla pratica della scultura in legno. Nella sua estrema rappresentativit\u00e0, l'edificio mostra inoltre spunti e schemi compositivi manifestamente ispirati ad alcuni progetti di Raimondo D'Aronco ed in particolare al monumento commemorativo per Venezia."}
{"id": "1749595", "revid": "1442080", "url": "https://it.wikipedia.org/wiki?curid=1749595", "title": "We Throw Parties, You Throw Knives", "text": "We Throw Parties, You Throw Knives \u00e8 una canzone del gruppo gallese Indie pop Los Campesinos!. \u00c8 stata pubblicata dalla casa discografica Wichita Recordings il 26 febbraio 2007 in formato disco di vinile (7\") come singolo di debutto assieme a \"Don't Tell Me to Do the Math(s)\"."}
{"id": "1749597", "revid": "123477372", "url": "https://it.wikipedia.org/wiki?curid=1749597", "title": "Armavia", "text": "Armavia Airline Company Co. Ltd (in armeno: \u00ab\u0531\u0580\u0574\u0561\u057e\u056b\u0561\u00bb \u0561\u057e\u056b\u0561\u0568\u0576\u056f\u0565\u0580\u0578\u0582\u0569\u0575\u0578\u0582\u0576\u00bb \u054d\u054a\u0538) era una compagnia aerea con sede a Erevan, in Armenia e con hub presso l'aeroporto di Yerevan-Zvartnots. Trasportava passeggeri tra Armenia, Europa e Medio Oriente. Il 1\u00ba aprile 2013 ha dichiarato bancarotta, ed ha cessato le operazioni di volo."}
{"id": "1749602", "revid": "1543377", "url": "https://it.wikipedia.org/wiki?curid=1749602", "title": "Dexibuprofene", "text": "Il dexibuprofene (noto anche come S(+)-ibuprofene) \u00e8 una molecola appartenente alla classe dei farmaci antinfiammatori non steroidei (FANS). Il farmaco \u00e8 indicato nella terapia del dolore e nelle affezioni infiammatorie dell'apparato osteo-muscolari. Dexibuprofene \u00e8 l'enantiomero destrogiro e farmacologicamente attivo (quindi l'eutomero) del pi\u00f9 comune e diffuso ibuprofene, il quale \u00e8 invece un composto racemo di (+)-ibuprofene e (\u2212)-ibuprofene.\nIl farmaco \u00e8 dotato di propriet\u00e0 di tipo analgesico, antinfiammatorio e antipiretico. In Italia il farmaco \u00e8 venduto dalla societ\u00e0 farmaceutica \nTherabel S.p.A. con il nome commerciale di Seractil e da Bruno Farmaceutici S.p.A con il nome commerciale di Fenextra, nella forma farmaceutica di compresse rivestite e di granulato per sospensione.\nFarmacodinamica.\nIl meccanismo d'azione di dexibuprofene \u00e8 da imputare alle propriet\u00e0 inibitorie della biosintesi delle prostaglandine: viene cos\u00ec impedita la produzione di mediatori dell'infiammazione (e del dolore) come le prostacicline e le prostaglandine. La ridotta sintesi di prostaglandine \u00e8 secondaria alla inibizione da parte del farmaco dell'enzima prostaglandina-endoperossido sintasi conosciuta anche come ciclossigenasi. L'inibizione determinata dal farmaco non \u00e8 specifica e pertanto coinvolge entrambe le due isoforme di cicloossigenasi, sia la ciclossigenasi 1 (COX-1) sia la ciclossigenasi 2 (COX-2).\nFarmacocinetica.\nDopo somministrazione orale dexibuprofene \u00e8 ben assorbito dal tratto gastrointestinale, principalmente nell'intestino tenue. Nell'organismo il farmaco viene metabolizzato dal fegato mediante reazioni di idrossilazione e carbossilazione. I metaboliti sono farmacologicamente inattivi. L'eliminazione di dexibuprofene avviene principalmente per via urinaria (circa il 90%), e in misura minore attraverso la bile. L'emivita di eliminazione \u00e8 di 1,8-3,5 ore. Il legame con le proteine plasmatiche \u00e8 circa del 99%. La concentrazione plasmatica massima (Cmax) viene raggiunta dopo circa 2 ore (Tmax) dalla somministrazione orale. La somministrazione del farmaco con il cibo ne ritarda il tempo di raggiungimento della Tmax di circa un'ora e riduce la Cmax, ma non ha praticamente effetto sulla quantit\u00e0 assorbita.\nUsi clinici.\nIl farmaco viene impiegato nel trattamento sintomatico del dolore, da lieve a moderato, e in particolare nel trattamento della artrite reumatoide, osteoartrite, artropatie e osteoartrosi, spondilite anchilosante, nella dismenorrea, nell'attacco acuto di emicrania, nel dolore dentale e nel dolore post-operatorio.\nEffetti collaterali e indesiderati.\nIn corso di trattamento con dexibuprofene gli effetti avversi pi\u00f9 spesso evidenziati sono di natura gastrointestinale e includono: dispepsia, secchezza delle fauci, nausea, vomito, flatulenza, diarrea o costipazione, dolore addominale, melena, ematemesi, esacerbazione di una pregressa colite e la malattia di Crohn. Talvolta si verificano gastriti, ulcere peptiche, emorragia o perforazione gastrointestinale, in alcune circostanze fatale, in particolare negli individui anziani. Pi\u00f9 frequente \u00e8 la comparsa di disturbi della cute e del tessuto sottocutaneo tra cui eruzioni cutanee, rash, prurito, porpora, orticaria, angioedema. Raramente \u00e8 stata segnalata la sindrome di Stevens-Johnson, la necrolisi epidermica tossica (Sindrome di Lyell), lupus eritematoso e reazione di fotosensibilit\u00e0.\nAltri effetti avversi segnalati sono insonnia, cefalea, vertigini e capogiro, tinnito, rinite, broncospasmo, reazioni psicotiche, depressione, meningite asettica.\nControindicazioni.\nIl farmaco \u00e8 controindicato in soggetti con ipersensibilit\u00e0 nota al principio attivo oppure a uno qualsiasi degli eccipienti. \u00c8 inoltre controindicato in soggetti con anamnesi di ulcera peptica attiva oppure di emorragia e perforazione intestinale dopo assunzione di FANS. Dexibuprofene \u00e8 inoltre controindicato nei pazienti in cui in precedenza si siano scatenate crisi di asma, rinite acuta, angioedema od orticaria in risposta alla assunzione di acido acetilsalicilico, o altri FANS.\nSconsigliato nei soggetti con lupus eritematoso e in allattamento.\nDosi terapeutiche.\nNei soggetti adulti la dose giornaliera raccomandata \u00e8 di 600\u2013900\u00a0mg, suddivisa in tre somministrazioni. Nei soggetti con sintomatologia dolorosa acuta, il dosaggio pu\u00f2 essere aumentato fino a 1200\u00a0mg al giorno, che rappresenta la dose massima giornaliera. Il dosaggio deve essere comunque regolato secondo la gravit\u00e0 del disturbo e la risposta del paziente. Come per altri FANS gli effetti avversi possono essere minimizzati con il ricorso alla pi\u00f9 bassa dose efficace e per la pi\u00f9 breve durata possibile di trattamento.\nSovradosaggio.\nIn caso di sovradosaggio i sintomi tendono a manifestarsi entro 4 ore dalla assunzione. I sintomi pi\u00f9 comuni sono: cefalea, nausea, vomito, dolore addominale, letargia, nistagmo, tinnito e atassia. Nei casi pi\u00f9 gravi si verificano sanguinamento gastrointestinale, ipotensione arteriosa, ipotermia, acidosi metabolica, crisi epilettiformi, coma. Il trattamento \u00e8 sintomatico e non c'\u00e8 un antidoto specifico. In caso di assunzione di quantit\u00e0 significative si ricorre alla lavanda gastrica, se la procedura pu\u00f2 essere effettuata entro breve (60-90 minuti) dall'ingestione. Si pu\u00f2 inoltre somministrare carbone attivato. L'emodialisi \u00e8 di dubbia efficacia in considerazione del forte legame del farmaco con le proteine plasmatiche."}
{"id": "1749606", "revid": "1543377", "url": "https://it.wikipedia.org/wiki?curid=1749606", "title": "Acemetacina", "text": "L\u2019 acemetacina \u00e8 una molecola, derivato dell'acido indolacetico, che appartiene alla classe dei farmaci antinfiammatori non steroidei (FANS). Il farmaco \u00e8 dotato di propriet\u00e0 analgesica, antinfiammatoria, antipiretica ed inibisce l'aggregazione piastrinica. Viene utilizzato nel controllo del dolore e della flogosi in malattie di natura reumatologiche e muscoloscheletriche. Acemetacina si comporta come un profarmaco che nell'organismo viene metabolizzato ad indometacina.\nIl farmaco attualmente non \u00e8 commercializzato in Italia.\nFarmacodinamica.\nIl meccanismo d'azione di acemetacina \u00e8 correlato alle propriet\u00e0 inibitorie della biosintesi delle prostaglandine: viene cos\u00ec impedita la produzione di mediatori dell'infiammazione (e del dolore) come le prostacicline e le prostaglandine. La ridotta sintesi di prostaglandine \u00e8 secondaria alla inibizione da parte del farmaco dell'enzima prostaglandina-endoperossido sintasi conosciuta anche come ciclossigenasi. L'inibizione determinata dal farmaco non \u00e8 specifica e pertanto coinvolge sia la ciclossigenasi 1 (COX-1) che la ciclossigenasi 2 (COX-2).\nFarmacocinetica.\nIn seguito a somministrazione orale acemetacina \u00e8 rapidamente e completamente assorbito dal tratto gastrointestinale. La concentrazione plasmatica massima (Cmax) viene raggiunta entro 3-4 ore (Tmax)dalla assunzione. La biodisponibilit\u00e0 di acemetacina \u00e8 prossima al 100%. L'emivita di eliminazione \u00e8 pari a circa 1 ora. Acemetacina tende ad accumularsi nella zona di infiammazione. Il farmaco \u00e8 eliminato dall'organismo principalmente per via urinaria.\nUsi clinici.\nIl farmaco viene impiegato nel trattamento sintomatico del dolore, da lieve a moderato, in particolare nella terapia della artrite reumatoide, osteoartrite, artropatie ed osteoartrosi, e spondilite anchilosante. Viene utilizzato anche nell'attacco di gotta e nel dolore acuto postoperatorio, tuttavia quest'ultima indicazione appare non supportata da sufficiente evidenza clinica.\nEffetti collaterali ed indesiderati.\nIn corso di trattamento con acemetacina gli effetti avversi pi\u00f9 spesso evidenziati sono di natura gastrointestinale e comprendono nausea, vomito, epigastralgia, dolore addominale, diarrea, sanguinamento gastrointestinale occulto (pu\u00f2 causare anemia in casi eccezionali), ulcera peptica (talvolta accompagnati da emorragie e perforazioni).\nInoltre si possono verificare cefalea, sonnolenza o insonnia, vertigini, affaticamento, tinnito (ronzio nelle orecchie), broncospasmo ed ematuria.\nControindicazioni.\nIl farmaco \u00e8 controindicato in soggetti con ipersensibilit\u00e0 nota al principio attivo oppure ad uno qualsiasi degli eccipienti. Deve esserne evitato l'utilizzo anche da parte delle donne che si trovano nell'ultimo trimestre di gravidanza e nelle donne che allattano al seno. Acemetacina non deve essere assunta da soggetti con diatesi emorragica e disturbi della coagulazione, affetti da insufficienza cardiaca grave, insufficienza epatica grave, ed insufficienza renale moderata o severa. Ne \u00e8 sconsigliato l'utilizzo in bambini sotto i 14 anni, in mancanza di adeguati studi clinici in questo gruppo di et\u00e0.\nDosi terapeutiche.\nNei soggetti adulti il dosaggio iniziale consigliato \u00e8 di 60\u2013180\u00a0mg al giorno. Nel trattamento post operatorio in genere si somministrano 120\u00a0mg 2 volte al giorno. La dose massima non dovrebbe oltrepassare i 300\u00a0mg al giorno. La durata del trattamento dipende dalla risposta individuale e dal quadro clinico. Tuttavia la terapia a dosi superiori a 180\u00a0mg al giorno non dovrebbe essere continuata per pi\u00f9 di 7 giorni.\nSovradosaggio.\nIn soggetti con assunzione eccessiva di acemetacina, accidentale o volontaria, si possono verificare sintomi come nausea, vomito, dolore epigastrico, sudorazione, disturbi del sistema nervoso, ipertensione, edema alle caviglie, oliguria, ematuria, depressione respiratoria, convulsioni e coma. \u00c8 necessario intraprendere quanto prima una adeguata terapia di supporto. In caso di assunzione recente \u00e8 possibile ricorrere alla lavanda gastrica, induzione della diuresi mantenendo l'equilibrio dei fluidi (elettroliti) e, se necessario, trattando l'ipotensione. Non si conoscono antidoti specifici."}
{"id": "1749607", "revid": "1442080", "url": "https://it.wikipedia.org/wiki?curid=1749607", "title": "Don't Tell Me to Do the Math(s)", "text": "Don't Tell Me to Do the Math(s) \u00e8 una canzone del gruppo gallese Indie pop Los Campesinos!. \u00c8 stata pubblicata dalla casa discografica Wichita Recordings il 26 febbraio 2007 in formato disco di vinile (7\") come singolo di debutto assieme a \"We Throw Parties, You Throw Knives\"."}
{"id": "1749611", "revid": "200568", "url": "https://it.wikipedia.org/wiki?curid=1749611", "title": "Lupus erythematosus", "text": ""}
{"id": "1749612", "revid": "1543377", "url": "https://it.wikipedia.org/wiki?curid=1749612", "title": "Aceclofenac", "text": "L'aceclofenac \u00e8 il principio attivo appartenente alla classe dei farmaci antinfiammatori non steroidei, ed in particolare al gruppo delle sostanze arilacetiche. Il farmaco viene utilizzato dai clinici per ridurre il dolore e la flogosi in particolare nelle malattie muscoloscheletriche.\nFarmacocinetica.\nAceclofenac dopo somministrazione per via orale ed intramuscolare \u00e8 rapidamente assorbito. Il picco plasmatico (Cmax) viene raggiunto in 1 ora (via di somministrazione intramuscolare) o 3 ore (via orale). La biodisponibilit\u00e0 \u00e8 vicina al 100% e l'emivita plasmatica \u00e8 mediamente di 4 ore. Nel liquido sinoviale aceclofenac raggiunge concentrazioni pari a circa il 57% dei livelli plasmatici. L'affinit\u00e0 per le proteine plasmatiche \u00e8 estremamente elevata (&gt; 99%).\nCirca il 65% della dose somministrata \u00e8 eliminata per via urinaria, principalmente sotto forma di idrossimetaboliti.\nUsi clinici.\nNella terapia della artrosi, artrite reumatoide e spondilite anchilosante.\nIl farmaco \u00e8 stato anche utilizzato per ridurre il dolore postoperatorio. Tuttavia in una recente Cochrane review si conclude affermando che non vi sono prove di efficacia di aceclofenac nel dolore acuto postoperatorio (almeno 150\u00a0mg in dose singola) assunto per via orale e, dato il gran numero di farmaci efficaci disponibili nella classe degli analgesici, il suo uso in questa indicazione non \u00e8 giustificato.\nEffetti collaterali ed indesiderati.\nIn corso di trattamento si possono verificare nausea, vomito, diarrea o costipazione, dolore addominale, flatulenza, melena ed ematemesi.\nIn alcuni pazienti si possono verificare broncospasmo, ematuria, capogiro e vertigini, insonnia, cefalea ed aumento di AST ed ALT con talvolta evoluzione ad epatite. Ulcere peptiche, perforazione o emorragia gastrointestinale, a volte fatale sono state segnalte in particolare nei soggetti anziani. Relativamente comune la comparsa di rash cutaneo e dermatiti. Pi\u00f9 rare le reazioni bollose, la sindrome di Stevens-Johnson e la necrolisi tossica epidermica.\nControindicazioni.\nSconsigliato negli infanti e in soggetti con insufficienza renale,in pazienti con cardiopatia ischemica, Arteriopatia obliterante periferica, malattie cerebrovascolari, o insufficienza cardiaca congestizia di grado II-IV (Classificazione New York Heart Association-NYHA). Inoltre da evitare in caso di porfiria.\nDosi terapeutiche.\nIn genere il farmaco \u00e8 assunto alla dose giornaliera raccomandata di 1 compressa da 100\u00a0mg ogni 12 ore.\nNel trattamento del pazienti anziano \u00e8 necessaria estrema cautela, particolarmente se il paziente presenta alterazioni della funzionalit\u00e0 renale o epatica, disfunzioni cardiovascolari o presenta rischio di interazione con altri contemporanei trattamenti farmacologici.\nInterazioni.\nAceclofenac come altri FANS pu\u00f2 ridurre l'effetto dei diuretici e di altri farmaci antiipertensivi. In alcuni soggetti con funzione renale compromessa la contemporanea somministrazione di aceclofenac ed un ACE inibitore od un antagonista dell'angiotensina II pu\u00f2 determinare un ulteriore peggioramento della funzione renale con evoluzione verso una insufficienza renale acuta, in genere reversibile."}
{"id": "1749615", "revid": "729019", "url": "https://it.wikipedia.org/wiki?curid=1749615", "title": "Ferrovia Novara-Pino", "text": "La ferrovia Novara-Pino \u00e8 una linea ferroviaria del Piemonte che diramandosi a Oleggio dalla linea Novara-Arona, collega il nodo ferroviario di Novara con Pino sulla Sponda del Lago Maggiore (frazione di Maccagno con Pino e Veddasca) raggiungendo il confine svizzero, dove si connette alla linea per Cadenazzo. Risulta parzialmente priva di traffico passeggeri dal 2013.\nStoria.\nIl progetto della linea, nei primi tempi chiamata Oleggio-Lago Maggiore-Pino Tronzano, nacque in previsione dell'apertura al traffico del tunnel ferroviario del Gottardo, la cui convenzione era stata stipulata nel 1869, con l'obiettivo di creare un itinerario merci congiungente la ferrovia del Gottardo con il porto di Genova evitando il nodo di Milano.\nLa linea fu successivamente inserita tra quelle finanziabili a totale carico dello Stato previste dalla legge Baccarini.\nTra Oleggio e Pino vennero costruite 18 gallerie e 29 tra ponti e viadotti. Per ragioni di spazio la stazione internazionale di confine fu posta a Luino il cui fascio binari venne coperto successivamente con una imponente tettoia metallica. Furono realizzate complessivamente 11 stazioni, di cui 2 di I classe, Sesto Calende e Laveno; 3 di II classe, Taino-Angera, Ispra e Maccagno; 5 di III classe, Pombia, Castelletto, Monvalle, Porto Valtravaglia e Pino; e una di IV classe, la fermata di Porto Varallo Pombia. Completavano i fabbricati di servizio 75 caselli di sorveglianza e 17 garitte.\nLa linea e le infrastrutture vennero realizzate potenzialmente atte al traffico internazionale ma le aspettative di convogliare un grande volume di traffico sulla linea vennero ridimensionate in quanto si prefer\u00ec privilegiare gli itinerari del Sempione e di Chiasso (nonostante quest'ultimo valico fosse difficile per le dure rampe in salita).\nLa linea ebbe la sua inaugurazione ufficiale sabato 18 novembre 1882, ma l'esercizio regolare venne avviato il 4 dicembre dello stesso anno.\nLa trazione elettrica, a corrente continua alla tensione di 3 kV, venne attivata il 1\u00ba giugno 1959 per la tratta da Luino a Laveno, e il 29 maggio dell'anno successivo per le restanti tratte da Luino al confine elvetico e da Laveno a Novara. L'elettrificazione della linea, parte dell'itinerario dalla Svizzera al porto di Genova venne decisa da una convenzione italo-elvetica per il potenziamento delle linee internazionali stipulata nel 1955.\nDal 15 dicembre 2013 la tratta Oleggio-Laveno Mombello \u00e8 chiusa al servizio viaggiatori.\nTraffico.\nLa tratta da Vignale a Oleggio risulta servita dai treni di Trenitalia della linea Novara Arona.\nLa tratta Laveno-Luino risulta servita da treni regionali Luino-Laveno-Gallarate, eserciti da Trenord a frequenza oraria.\nLa tratta da Laveno al confine svizzero \u00e8 servita dai treni della linea S30 (Bellinzona-Malpensa) delle rete celere del Canton Ticino,eserciti da Tilo\nLa tratta Oleggio-Laveno \u00e8 chiusa al servizio passeggeri dal 12 dicembre 2013. Sostituita da bus solo nel tratto Sesto Calende-Laveno.\nLa linea \u00e8 anche impiegata per il trasporto di merci verso la Svizzera, come riserva per le linee Domodossola-Milano e Milano-Como-Chiasso.\nPresso la stazione di Sesto Calende, impianto in comune con la Domodossola-Milano, \u00e8 presente una bretella di binari che permettono l'instradamento dei treni merci sulla linea ferroviaria in direzione Somma Lombardo e Gallarate, senza dover effettuare alcun regresso."}
{"id": "1749616", "revid": "228587", "url": "https://it.wikipedia.org/wiki?curid=1749616", "title": "MVM Cappellin", "text": "La MVM Cappellin &amp; C. \u00e8 stata una delle principali vetrerie artistiche di Murano a Venezia. Fu fondata nel 1925 e chiusa nel 1932.\nStoria.\nFu fondata nel 1925 da Giacomo Cappellin dopo la separazione da Paolo Venini con il quale quattro anni prima, nel 1921, aveva fondato la Cappellin Venini &amp; C. La MVM Cappellin &amp; C. aveva sede nel Palazzo Da Mula di Murano.\nLa direzione artistica inizialmente fu affidata da Giacomo Cappellin a Vittorio Zecchin che lo aveva seguito dalla Cappellin Venini &amp; C. Nel 1926, alla direzione artistica, subentr\u00f2 il giovane architetto Carlo Scarpa, che personalizz\u00f2 la produzione con grandi innovazioni nel design e nelle metodologie produttive.\nLa fabbrica fall\u00ec nel 1932 e nel 1933 venne rilevata dalla pi\u00f9 antica Pauly &amp; C. - Compagnia Venezia Murano che fece patrimonio dei disegni e di tutta la collezione."}
{"id": "1749617", "revid": "123343905", "url": "https://it.wikipedia.org/wiki?curid=1749617", "title": "Diflunisal", "text": "Il diflunisal \u00e8 un farmaco antinfiammatorio non steroideo (FANS) appartenente alla classe dei salicilati, con indicazione specifica per la riduzione del dolore e della flogosi nelle malattie muscolo-scheletriche.\nIndicazioni.\nViene utilizzato come trattamento contro il dolore moderato come nel caso del dolore ai denti o dismenorrea, contro malattie quali l'osteoartrosi e similari. Uno studio iniziato nel 2006 e pubblicato nel 2014 sul Journal of the American Medical Association ne ha inoltre dimostrato l'efficiacia nella cura dell'amiloidosi.\nControindicazioni.\nSconsigliato negli infanti, in caso di insufficienza renale e in allattamento.\nEffetti indesiderati.\nBroncospasmo, ematuria, vertigini, insonnia, cefalea, nausea, diarrea."}
{"id": "1749618", "revid": "1543377", "url": "https://it.wikipedia.org/wiki?curid=1749618", "title": "Etodolac", "text": "L'etodolac \u00e8 una molecola appartenente alla classe dei farmaci antinfiammatori non steroidei (FANS). Il farmaco \u00e8 dotato di propriet\u00e0 di tipo analgesico, antinfiammatorio e antipiretico. Il farmaco viene utilizzato per ridurre il dolore e la flogosi nelle malattie artritiche. In Italia etodolac era venduto dalla societ\u00e0 farmaceutica Wyeth Lederle, una controllata di Pfizer, con il nome commerciale di Lodine, nella forma farmaceutica di confetti da 300\u00a0mg. Il farmaco \u00e8 attualmente fuori commercio.\nFarmacodinamica.\nIl meccanismo d'azione di etodolac \u00e8 sostanzialmente da imputare alla inibizione della biosintesi delle prostaglandine, secondaria alla inibizione da parte del farmaco dell'enzima prostaglandina-endoperossido sintasi conosciuta anche come ciclossigenasi. Si impedisce cos\u00ec la produzione di mediatori dell'infiammazione (e del dolore) come le prostacicline e le prostaglandine.L'inibizione determinata dal farmaco \u00e8 tendenzialmente specifica e perci\u00f2 rivolta verso la ciclossigenasi 2, (COX-2), ma in parte coinvolge anche la ciclossigenasi 1, (COX-1).\nFarmacocinetica.\nDopo somministrazione per via orale etodolac \u00e8 ben assorbito dal tratto gastrointestinale. La concentrazione plasmatica massima (Cmax) viene raggiunta entro 1 ora dalla assunzione. Il farmaco si lega alle proteine plasmatiche in misura superiore al 99%. L'emivita di eliminazione \u00e8 di circa 7 ore. Nel plasma etodolac viene rinvenuto come tale e in forma glucuronata. L'eliminazione del farmaco avviene principalmente per via urinaria, per il 75% circa, e per via fecale per un restante 20%. Non sono state evidenziate differenze significative nella farmacocinetica in soggetti anziani, oppure in soggetti con insufficienza renale o epatica.\nUsi clinici.\nIl farmaco viene impiegato nel trattamento sintomatico del dolore, da lieve a moderato, in particolar modo per ridurre la flogosi in diversi processi infiammatori muscolo-articolari. In particolare viene utilizzato nella terapia della artrite reumatoide, osteoartrite, artropatie ed osteoartrosi, spondilite anchilosante.\nTrova anche indicazione nel trattamento del dolore post-operatorio.\nEffetti collaterali e indesiderati.\nIn corso di trattamento con etodolac effetti avversi pi\u00f9 spesso registrati sono di natura gastrointestinale: dispepsia, nausea, vomito, costipazione o diarrea, epigastralgia, flatulenza, dolore addominale. Sono stati inoltre segnalati malessere aspecifico, affaticamento, emicrania, sonnolenza o insonnia, nervosismo, ansiet\u00e0, depressione, tinnito, rash cutaneo, prurito.\nControindicazioni.\nIl farmaco \u00e8 controindicato in soggetti con ipersensibilit\u00e0 nota al principio attivo oppure a uno qualsiasi degli eccipienti. \u00c8 inoltre controindicato in soggetti con anamnesi di ulcera peptica attiva oppure di emorragia e perforazione intestinale dopo assunzione di FANS, e nei soggetti con grave insufficienza epatica o renale. Se ne sconsiglia l'uso sotto i 15 anni di et\u00e0 in quanto non \u00e8 stata determinata la sicurezza e l'efficacia di etodolac nell'et\u00e0 pediatrica. Deve esserne evitato l'utilizzo anche da parte delle donne che si trovano nell'ultimo trimestre di gravidanza e nelle donne che allattano al seno.\nDosi terapeutiche.\nNei soggetti adulti il dosaggio iniziale consigliato \u00e8 di 300\u00a0mg, due volte al giorno. La dose complessiva giornaliera non deve oltrepassare i 1200\u00a0mg. Come per altri FANS gli effetti avversi sono minimizzati con il ricorso alla pi\u00f9 bassa dose efficace e per la durata di trattamento, che occorre per controllare i sintomi, pi\u00f9 breve possibile.\nSovradosaggio.\nIn caso di assunzione accidentale o volontaria di dosi eccessive di etodolac \u00e8 necessario provvedere quanto prima alle normali misure di supporto, inclusa una adeguata idratazione, alla lavanda gastrica e alla somministrazione di carbone attivato. \u00c8 necessario monitorare le funzioni vitali del paziente e l'elettrocardiogramma. Non esiste un antidoto specifico."}
{"id": "1749620", "revid": "123344032", "url": "https://it.wikipedia.org/wiki?curid=1749620", "title": "Fenbufene", "text": " Fenbufene \u00e8 una molecola appartenente alla classe dei farmaci antinfiammatori non steroidei (FANS). Il farmaco \u00e8 dotato di propriet\u00e0 di tipo analgesico, antinfiammatorio e antipiretico. Trova indicazione nella riduzione del dolore e della flogosi associata a malattie muscoscheletriche e reumatologiche. Il farmaco non \u00e8 reperibile in Italia.\nFarmacodinamica.\nIl meccanismo d'azione di fenbufene \u00e8 da imputare alle propriet\u00e0 inibitorie della biosintesi delle prostaglandine: viene cos\u00ec impedita la produzione di mediatori dell'infiammazione (e del dolore) come le prostacicline e le prostaglandine.\nLa ridotta sintesi di prostaglandine \u00e8 secondaria alla inibizione da parte del farmaco dell'enzima prostaglandina-endoperossido sintasi conosciuta anche come ciclossigenasi. L'inibizione determinata dal farmaco non \u00e8 specifica e pertanto coinvolge sia la ciclossigenasi 1 (COX-1) che la ciclossigenasi 2 (COX-2).\nFarmacocinetica.\nFenbufen dopo somministrazione orale viene assorbito dal tratto gastrointestinale. La concentrazione plasmatica massima (Cmax) viene raggiunta entro 1-2 ore dalla assunzione. L'emivita del farmaco si aggira intorno alle 10 ore.\nUsi clinici.\nIl farmaco viene impiegato nel trattamento sintomatico del dolore, da lieve a moderato. In particolare nella terapia della artrite reumatoide, spondilite anchilosante, osteoartrosi, nella dismenorrea, nel dolore dentale e nel dolore post-operatorio.\nEffetti collaterali ed indesiderati.\nIn corso di trattamento con fenbufene gli effetti avversi pi\u00f9 spesso evidenziati sono di natura gastrointestinale e comprendono: dispepsia, secchezza delle fauci, nausea, vomito, flatulenza, diarrea o costipazione, dolore addominale, gastriti.\n\u00c8 relativamente frequente la comparsa di disturbi della cute e del tessuto sottocutaneo tra cui eruzioni cutanee, rash, orticaria, sindrome di Stevens-Johnson.\nAltri effetti avversi segnalati sono cefalea, insonnia, capogiro, vertigini, broncospasmo, ematuria.\nControindicazioni.\nIl farmaco \u00e8 controindicato in soggetti con ipersensibilit\u00e0 nota al principio attivo oppure ad uno qualsiasi degli eccipienti. \u00c8 inoltre controindicato in soggetti con anamnesi di ulcera peptica attiva oppure di emorragia e perforazione intestinale dopo assunzione di FANS. Deve esserne evitato l'utilizzo anche da parte delle donne che si trovano nell'ultimo trimestre di gravidanza e nelle donne che allattano al seno.\nPoich\u00e9 la sicurezza del farmaco non \u00e8 stata determinata in et\u00e0 pediatrica ne \u00e8 sconsigliato l'utilizzo in questa fascia d'et\u00e0.\nDosi terapeutiche.\nNei soggetti adulti la dose giornaliera raccomandata \u00e8 di 600\u2013900\u00a0mg, suddivisa in tre somministrazioni. Il dosaggio deve essere regolato a seconda della gravit\u00e0 del disturbo e la risposta del paziente. Come per altri FANS gli effetti avversi possono essere ridotti con il ricorso alla pi\u00f9 bassa dose efficace e per la pi\u00f9 breve durata possibile di trattamento."}
{"id": "1749623", "revid": "838137", "url": "https://it.wikipedia.org/wiki?curid=1749623", "title": "Fenoprofene", "text": "Il Fenoprofene \u00e8 il principio attivo di indicazione specifica per ridurre il dolore e la flogosi nelle malattie muscoscheletriche. Appartiene alla classe dei farmaci antinfiammatori non steroidei (FANS), non \u00e8 reperibile in Italia.\nIndicazioni.\nViene utilizzato come trattamento contro il dolore moderato come nel caso del dolore ai denti o dismenorrea, contro malattie quali l'osteoartrosi e similari.\nControindicazioni.\nSconsigliato negli infanti, in caso di insufficienza renale e in allattamento.\nEffetti indesiderati.\nTra tutti i FANS \u00e8 quello pi\u00f9 frequentemente associato allo sviluppo di nefrite interstiziale, evenienza comunque rara.\nBroncospasmo, ematuria, vertigini, insonnia, cefalea, nausea, diarrea, infezioni alle vie respiratorie, rinofaringite, cistite."}
{"id": "1749626", "revid": "1543377", "url": "https://it.wikipedia.org/wiki?curid=1749626", "title": "Meloxicam", "text": "Il meloxicam \u00e8 un farmaco antinfiammatorio FANS, appartenente alla classe degli oxicam, e utilizzato in clinica per ridurre il dolore e la flogosi nelle malattie muscoloscheletriche. Il farmaco agisce inibendo preferenzialmente la cicloossigenasi di tipo 2 (COX-2).\nFarmacodinamica.\nIl meloxicam ha propriet\u00e0 analgesiche e antipiretiche. L'esatto meccanismo di azione non \u00e8 noto, ma probabilmente funziona come per altri fans basati sulla inibizione della sintesi delle prostaglandine, che sono noti mediatori del processo infiammatorio.\nFarmacocinetica.\nDopo somministrazione orale il meloxicam viene ben assorbito nel tratto gastrointestinale e si distribuisce rapidamente nei diversi tessuti biologici. La biodisponibilit\u00e0 assoluta del farmaco \u00e8 elevata, pari a circa l'89%. La massima concentrazione plasmatica viene raggiunta tra le 3 e le 6 ore a seconda della preparazione farmaceutica (rispettivamente sospensione o compresse). Dopo somministrazioni multiple lo steady state \u00e8 raggiunto in 3-5 giorni. Il legame con le proteine plasmatiche, e in particolare con l'albumina, \u00e8 elevato e pari al 99%. Nel liquido sinoviale meloxicam raggiunge concentrazioni pari a circa il 50% di quelle plasmatiche. Il volume di distribuzione \u00e8 basso, circa 11 L. L'emivita plasmatica del farmaco si aggira intorno alle 20 ore. Meloxicam viene metabolizzato a livello epatico da parte dell'isoenzima CYP 2C9 e in parte anche dell'isoenzima CYP 3A4. Il metabolita principale \u00e8 il 5'-carbossimeloxicam. Meloxicam \u00e8 escreto soprattutto sotto forma di metaboliti nelle urine e nelle feci.\nUsi clinici.\nViene utilizzato come trattamento sintomatico di breve durata nei soggetti affetti da osteoartrosi e artriti, e nel trattamento sintomatico a lungo termine nei soggetti affetti da artrite reumatoide o spondilite anchilosante. In letteratura \u00e8 ampiamente documentato anche il suo utilizzo nel caso di dolore moderato, ad esempio nelle odontalgie (mal di denti) anche secondarie a interventi chirurgici o nella dismenorrea.\nEffetti collaterali e indesiderati.\nGli effetti avversi pi\u00f9 frequenti in corso di trattamento con meloxicam sono di natura gastrointestinale e comprendono dispepsia, nausea e vomito, dolore addominale, flatulenza, costipazione oppure diarrea. Pi\u00f9 raramente sono segnalate stomatite ulcerativa, esofagite, ulcera peptica, emorragia gastrointestinale. Altri effetti possibili sono prurito, rash cutanei, edema degli arti inferiori, capogiro, vertigini, insonnia, cefalea. Pi\u00f9 raramente l'uso del farmaco pu\u00f2 associarsi a broncospasmo e alla insorgenza di attacchi di asma.\nIn rari casi la somministrazione di meloxicam \u00e8 associata a gravi reazioni cutanee quali sindrome di Stevens-Johnson, dermatite esfoliativa e necrolisi epidermica tossica. Tali eventi possono verificarsi in particolare all'inizio del trattamento.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo e nel terzo trimestre di gravidanza e nelle donne che allattano. Ulteriore controindicazione \u00e8 rappresentata da una storia positiva per ulcera gastrointestinale o emorragie gastrointestinali ricorrenti (almeno due episodi distinti e comprovati), da una grave insufficienza epatica o renale, da una grave insufficienza cardiaca. Il farmaco \u00e8 controindicato anche in et\u00e0 pediatrica.\nDosi terapeutiche.\nNegli stati acuti dolorosi \u00e8 bene incominciare con 7,5\u00a0mg al giorno e, in assenza di miglioramento, la dose pu\u00f2 essere aumentata fino a 15\u00a0mg. In genere nei soggetti affetti da artrite reumatoide o spondilite anchilosante il dosaggio d'attacco \u00e8 di 15\u00a0mg al giorno. Tale dosaggio in caso di buona risposta pu\u00f2 essere ridotto a 7,5\u00a0mg al giorno.\nGravidanze e allattamento.\nLa somministrazione di meloxicam in corso di gravidanza pu\u00f2 comportare un aumento del rischio di aborto spontaneo e di tossicit\u00e0 embrionale e fetale, in particolare di malformazioni cardiache e gastroschisi). Il rischio di tossicit\u00e0 fetale aumenta con l'aumentare del dosaggio e la durata del trattamento.\nLa somministrazione di meloxicam durante il terzo trimestre di gravidanza \u00e8 associata a ipertensione polmonare e chiusura prematura del dotto arterioso, a insufficienza renale fino a comparsa di oligoidramnios. La somministrazione del farmaco al termine della gravidanza pu\u00f2 causare ritardo del parto o prolungamento del travaglio per inibizione delle contrazioni uterine e a prolungamento del tempo di sanguinamento.\nPrecauzioni d'uso e avvertenze.\nIn caso di trattamento prolungato \u00e8 bene monitorare i segni di un'eventuale tossicit\u00e0 da meloxicam. Il rischio di eventi cardiovascolari aumenta con l'uso prolungato dei FANS e nei pazienti con cardiopatia. Per tale motivo nelle terapie sintomatiche i FANS devono essere utilizzati al dosaggio minimo efficace e per la durata pi\u00f9 breve possibile. Inoltre nei pazienti anziani \u00e8 bene valutare un'eventuale riduzione della dose del farmaco.\nInoltre \u00e8 bene monitorare la funzionalit\u00e0 renale per il rischio di indurre scompenso in caso di insufficienza renale latente a causa dell'azione sulle prostaglandine renali esercitata dai FANS. Nei pazienti con ridotto volume plasmatico e ridotta perfusione renale, quest'ultima \u00e8 infatti sostenuta in parte dalle prostaglandine renali.\nLa comparsa di tossicit\u00e0 gastrointestinale (perforazione, ulcerazione, sanguinamento) pu\u00f2 verificarsi in qualsiasi momento in corso di terapia con meloxicam ed \u00e8 favorita dalla terapia concomitante con corticosteroidi o anticoagulanti, nonch\u00e9 dalla terapia cronica con fans, tabagismo, dall'et\u00e0 avanzata, e dal consumo di alcool.. In tali situazioni cliniche \u00e8 bene valutare l'opportunit\u00e0 di una terapia concomitante con farmaci gastroprotettori: ranitidina e simili, inibitori della pompa protonica oppure misoprostolo).\nMeloxicam \u00e8 stato associato negli studi clinici a un aumento del rischio cardiovascolare (infarto miocardico e ictus) soprattutto nel primo mese di esposizione al farmaco. Le Linee Guida pubblicate dalla FDA relative all'impiego dei FANS evidenziano un aumento del rischio di infarto miocardico e ictus in seguito all'uso prolungato dei FANS e in caso di pregressa cardiopatia e ne controindicano la somministrazione immediatamente prima o dopo l'intervento di bypass aortocoronarico (CABG, Coronary Artery Bypass grafting).\nLa somministrazione di meloxicam a pazienti con malattie infiammatorie intestinali, ad esempio la malattia di Crohn oppure colite ulcerosa, pu\u00f2 provocare un peggioramento della patologia di base.\nInterazioni.\nIl meloxicam pu\u00f2 ridurre l'effetto dei diuretici e di altri farmaci antiipertensivi. Il farmaco pu\u00f2 determinare un innalzamento del livello plasmatico del litio, la cui concentrazione va pertanto monitorata in corso di trattamento. Anche la secrezione tubulare del metotrexato pu\u00f2 essere ridotta con conseguente aumento delle concentrazioni plasmatiche di quest'ultimo. La somministrazione concomitante di meloxicam e anticoagulanti, eparina, clopidogrel o ticlopidina aumenta il rischio di emorragie gastrointestinali.\nLa tossicit\u00e0 renale associata a trattamenti con ciclosporina pu\u00f2 essere aumentata dall'uso concomitante di meloxicam, probabilmente per un effetto mediato dalle prostaglandine renali."}
{"id": "1749627", "revid": "1682686", "url": "https://it.wikipedia.org/wiki?curid=1749627", "title": "Donato Manduzio", "text": "Biografia.\nDonato Manduzio nasce a San Nicandro Garganico nel 1885 da una modesta famiglia di braccianti; a causa della povert\u00e0 non fu mandato a scuola. Durante il servizio militare impara a leggere e a scrivere, ma subisce anche un'operazione alla gamba che lo lascia claudicante; l'inabilit\u00e0 gli permette di dedicarsi alla lettura di romanzi, almanacchi, libri di magia.\nRitiene di aver acquisito capacit\u00e0 magiche e taumaturgiche, ma ben presto prova ripugnanza verso la scienza e le pratiche magiche.\nNel 1910 sposa Emanuela Vocino.\n\u00abVi porto una luce\u00bb.\nLa visione e gli inizi.\nDal diario di Donato Manduzio:\nManduzio inizi\u00f2 a diffondere tra amici e vicini il messaggio dell'Antico Testamento; in tre seguono la sua predicazione: Matteo Palmiero (morto nel 1937), Matteo Cataldo e Antonio Bonfitto. In seguito si aggiunsero anche il calzolaio Francesco Cerrone, Rocco di Paola (cugino di Antonio Bonfitto) e pochi altri.\nDonato pensava che gli ebrei fossero ormai scomparsi da secoli, finch\u00e9 un giorno un venditore ambulante lo inform\u00f2 che, anzi, \u00able citt\u00e0 sono piene di quel popolo\u00bb, e gli diede gli indirizzi di alcuni ebrei di Firenze e Torino. La comunit\u00e0 torinese, contattata con una lettera, indirizz\u00f2 i neofiti verso il rabbino capo di Roma, Angelo Sacerdoti.\nLa lettera del Rabbino Capo di Roma.\nSecondo il diario di Manduzio, due lettere inviate a Roma dal gruppo di San Nicandro restano senza risposta. Alla terza, il Rabbino scrive:\nLa risposta di Donato Manduzio \u00e8: \u00abNon ho sentito la Santa Parola da nessuno, ma ne ho avuto la rivelazione direttamente da Dio, come dice nostro padre Abramo\u00bb.\nLe visite di Faitlovitch (1932 e 1935).\nNel dicembre del 1932 Donato Manduzio conobbe Jacques Faitlovitch, ma di questo incontro si sa poco. La visita del 1935, invece, \u00e8 ricordata in una copia del \"Diario\" di Manduzio (risalente al 1938), secondo cui Faitlovitch raggiunse Manduzio alle nove di sera del 28 gennaio.\nAgli inizi di settembre del 1935 Francesco Cerrone raggiunse Faitlovitch a Roma, conobbe diversi esponenti dell'ebraismo italiano (Umberto Cassuto, Dante Lattes, David Prato) e assistette alle funzioni nella Sinagoga di Roma.\nI rapporti col Fascismo e i contatti col nuovo Rabbino capo di Roma.\nLa vita dei neo-ebrei scorreva tranquilla fino al 14 febbraio 1936, quando un usciere comunale consegn\u00f2 a Manduzio un'ingiunzione di pagamento di una multa ammontante a 260 lire per violazione dell'articolo 18 del Testo Unico delle Leggi di Pubblica Sicurezza (Regio Decreto 18 giugno 1931, n. 773). Manduzio chiese consiglio al rabbino capo di Roma David Prato, ma non ottenne risposta e pag\u00f2 la multa.\nNello stesso anno il Rabbino Capo di Roma avvi\u00f2 contatti ufficiali con i convertiti per mezzo del proprio inviato, Raffaele Cantoni. Questi giunse a San Nicandro nel luglio del 1937 con l'intenzione di regolarizzare il rituale, aprire una piccola sinagoga, e integrare il gruppo alla comunit\u00e0 ebraica di Napoli; don\u00f2 22 scialli di preghiera (\"tallit\") per gli uomini, una lampada a nove bracci, una lampada pi\u00f9 piccola, un calice e un contenitore per l'incenso. Il podest\u00e0, Ettore Pacilli, non chiese la necessaria autorizzazione e il suolo dell'erigenda sinagoga non fu trovato. Con l'entrata in vigore delle Leggi razziali, Roma consigli\u00f2 a Manduzio di rimandare a tempi migliori l'ammissione all'ebraismo.\nNegli anni seguenti il gruppo sub\u00ec controlli e pressioni da parte delle autorit\u00e0 dello Stato. L'8 novembre 1938 Francesco Cerrone, interrogato dai Carabinieri, si dichiara ebreo. Una prima lettera inviata dal rabbino Prato a Manduzio suggeriva l'obbedienza alla legge dello Stato, mentre una seconda, pi\u00f9 incisiva, ricordava che \u00abvoi non siete ebrei, perch\u00e9 non siete nati ebrei, e d'altra parte la vostra conversione non \u00e8 mai stata legalizzata\u00bb.\nIl 4 aprile 1940, rispondendo a Raffaele Cantoni che cercava di nuovo di convincerlo che il gruppo di San Nicandro non doveva considerarsi ebreo \u00abdal punto di vista razziale\u00bb, Manduzio rispose:\nEliezer Tritto, figlio di uno dei primi seguaci di Manduzio, e alcuni suoi compagni di fede subirono vessazioni a scuola:\nIl riconoscimento.\nDopo la liberazione di Roma i sannicandresi furono riconosciuti come ebrei. Manduzio non volle farsi circoncidere. Mor\u00ec nel marzo 1948 rifiutandosi di lasciare San Nicandro nei suoi scritti la dichiarazione \"siamo arrivati alla luce grazie alle visioni, proprio come avvenne a Mos\u00e8 e a tutti i profeti, e che chiunque si rifiuti di credere o dica che le visioni non significano niente nega il Dio delle visioni e il Mos\u00e8 del libro sacro delle leggi\".."}
{"id": "1749629", "revid": "599013", "url": "https://it.wikipedia.org/wiki?curid=1749629", "title": "Missionarie della carit\u00e0", "text": "Le Missionarie della carit\u00e0 (in latino \"Congregatio Sororum Missionarium Caritatis\"; in inglese \"Missionaries of Charity\" o \"Sisters of Mother Teresa\") sono un istituto religioso femminile di diritto pontificio: le suore di questa congregazione pospongono al loro nome la sigla M.C.\nStoria.\nLa congregazione venne fondata da Anjeza Gonxhe Bojaxhiu (1910-1997), in religione Madre Teresa: di origine albanese, abbracci\u00f2 la vita religiosa nella Congregazione delle suore di Loreto, il ramo irlandese dell'Istituto della Beata Vergine Maria, e nel 1929 venne inviata in India, dove si dedic\u00f2 all'insegnamento. Colpita dalle misere condizioni della popolazione di Calcutta, con l'autorizzazione della Santa Sede, il 18 agosto 1948 lasci\u00f2 la sua congregazione decisa a fondarne una nuova.\nComp\u00ec un periodo di tre mesi di formazione presso le Suore Medico Missionarie per apprendere le tecniche infermieristiche e, il 19 marzo 1949, si un\u00ec a lei la prima compagna.\nLe Missionarie della carit\u00e0 vennero erette in congregazione religiosa di diritto diocesano dall'arcivescovo di Calcutta il 7 ottobre 1950 e ricevettero l'approvazione pontificia il 1\u00ba febbraio 1965.\nLa fondatrice, vincitrice del premio Nobel per la pace nel 1979, \u00e8 stata proclamata beata da papa Giovanni Paolo II in piazza San Pietro a Roma il 19 ottobre 2003. Papa Francesco ha canonizzato Madre Teresa il 4 settembre 2016.\nAttivit\u00e0 e diffusione.\nLe suore dell'istituto religioso si dedicano a varie opere di assistenza morale e materiale ai poveri; esiste anche il ramo delle suore contemplative che, fatta eccezione di due ore in cui si dedicano al servizio della comunit\u00e0, sostengono le altre suore con la preghiera. Oltre ai tre voti comuni a tutti i religiosi (povert\u00e0, obbedienza e castit\u00e0), le Missionarie della Carit\u00e0 emettono un quarto voto, di offrire se stesse per il servizio dei pi\u00f9 poveri tra i poveri.\nSono presenti in numerosi paesi d'Europa, Africa, Asia, Oceania e delle Americhe; la sede generalizia \u00e8 a Calcutta.\nAl 31 dicembre 2008 la congregazione contava 5.194 religiose in 762 case."}
{"id": "1749630", "revid": "167080", "url": "https://it.wikipedia.org/wiki?curid=1749630", "title": "Simulazione numerica", "text": ""}
{"id": "1749632", "revid": "123344294", "url": "https://it.wikipedia.org/wiki?curid=1749632", "title": "Lumiracoxib", "text": "Il lumiracoxib era un farmaco appartenente alla classe dei farmaci antinfiammatori non steroidei (FANS), utilizzato per ridurre il dolore e la flogosi in molte malattie muscoscheletriche e reumatologiche. Lumiracoxib era un inibitore selettivo della cicloossigenasi di tipo 2 (COX-2). Aveva una struttura unica essendo un analogo di diclofenac (un atomo di cloro sostituito con un atomo di fluoro, inoltre l'acido fenilacetico ha un altro gruppo metilico in posizione meta). Era a tutti gli effetti un membro della classe dell'acido arilalcanoico, ma si legava ad un sito diverso sul recettore della COX-2 rispetto ad altri inibitori. Prodotto dalla societ\u00e0 farmaceutica Novartis, era venduto in alcuni paesi con il nome commerciale di Prexige. Il farmaco non fu mai commercializzato in Italia. Dopo l'iniziale approvazione fu ritirato dal mercato a causa di gravi problemi di epatotossicit\u00e0. Non fu mai approvato per l'uso negli Stati Uniti.\nFarmacodinamica.\nLumiracoxib \u00e8 un inibitore selettivo della cicloossigenasi di tipo 2 (COX-2). La cicloossigenasi catalizza le prime tappe della sintesi delle prostaglandine. La COX-1 \u00e8 espressa costitutivamente nella maggior parte dei tessuti, inclusi stomaco, intestino, rene e piastrine.\nI suoi effetti fisiologici includono la protezione gastrica e la facilitazione della filtrazione renale e dell'aggregazione piastrinica. La COX-2 viene invece espressa a seguito di stimoli infiammatori o mitogenici. \u00c8 anche responsabile della sintesi di prostanoidi (prostaglandine, trombossani e prostacicline) che risultano essere mediatori di sintomi come l'infiammazione, l'essudazione, il dolore e la febbre.\nFarmacocinetica.\nA seguito di somministrazione per via orale lumiracoxib era rapidamente assorbito dal tratto gastrointestinale, come altri farmaci della classe coxib. La concentrazione plasmatica massima (Cmax) era raggiunta entro 1-2 ore (Tmax).\nLa biodisponibilit\u00e0 assoluta si aggirava intorno al 74%. La contemporanea assunzione di cibo non alterava in modo significativo la Cmax e pertanto la molecola poteva essere assunta indipendentemente dai pasti.\nLumiracoxib si legava ampiamente alle proteine plasmatiche (superiore al 98%) ed il legame appariva indipendente dalla concentrazione plasmatica raggiunta.\nEntro 5 ore dall'assunzione la concentrazione del farmaco nel liquido sinoviale appariva superiore a quella riscontrabile nel sangue. Lumiracoxib sembrava in grado di oltrepassare la barriera placentare.\nL'emivita plasmatica della molecola era di circa 4 ore.\nLa molecola subiva un intenso metabolismo epatico, principalmente di tipo ossidativo ad opera di CYP2C9. Furono identificati sostanzialmente 3 metaboliti principali: 4'-idrossi-lumiracoxib, 5-carbossi-lumiracoxib e 4'idrossi-5-carbossi-lumiracoxib.\nL'eliminazione dopo la somministrazione di una singola dose per via orale avveniva per il 54% per via urinaria e per il 43% con le feci. Solo il 5% della dose somministrata era rilevato nelle feci in forma immodificata.\nLa farmacocinetica non sembrava subire variazioni significative tra i maschi e le femmine. Nei soggetti anziani (di et\u00e0 superiore ai 65 anni) si apprezzava un incremento (15%) della esposizione al farmaco, ma senza alcuna rilevanza di tipo clinico.\nUsi clinici.\nViene utilizzato come trattamento sintomatico in caso di dolore, anche in forma grave. In particolare trova indicazione nel caso della dismenorrea, nel dolore post-operatorio a seguito di interventi di chirurgia ortopedica, nel dolore post traumatico da distorsioni e lussazioni, nel dolore associato ad artropatia gottosa e ad altre malattie osteoarticolari (artrite reumatoide ed altre).\nControindicazioni.\nLumiracoxib \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti contenuti nella formulazione farmaceutica. Il farmaco \u00e8 inoltre sconsigliato nei soggetti con precedenti di asma bronchiale, rinite acuta, poliposi nasale, edema angioneurotico, orticaria oppure altre reazioni di verosimile natura allergica a seguito di ingestione di acido acetilsalicilico. Controindicato anche in caso di insufficienza renale grave (clearence della creatinina inferiore a 30 ml/min), nelle donne che allattano al seno, e nel paziente pediatrico.\nEffetti indesiderati.\nBroncospasmo, tosse, vertigini, insonnia, cefalea, nausea, diarrea, faringite, flatulenza, dolore toracico.\nDosi terapeutiche.\nLa dose consigliata per entrambi i sessi \u00e8 di 100\u00a0mg al giorno, per via orale, in singola somministrazione e da assumersi indipendentemente dal rapporto con i pasti.\nLa dose consigliata per entrambi i sessi \u00e8 di 400\u00a0mg al giorno, per via orale, in singola somministrazione e da assumersi indipendentemente dal rapporto con i pasti. Il trattamento di norma viene continuato per cinque giorni consecutivi e in ogni caso non deve oltrepassare i 10 giorni.\nLa dose consigliata per entrambi i sessi \u00e8 di 200\u00a0mg al giorno per via orale, in singola somministrazione. Il ciclo di trattamento in genere non dovrebbe essere superiore ai tre giorni."}
{"id": "1749634", "revid": "167080", "url": "https://it.wikipedia.org/wiki?curid=1749634", "title": "Interazione nucleare", "text": ""}
{"id": "1749636", "revid": "767487", "url": "https://it.wikipedia.org/wiki?curid=1749636", "title": "Morning Star (Entombed)", "text": "Morning Star \u00e8 il settimo album registrato in studio dalla death metal band svedese Entombed."}
{"id": "1749639", "revid": "124120986", "url": "https://it.wikipedia.org/wiki?curid=1749639", "title": "Specie di Hahniidae", "text": "Di seguito vengono descritte tutte le 247 specie della famiglia di ragni Hahniidae note al dicembre 2012.\nAlistra.\n\"Alistra\" \nAmaloxenops.\n\"Amaloxenops\" \nAntistea.\n\"Antistea\" \nAsiohahnia.\n\"Asiohahnia\" \nAustrohahnia.\n\"Austrohahnia\" \nCalymmaria.\n\"Calymmaria\" \nCryphoeca.\n\"Cryphoeca\" \nCryphoecina.\n\"Cryphoecina\" \nCybaeolus.\n\"Cybaeolus\" \nDirksia.\n\"Dirksia\" \nEthobuella.\n\"Ethobuella\" \nHahnia.\n\"Hahnia\" \nHarmiella.\n\"Harmiella\" \nIberina.\n\"Iberina\" \nIntihuatana.\n\"Intihuatana\" \nKapanga.\n\"Kapanga\" \nLizarba.\n\"Lizarba\" \nNeoantistea.\n\"Neoantistea\" \nNeoaviola.\n\"Neoaviola\" \nNeocryphoeca.\n\"Neocryphoeca\" \nNeohahnia.\n\"Neohahnia\" \nPacifantistea.\n\"Pacifantistea\" \nPorioides.\n\"Porioides\" \nRinawa.\n\"Rinawa\" \nScotospilus.\n\"Scotospilus\" \nTuberta.\n\"Tuberta\" \nWillisus.\n\"Willisus\" "}
{"id": "1749643", "revid": "124756689", "url": "https://it.wikipedia.org/wiki?curid=1749643", "title": "Fossanova San Marco", "text": "Fossanova San Marco \u00e8 una frazione di Ferrara di 663 abitanti, facente parte della Circoscrizione 2.\nIl toponimo latino \"fossa\" sta ad indicare un fiume, in questo caso il Po di Primaro, dove in paese si sviluppa lungo il suo argine sinistro.\nSi hanno notizie del borgo gi\u00e0 dagli Statuti Ferraresi del 1287, anche se l'origine del paese \u00e8 documentata al 1143.\nDista da Ferrara 6,5\u00a0km e si sviluppa tra Torre Fossa e Fossanova San Biagio (con cui \u00e8 unita dal ponte Melica)."}
{"id": "1749645", "revid": "287204", "url": "https://it.wikipedia.org/wiki?curid=1749645", "title": "Melia (mitologia)", "text": ""}
{"id": "1749647", "revid": "117683904", "url": "https://it.wikipedia.org/wiki?curid=1749647", "title": "Femtometro", "text": "Il femtometro (simbolo: fm; dal danese: femten, \"quindici\") \u00e8 un'unit\u00e0 di misura di lunghezza spesso utilizzata per misure atomiche e subatomiche. \u00c8 un sottomultiplo del metro definito nel Sistema Internazionale ed \u00e8 pari a (0,000000000000001 metri). Spesso viene chiamato fermi in onore del fisico italiano Enrico Fermi.\nQuesta unit\u00e0 viene usata in fisica atomica e fisica nucleare per la misura di raggi atomici e raggi delle particelle fondamentali quali protone e neutrone.\nSia il protone sia il neutrone hanno raggio pari a circa ."}
{"id": "1749649", "revid": "1745361", "url": "https://it.wikipedia.org/wiki?curid=1749649", "title": "Calidno", "text": "Nella mitologia greca, Calidno era il nome di uno dei figli di Urano.\nIl mito.\nSecondo alcune tradizioni avute nel periodo tardo, Calidno fu il primo re di Tebe, a lui si devono le mura costruite intorno alla citt\u00e0 per proteggerle e le alti torre da cui si avvistavano probabili nemici in avvicinamento. \nSecondo altre storie chi aveva fatto erigere le mura non fu il re ma Anfione e Zeto. Per quanto riguarda la discendenza regale, alcuni autori nominano Ogigo prima di lui."}
{"id": "1749650", "revid": "167080", "url": "https://it.wikipedia.org/wiki?curid=1749650", "title": "Decadimento dei raggi beta", "text": ""}
{"id": "1749651", "revid": "1745361", "url": "https://it.wikipedia.org/wiki?curid=1749651", "title": "Calco (mitologia)", "text": "Nella mitologia greca, Calco era uno dei re dei Dauni, popolo iapigio stanziato nell'antica Daunia (attuale Puglia settentrionale).\nIl mito.\nUlisse durante il suo ritorno in patria dopo la guerra di Troia, in quella che poi prese nome Odissea, arriv\u00f2 nell'isola della maga Circe. Calco, re di una popolazione vicina all'isola della maga, si era innamorato di lei, ma la donna era interessata ad Ulisse e non a lui. Calco non si diede per vinto e la maga approfitt\u00f2 del suo potere per trasformarlo in un maiale, rinchiudendolo in seguito nelle stalle a far compagnia agli amici di Ulisse anch'essi tutti trasformati. \nLa liberazione.\nIl popolo dei Dauni iniziava a preoccuparsi per l'assenza prolungata del re, invi\u00f2 una delegazione dalla maga che la intimarono a restituire il loro sovrano con le sue originali sembianze, altrimenti avrebbero invaso l'isola. La donna accett\u00f2 con una condizione: Calco non avrebbe pi\u00f9 dovuto mettere piede sul suolo della donna.\nInterpretazione e realt\u00e0 storica.\nOmero non racconta nulla dell'episodio che viene invece narrato da altri autori."}
{"id": "1749653", "revid": "167080", "url": "https://it.wikipedia.org/wiki?curid=1749653", "title": "Radiazione gamma", "text": ""}
{"id": "1749655", "revid": "167080", "url": "https://it.wikipedia.org/wiki?curid=1749655", "title": "Radiazioni gamma", "text": ""}
{"id": "1749656", "revid": "1632387", "url": "https://it.wikipedia.org/wiki?curid=1749656", "title": "Sons of Satan Praise the Lord", "text": "Sons of Satan Praise the Lord \u00e8 una raccolta di canzoni registrate dalla death metal band svedese Entombed. L'album \u00e8 formato da due dischi in cui sono state incluse la maggior parte delle cover che il gruppo ha suonato durante la sua carriera."}
{"id": "1749658", "revid": "767487", "url": "https://it.wikipedia.org/wiki?curid=1749658", "title": "Riferibilit\u00e0", "text": "La riferibilit\u00e0 \u00e8 la propriet\u00e0 di una misura di essere rapportata con valori noti a campioni appropriati, attraverso una catena ininterrotta di confronti, come indicato dal \"Vocabolario internazionale di metrologia\" o VIM.\nQuesta \u00e8 una propriet\u00e0 fondamentale che deriva dal concetto stesso di misura e di unit\u00e0 di misura. Senza questa, \u00e8 teoricamente impossibile assegnare ad un valore misurato un'unit\u00e0 di misura riconosciuta, in quanto non vi sarebbe un collegamento certo ai campioni che la rappresentano.\nSebbene in teoria si potrebbe scegliere di avere una riferibilit\u00e0 ad un'unit\u00e0 di misura arbitraria, normalmente quando si parla di \"riferibilit\u00e0\", si intende riferibilit\u00e0 a campioni/unit\u00e0 di misura riconosciuti in sede nazionale o internazionale, e che quasi sempre fanno riferimento alle unit\u00e0 di misura del Sistema internazionale delle unit\u00e0 di misura - SI.\nEsempio.\nSi potrebbe costruire un righello tracciando una scala graduata su un'assicella di legno.\nCon questo rudimentale strumento, si potrebbero anche effettuare delle misure lineari, riferendosi alle tacche presenti sullo stesso. Ci\u00f2 nonostante, non si potrebbero definire le misure in termini di centimetri o decimetri, in quanto le tacche sono state tracciate senza raffrontarsi con quelle unit\u00e0 di misura.\nPer poter effettuare delle misure in termini di centimetri, bisogna confrontare il righello con un altro di cui sia stato assicurato un rapporto (riferibilit\u00e0) con il \"metro campione\". Conoscendo la distanza delle tacche in termini di centimetri \u00e8 possibile effettuare delle misure \"riferite\" al metro del SI, con una risoluzione definita dalla distanza tra le tacche.\nTrasferimento della riferibilit\u00e0.\nLa riferibilit\u00e0 \u00e8 una caratteristica che viene acquisita attraverso l'operazione di taratura. \nDurante la taratura le letture dello strumento in esame vengono messe in relazione con un campione che gi\u00e0 dispone di una sua riferibilit\u00e0 all'appropriata unit\u00e0 di misura.\nLa strumentazione che viene tarata presso i laboratori metrologici (laboratori accreditati) acquisisce la capacit\u00e0 di fare \"misure riferibili\", e per questo spesso viene chiamata strumentazione dotata di riferibilit\u00e0 (o \"strumentazione con riferibilit\u00e0\"). In Italia l'INRiM, l'Istituto Nazionale di Ricerca Metrologica, permette la riferibilit\u00e0 di ogni misura al SI.\nRecentemente si \u00e8 discusso molto sul ruolo che la qualit\u00e0 della taratura ha sul trasferimento della riferibilit\u00e0, dal campione allo strumento in esame (tarando). In particolare sono stati cercati dei limiti ragionevoli di precisione e metodologia, oltre i quali non \u00e8 pi\u00f9 assicurato nessun collegamento tra quanto letto dal tarando e la relativa unit\u00e0 di misura (ovvero assenza di riferibilit\u00e0). L'orientamento preminente sembrerebbe quello di non porre limiti sulla precisione della taratura, ma quello di fare attenzione alle metodologie assicurate dai laboratori metrologici (ovviamente i laboratori che possono assicurare ottime metodologie possono assicurare precisioni migliori). L'argomento \u00e8 ancora alquanto controverso in quanto si intrecciano interessi economici e imposizioni legislative o normative.\nCatena di riferibilit\u00e0.\nData la scarsa accessibilit\u00e0 ai campioni primari delle unit\u00e0 di misura, per permettere di dare la riferibilit\u00e0 della moltitudine di strumenti di misura esistenti, \u00e8 stato creato un sistema di campioni secondari che \"trasmettono\" via via la riferibilit\u00e0 agli altri strumenti, seguendo la seguente procedura:\nCampione primario =&gt; n-esimo campione secondario nazionale/internazionale =&gt; campioni secondari aziendali =&gt; n-esimo strumento d'uso comune.\nAd ogni simbolo \"=&gt;\" corrisponde un'operazione di taratura che trasmette la riferibilit\u00e0. Alla fine del processo, tutti gli strumenti hanno la riferibilit\u00e0 all'unit\u00e0 di misura rappresentata dal campione primario.\nL'esistenza di una catena ha un prezzo: man mano che ci si allontana dal campione primario, la precisione con cui si pu\u00f2 misurare la grandezza diminuisce.\nIn termini metrologici si dice che l'incertezza di misura cresce man mano che ci si allontana dal campione primario. Questo fenomeno \u00e8 dovuto alle seguenti cause:\nL'aumento dell'incertezza di misura non implica la perdita di riferibilit\u00e0, ma pu\u00f2 creare seri problemi all'utente finale che pu\u00f2 ritrovarsi fra le mani uno strumento non usabile per lo scopo che si era riproposto."}
{"id": "1749660", "revid": "547034", "url": "https://it.wikipedia.org/wiki?curid=1749660", "title": "Cedex", "text": "Il Cedex (acronimo di courrier d'entreprise \u00e0 distribution exceptionnelle) \u00e8 un servizio della Posta francese che permette di distribuire la corrispondenza delle imprese con priorit\u00e0.\nGli abbonati a questo servizio hanno generalmente un volume di posta importante o condizioni di distribuzione speciali.\nIl codice \u00e8 composto da 5 cifre o cap (esempio: 12101 MILLAU CEDEX).\nQuesto codice pu\u00f2 essere seguito da un numero di identificazione dei vari uffici Cedex nella stessa citt\u00e0. Allo stesso modo, nelle citt\u00e0 con pi\u00f9 arrondissement, il codice Cedex \u00e8 seguito dal numero dell'arrondissement stesso, ad esempio: CEDEX 11.\nQuesto sistema \u00e8 utile alle imprese che hanno la loro sede nella periferia delle grandi citt\u00e0 e che vogliono far pensare che il loro indirizzo sia nel centro di un'importante citt\u00e0. Ad esempio \"MARSEILLE - CEDEX 14\" potrebbe trovarsi a 30 km da Marsiglia. \nQuando il Cedex non \u00e8 seguito da una cifra, non si tratta di un'abbreviazione per Cedex 1. Questa pu\u00f2 essere un'altra cifra.\nLa norma Afnor XP Z10-011 del maggio 1997 per la redazione degli indirizzi esige che l'ultima linea sia scritta in carattere maiuscolo, ma \u00e8 proprio sull'ultima linea, dopo il nome del comune, che deve essere menzionato il codice Cedex. Si raccomanda quindi di scrivere \u00ab CEDEX \u00bb."}
{"id": "1749669", "revid": "767487", "url": "https://it.wikipedia.org/wiki?curid=1749669", "title": "Brunehaut", "text": "Brunehaut (in piccardo \"Brun\u00e9o\") \u00e8 un comune belga di 7.712 abitanti, situato nella provincia vallona dell'Hainaut."}
{"id": "1749671", "revid": "1149807", "url": "https://it.wikipedia.org/wiki?curid=1749671", "title": "Magikoopa", "text": ""}
{"id": "1749673", "revid": "458502", "url": "https://it.wikipedia.org/wiki?curid=1749673", "title": "Celles (Hainaut)", "text": "Celles (in piccardo \"Chi\u00e8l, Ch\u00e8l\") \u00e8 un comune belga di 5.447 abitanti, situato nella provincia vallona dell'Hainaut.\nI dintorni di Celles ospitano il castello di Noisy, noto per essere abbandonato, luogo di riprese cinematografiche e meta di appassionati del genere."}
{"id": "1749676", "revid": "83531", "url": "https://it.wikipedia.org/wiki?curid=1749676", "title": "Estaimpuis", "text": "Estaimpuis (in olandese \"Steenput\", in piccardo \"Timpu\") \u00e8 un comune belga di 9.781 abitanti, situato nella provincia vallona dell'Hainaut."}
{"id": "1749677", "revid": "15815467", "url": "https://it.wikipedia.org/wiki?curid=1749677", "title": "Steenput", "text": ""}
{"id": "1749678", "revid": "767487", "url": "https://it.wikipedia.org/wiki?curid=1749678", "title": "Inferno (Entombed)", "text": "Inferno \u00e8 l'ottavo album registrato in studio dalla death metal band svedese Entombed."}
{"id": "1749680", "revid": "110157", "url": "https://it.wikipedia.org/wiki?curid=1749680", "title": "Leuze-en-Hainaut", "text": "Leuze-en-Hainaut \u00e8 un comune belga di 13.300 abitanti, situato nella provincia vallona dell'Hainaut.\nVi ha sede la Brasserie Dupont, nella frazione del comune belga chiamata Tourpes."}
{"id": "1749681", "revid": "767487", "url": "https://it.wikipedia.org/wiki?curid=1749681", "title": "Mont-de-l'Enclus", "text": "Mont-de-l'Enclus (in olandese \"Kluisberg\") \u00e8 un comune belga di 3.579 abitanti, situato nella provincia vallona dell'Hainaut."}
{"id": "1749682", "revid": "15815563", "url": "https://it.wikipedia.org/wiki?curid=1749682", "title": "Kluisberg", "text": ""}
{"id": "1749687", "revid": "110157", "url": "https://it.wikipedia.org/wiki?curid=1749687", "title": "Pecq (Belgio)", "text": "Pecq \u00e8 un comune francofono del Belgio di 5.309 abitanti, situato nella provincia vallona dell'Hainaut."}
{"id": "1749690", "revid": "110157", "url": "https://it.wikipedia.org/wiki?curid=1749690", "title": "Rumes", "text": "Rumes \u00e8 un comune belga di 5.027 abitanti, situato nella provincia vallona dell'Hainaut."}
{"id": "1749691", "revid": "1149807", "url": "https://it.wikipedia.org/wiki?curid=1749691", "title": "Super Sidekicks", "text": "Super Sidekicks, noto in Giappone come , \u00e8 un videogioco di calcio arcade su sistema Neo Geo pubblicato nel dicembre del 1992 dalla SNK.\n\u00c8 il primo di una serie di sei giochi di calcio arcade in 2D degli anni novanta.\nModalit\u00e0 di gioco.\nI pulsanti utilizzabili sono due: uno per passare la palla lunga nella direzione che il giocatore sta puntando e, in prossimit\u00e0 dell'area avversaria, per tirare in porta; con il secondo pulsante si effettua un passaggio automatico in direzione di un compagno a scelta controllato dalla CPU, a seconda della situazione.\nQuando non si \u00e8 in possesso della palla con il primo pulsante si effettua una scivolata e con il secondo si carica l'avversario con una spallata, rischiando il fallo.\nSui passaggi alti in area \u00e8 possibile calciare di prima in rovesciata, in tuffo di testa oppure in girata al volo.\n\u00c8 anche possibile alzarsi la palla in palleggio e calciare in rovesciata.\nSaltuariamente il proprio giocatore effettua dei dribbling automatici come la bicicleta.\nOgni squadra ha un giocatore con qualit\u00e0 di corsa e tiro superiori, segnato con la scritta \"Ace\" (\"Asso\") sopra la testa.\nI portieri sono tutti automatici.\nAltra particolarit\u00e0 \u00e8 che i vari giocatori di una squadra hanno caratteristiche estetiche differenti nel colore della pelle e dei capelli, ma tutti i portieri sono identici con i capelli lunghi neri.\nCome in quasi tutti i giochi del calcio del tempo non sono presenti divise di riserva, e cos\u00ec alcune divise sono inventate (ad es. quella del Messico, a bande verticali gialle e rosse).\nIl torneo si chiama \"SNK Cup\" ed \u00e8 strutturato in due gironi di sei squadre ciascuno: dopo aver sconfitto le cinque squadre del proprio girone si affrontano le due migliori squadre dell'altro girone in semifinale e finale.\nLe squadre si differenziano tra di loro anche per il differente modulo adottato.\nCi sono sette differenti animazioni in caso di gol."}
{"id": "1749692", "revid": "53251", "url": "https://it.wikipedia.org/wiki?curid=1749692", "title": "Taglio di Dedekind", "text": ""}
{"id": "1749694", "revid": "53251", "url": "https://it.wikipedia.org/wiki?curid=1749694", "title": "Tagli di Dedekind", "text": ""}
{"id": "1749695", "revid": "671029", "url": "https://it.wikipedia.org/wiki?curid=1749695", "title": "Aiseau-Presles", "text": "Aiseau-Presles (in vallone \"\u00c5jh\u00f4-Pr\u00e9le\") \u00e8 un comune belga di abitanti, situato nella provincia vallona dell'Hainaut."}
{"id": "1749696", "revid": "15815739", "url": "https://it.wikipedia.org/wiki?curid=1749696", "title": "Tokuten Ou", "text": ""}
{"id": "1749698", "revid": "767487", "url": "https://it.wikipedia.org/wiki?curid=1749698", "title": "Unreal Estate", "text": "Unreal Estate \u00e8 il secondo album live registrato dalla death metal band svedese Entombed."}
{"id": "1749699", "revid": "1149807", "url": "https://it.wikipedia.org/wiki?curid=1749699", "title": "Pallottolo Bill", "text": ""}
{"id": "1749700", "revid": "363629", "url": "https://it.wikipedia.org/wiki?curid=1749700", "title": "Delina Filkins", "text": "\"Decana degli Stati Uniti\" a seguito della morte della 111enne Louisa Thiers, Delina Filkins ne super\u00f2 il record, divenendo la prima persona -la cui et\u00e0 sia risultata essere pienamente verificabile- ad aver raggiunto l'et\u00e0 di 112 e 113 anni. Rimase inoltre l'unica persona ad aver compiuto 113 anni per oltre 25, sino a quando Betsy Baker, residente in Nebraska, non li raggiunse, il 20 agosto 1955.\nBiografia.\nDelina Ecker nacque nella fattoria di famiglia, situata nel villaggio di Stark, nella contea di Herkimer, dello Stato di New York, il 4 maggio 1815. Sia il padre, William Ecker, che la madre, Susanna Herwick, discendevano da coloni tedeschi e olandesi, approdati in America nel '700, primi coloni della citt\u00e0 di Stark. Trascorse la sua intera esistenza - eccetto gli ultimi due mesi - in un raggio di 15\u00a0km. La fattoria degli Ecker era sorta su una terra vergine nei giorni della guerra franco-indiana. Si trattava di una famiglia longeva: William Ecker, il padre, visse 97 anni. Delina abbandon\u00f2 la scuola all'et\u00e0 di 11 anni e a 19 contrasse matrimonio con John Filkins. La coppia si dedic\u00f2 alla produzione casearia, dapprima artigianale; in seguito, con la nascita dei primi caseifici, inizi\u00f2 a rifornire questi ultimi della materia prima. Sarebbe per\u00f2 vissuta abbastanza da vedere la cessazione di quelle imprese. Dall'unione di John e Delina nacquero sei figli, due soli dei quali sopravvissero alla madre. Il maggiore non aveva superato l'infanzia.\nNonostante l'assenza di una certificazione ufficiale dei primati di longevit\u00e0 all'epoca (il Guinness inizi\u00f2 le pubblicazioni solo nel 1955), il caso di Delina Filkins fu approfonditamente investigato per ben due volte, negli anni settanta e nel 2005. Delina Filkins fu dunque la persona pi\u00f9 longeva di tutti i tempi fino alla sua epoca, quando la Calment stessa aveva appena 53 anni. Tale primato fu superato con certezza solo da Fannie Thomas, che raggiunse l'et\u00e0 di 113 anni e 214 giorni il 14 novembre 1980. \nDetentore ufficiale del record \u00e8 Jeanne Calment."}
{"id": "1749706", "revid": "110157", "url": "https://it.wikipedia.org/wiki?curid=1749706", "title": "Chapelle-lez-Herlaimont", "text": "Chapelle-lez-Herlaimont (in vallone \"El Tchapele\") \u00e8 un comune belga di 14.121 abitanti, situato nella provincia vallona dell'Hainaut."}
{"id": "1749707", "revid": "25361", "url": "https://it.wikipedia.org/wiki?curid=1749707", "title": "Los Campesinos", "text": ""}
{"id": "1749710", "revid": "110157", "url": "https://it.wikipedia.org/wiki?curid=1749710", "title": "Courcelles (Belgio)", "text": "Courcelles (in vallone \"Courcele\") \u00e8 un comune belga di 29.724 abitanti, situato nella provincia vallone dell'Hainaut."}
{"id": "1749712", "revid": "1605525", "url": "https://it.wikipedia.org/wiki?curid=1749712", "title": "Henry Kane", "text": "Biografia.\nLaureato in legge alla Brooklyn Law School, Kane ha scritto circa 60 romanzi polizieschi, 28 dei quali hanno come protagonista il detective privato di New York Peter Chambers, mentre tre sono dedicati all'ex poliziotto McGregor.\nDiversi suoi romanzi sono stati editi sotto gli pseudonimi \"Anthony McCall\", \"Kenneth R. McKay\", \"Mario J. Sagola\" e \"Katherine Stapleton\". Kane ha anche pubblicato un gran numero di racconti su popolari periodici statunitensi come il \"Saturday Evening Post\", \"Esquire\", \"Redbook\", \"Cosmopolitan\" e molti altri.\nGrande appassionato ed esperto di jazz, nel 1962 Kane ha scritto \"How to Write a Song\", un volume che comprende sue interviste a celebri protagonisti della musica americana come Duke Ellington, Hoagy Carmichael, Johnny Mercer, Dorothy Fields, No\u00ebl Coward e molti altri.\nKane ha anche svolto un'intensa attivit\u00e0 di sceneggiatore televisivo e cinematografico. Per la tv ha firmato, tra gli altri, diversi episodi della serie \"The Alfred Hitchcock Hour\", mentre per il grande schermo ha sceneggiato due film tratti dai romanzi dell'87\u00ba Distretto di Ed McBain: \"Cop Hater\", con Robert Loggia nella parte di Steve Carell, e \"The Mugger\", entrambi del 1958 ed entrambi diretti da William Berke. Ha collaborato anche alla realizzazione di due famose serie poliziesche degli anni cinquanta, \"Peter Gunn\" e \"Johnny Staccato\".\nIl suo ultimo romanzo \u00e8 stato pubblicato nel 1982. Da quel momento Kane \u00e8 sembrato svanire nel nulla, e la sua data di morte non risultava registrata in nessun archivio degli Stati Uniti. Solo nel 2010, grazie ai ricordi e alla testimonianza del collega - nonch\u00e9 vecchio amico - Lawrence Block si \u00e8 scoperto che lo scrittore probabilmente aveva dichiarato dieci anni in meno della sua et\u00e0 effettiva, e che forse era nato nel 1908 e non, come da lui sostenuto, nel 1918."}
{"id": "1749715", "revid": "200568", "url": "https://it.wikipedia.org/wiki?curid=1749715", "title": "Farciennes", "text": "Farciennes (in vallone \"F\u00e5rcene\") \u00e8 un comune belga di 11.071 abitanti, situato nella provincia vallona dell'Hainaut."}
{"id": "1749716", "revid": "59912", "url": "https://it.wikipedia.org/wiki?curid=1749716", "title": "Shijiazhuang", "text": "Shijiazhuang () \u00e8 la capitale della provincia dell'Hebei in Cina. Si parla il dialetto di Shijiazhuang dal mandarino jilu.\nStoria.\nShijiazhuang \u00e8 una citt\u00e0 dal 1939 e porta il nome attuale dal 1947, dopo essersi chiamata Shimen. Shijazhuang \u00e8 diventata la capitale della provincia dell'Hebei negli anni settanta.\nSociet\u00e0.\nEvoluzione demografica.\nLa popolazione residente nella prefettura era stimata alla fine del 2005 a 9.273.000 abitanti, mentre quella della citt\u00e0 di Shijiazhuang a 2.241.000 abitanti."}
{"id": "1749718", "revid": "110157", "url": "https://it.wikipedia.org/wiki?curid=1749718", "title": "Fleurus", "text": "Fleurus (in vallone \"Fleuru\") \u00e8 un comune belga di 22.272 abitanti, situato nella provincia vallona dell'Hainaut."}
{"id": "1749720", "revid": "91533", "url": "https://it.wikipedia.org/wiki?curid=1749720", "title": "Il Corriere di Siena", "text": ""}
{"id": "1749721", "revid": "15826695", "url": "https://it.wikipedia.org/wiki?curid=1749721", "title": "Fontaine-l'Ev\u00eaque", "text": ""}
{"id": "1749725", "revid": "1305772", "url": "https://it.wikipedia.org/wiki?curid=1749725", "title": "Gerpinnes", "text": "Gerpinnes (in vallone \"Djerpene\") \u00e8 un comune belga di abitanti, situato nella provincia vallona dell'Hainaut."}
{"id": "1749726", "revid": "1543377", "url": "https://it.wikipedia.org/wiki?curid=1749726", "title": "Riabilitazione visiva", "text": "La riabilitazione visiva \u00e8 un campo dell'oftalmologia che si occupa del miglioramento delle capacit\u00e0 visive. In linea di massima vengono trattati gli ipovedenti ossia coloro che hanno una visione inferiore ai tre decimi e/ chi ha subito gravi danni al campo visivo. Prevede varie figure professionali che, idealmente, devono lavorare in \u00e9quipe: il medico oculista, l'ortottista, lo psicologo, ecc.\nInnanzitutto occorre stabilire, mediante esami strumentali, il residuo perimetrico e l'acuit\u00e0 visiva del paziente. Le patologie oculari causa di ipovisione possono essere molte: il distacco di retina, il glaucoma, la degenerazione maculare senile (AMD), la maculopatia miopica, l'edema maculare diabietico, il nistagmo, patologie degenerative corneali, degenerazioni tapeto-retiniche, patologie degenerative a carattere ereditario...\nLa riabilitazione visiva si occupa di stimolare l'area retinica residua (quella ancora sana), ad esempio mediante l'impiego d'impulsi luminosi; inoltre cerca di trovare ausili atti a migliorare l'autonomia dell'ipovedente. La riabilitazione prevede, tra l'altro, l'impiego di sistemi ingrandenti e di altri dispositivi: ha come obiettivo quello di consentire la lettura, la scrittura e, pi\u00f9 in generale, una migliore qualit\u00e0 della vita del paziente ipovedente (tra cui l'utilizzo del computer). Si occupa, inoltre, della rieducazione ad attivit\u00e0 visive che non si \u00e8 pi\u00f9 in grado di svolgere, di miglioramento dei movimenti oculari e della coordinazione oculo-manuale.\nClassificazione dell'ipovisione.\nI soggetti che possono sottoporsi a riabilitazione possono essere ipovedenti gravi, medio-gravi o lievi. In sintesi la legge prevede la seguente distinzione:\nNormativa italiana.\nLa prima legge che ha introdotto in Italia il concetto di prevenzione della cecit\u00e0 e ha formalizzato la riabilitazione visiva degli ipovedenti \u00e8 la n. 284 del 28 agosto 1997, che ha appunto istituito i Centri di Riabilitazione Visiva."}
{"id": "1749731", "revid": "110157", "url": "https://it.wikipedia.org/wiki?curid=1749731", "title": "Les Bons Villers", "text": "Les Bons Villers (in vallone \"Les Bons Viy\u00e9s\") \u00e8 un comune belga di 8.932 abitanti, situato nella provincia vallona dell'Hainaut."}
{"id": "1749732", "revid": "1305772", "url": "https://it.wikipedia.org/wiki?curid=1749732", "title": "Manage", "text": "Manage (in vallone \"Manadje\") \u00e8 un comune belga di abitanti, situato nella provincia vallona dell'Hainaut. Nel territorio dell'ex comune di Bois-d'Haine, dal 1977 frazione di Manage, scorre il fiume Haine."}
{"id": "1749733", "revid": "162719", "url": "https://it.wikipedia.org/wiki?curid=1749733", "title": "Israeli Aircraft Industries", "text": ""}
{"id": "1749736", "revid": "1305772", "url": "https://it.wikipedia.org/wiki?curid=1749736", "title": "Montigny-le-Tilleul", "text": "Montigny-le-Tilleul (in vallone \"Montgneye-Tiyo\u00fb\") \u00e8 un comune belga di 10.215 abitanti, situato nella provincia vallona dell'Hainaut."}
{"id": "1749739", "revid": "1005847", "url": "https://it.wikipedia.org/wiki?curid=1749739", "title": "Presidente dell'Azerbaijan", "text": ""}
{"id": "1749740", "revid": "74801", "url": "https://it.wikipedia.org/wiki?curid=1749740", "title": "Pont-\u00e0-Celles", "text": "Pont-\u00e0-Celles (in vallone \"Pont-a-Cele\") \u00e8 un comune belga di abitanti, situato nella provincia vallona dell'Hainaut."}
{"id": "1749743", "revid": "1654832", "url": "https://it.wikipedia.org/wiki?curid=1749743", "title": "Seneffe", "text": "Seneffe (in vallone \"Sinefe\") \u00e8 un comune belga francofono di abitanti, situato nella provincia vallona dell'Hainaut.\nStoria.\nSeneffe \u00e8 stata teatro della Battaglia di Seneffe, combattuta l'11 agosto 1674 tra l'esercito francese comandato da Luigi II di Borbone-Cond\u00e9 e l'esercito tedesco-spagnolo-olandese comandato da Guglielmo III d'Orange.\nEconomia.\nA Seneffe ha sede uno stabilimento della Novasep che produce il vaccino AstraZeneca anti COVID-19."}
{"id": "1749744", "revid": "110157", "url": "https://it.wikipedia.org/wiki?curid=1749744", "title": "Hold on Now, Youngster...", "text": "Hold on Now, Youngster... \u00e8 l'album di debutto dei Los Campesinos!, pubblicato il 25 febbraio 2008 dalla Wichita Recordings. \u00c8 composto da 12 tracce, anche se solo 11 sono in lista. \u00c8 entrato al 72\u00ba posto nella classifica album del Regno Unito."}
{"id": "1749751", "revid": "110157", "url": "https://it.wikipedia.org/wiki?curid=1749751", "title": "Boussu", "text": "Boussu (in vallone \"Boussu-dl\u00e9-Mont\") \u00e8 un comune belga di abitanti, situato nella provincia vallona dell'Hainaut.\nIl territorio comunale \u00e8 bagnato dalle acque del fiume Haine, affluente della Schelda."}
{"id": "1749754", "revid": "287204", "url": "https://it.wikipedia.org/wiki?curid=1749754", "title": "Thomson Reuters", "text": "Thomson Reuters Corporation \u00e8 una multinazionale canadese operativa nel settore dei mass media e dell'informazione. Fondata a Toronto il 17 aprile 2008 dalla fusione del colosso dell'informazione finanziaria canadese Thomson con la Reuters, \u00e8 quotata alla Borsa di New York e a quella di Toronto. Dal luglio 2018 il 55% \u00e8 controllato da Blackstone Group.\nStoria.\nLa societ\u00e0 nata dalla fusione tra Thomson e Reuters \u00e8 una delle pi\u00f9 importanti nel campo dell'informazione economico-finanziaria: il nuovo gruppo controlla il 34% del mercato mentre un altro 33% \u00e8 detenuto da Bloomberg.\nThe Thomson Corporation.\nFondata da Roy Thomson nel 1934 a Toronto, in Canada, come editore del \"The Timmins Daily Press\". Nel 1953 Thomson acquisisce il giornale \"Scotsman\" e l'anno dopo si trasferisce in Scozia. Nel 1959 compra il gruppo Kemsley che gli d\u00e0 anche il controllo del \"Sunday Times\". Nel 1965 entra nel business delle compagnie aeree rilevando Britannia Airways. Nel 1967 acquisisce il \"Times\", quattro anni pi\u00f9 tardi entra nel settore delle esplorazioni di petrolio e gas partecipando a un consorzio per sfruttare le riserve nel Mare del Nord.\nNegli anni settanta, in seguito alla scomparsa di Roy Thomson, la societ\u00e0 si ritira dai giornali nazionali e dai mezzi di comunicazione, vendendo il \"Times\", il \"Sunday Times\" e una televisione scozzese trasferendosi nell'editoria. Nel 1988 acquista Sweat &amp; Maxwell che nel 1989 si fonde con Thomson Newspapers dando vita a The Thomson Corporation.\nReuters Group.\nFondato da Paul Julius Reuters nel 1851 a Londra come agenzia che trasmette le quotazioni prima della Borsa londinese e poi di quella parigina. Nel 1865 \u00e8 la prima a trasmettere la notizia dell'assassinio di Abramo Lincoln.\nNel 1984 \u00e8 quotata alla Borsa di Londra e al NASDAQ negli Stati Uniti. Si trova anche una soluzione per eliminare le preoccupazioni di chi teme che la segnalazione obiettiva delle notizie possa essere messa a repentaglio nel caso in cui il controllo della societ\u00e0 finisca nelle mani di un singolo azionista: la regola in base alla quale a nessun individuo \u00e8 consentito detenere pi\u00f9 del 15% della societ\u00e0. Se questo limite viene superato, gli amministratori possono ordinare all'azionista di ridurre la partecipazione a meno del 15%. Questa regola viene applicata alla fine degli anni ottanta quando la News Corporation di Rupert Murdoch, che gi\u00e0 deteneva circa il 15% di Reuters, acquista una societ\u00e0 di notizie australiana che possedeva anche azioni di Reuters. In seguito Murdoch \u00e8 cos\u00ec costretto a ridurre le sue partecipazioni a meno del 15%.\nUn'ulteriore protezione per salvaguardare l'indipendenza della Reuters \u00e8 fornita dalla societ\u00e0 Reuters Founders Limited, costituita nel 1984 come parte del flottante azionario. La missione dichiarata di questa societ\u00e0 \u00e8 di proteggere l'integrit\u00e0 della produzione di notizie dell'azienda. Contiene una \"Founders Share\", che pu\u00f2 porre il veto su tutte le altre azioni se si tenta di modificare una qualsiasi delle regole relative ai \"Reuters Trust Principles\". Questi principi stabiliscono gli obiettivi della societ\u00e0 di indipendenza, integrit\u00e0 e libert\u00e0 da pregiudizi nei suoi reportage di notizie.\nNegli anni successi Reuters amplia la sua rete per fornire informazioni e servizi. I principali: Equities 2000 (1987), Dealing 2000-2 (1992), Business Briefing (1994), Reuters Television per il mercato finanziario (1994), 3000 Series (1996), Reuters 3000 Xtra (1999). Ma i conti economici non sono per niente brillanti. Il 15 maggio 2007 la canadese Thomson Corporation acquisisce Reuters Group per 17,6 miliardi di dollari. Il controllo di Thomson arriva al 53% della nuova societ\u00e0 chiamata Thomson Reuters. L'incarico di amministratore delegato \u00e8 affidato a Tom Glocer, ex numero uno di Reuters, e viene cancellata la regola del 15% di propriet\u00e0 massima. La spiegazione: \"Il futuro di Reuters ha la precedenza sui principi\". L'acquisizione \u00e8 chiusa nell'aprile 2008.\nThomson Reuters.\nNel 2009 la nuova societ\u00e0 interrompe le quotazioni alla Borsa di Londra e al NASDAQ per quotarsi alla Borsa di New York e alla Borsa di Toronto (simbolo:TRI). Nel 2010 lancia la workstation fiscale ONESOURCE, razionalizza la piattaforma finanziaria e servizi di dati con due prodotti: Eikon e Elektron. lancia anche il digital Thomson Reuters Westlaw. Nel 2012 Jim Smith diventa amministratore delegato, nel 2013 sono annunciati quasi 5.000 tagli di personale nel settore legale e finanziario, nel 2014 la societ\u00e0 si ristruttura in otto divisioni. I principali: finanziario, legale, farmaceutico, agenzia di stampa, contabilit\u00e0 fiscale.\nOltre a diventare la societ\u00e0 pi\u00f9 importante nell'informazione economico-finanziaria, Thomson Reuters, dopo aver acquisito l'Institute for Scientific Information (ISI), fornisce sulla piattaforma \"Journal Citation Reports\" (JCR) il calcolo globale del fattore d'impatto, indice per la valutazione delle riviste scientifiche in base al numero medio di citazioni ricevute in un anno.\nTra il 2008 e il 2018 Thomson Reuters realizza oltre 200 acquisizioni.\nNel febbraio 2018 Blackstone Group, a capo di una cordata di investitori tra cui il fondo sovrano di Singapore e quello pensionistico canadese, rileva il 55% della divisione \"finanza e rischi\" di Thomson Reuters per 20 miliardi di dollari. Un'operazione che ha il sapore della sfida per i concorrenti Bloomberg e Dow Jones. In luglio l'ok dell'Antitrust. Nell'accordo c'\u00e8 l'impegno a pagare per 30 anni 325 milioni l'anno a supporto di Reuters News.\nSponsorizzazioni.\nThomson Reuters ha sponsorizzato il campione canadese di golf Mike Weir e il team AT&amp;T Williams di Formula Uno.\nIn politica.\nThomson Reuters \u00e8 stato tra i principali finanziatori della Fondazione Clinton per le elezioni presidenziali americane del 2016."}
{"id": "1749766", "revid": "287204", "url": "https://it.wikipedia.org/wiki?curid=1749766", "title": "Austen Henry Layard", "text": "Membro dell'alta aristocrazia londinese, \u00e8 uno dei pi\u00f9 famosi archeologi di fine Ottocento che con i suoi scavi in Mesopotamia rivel\u00f2 al mondo lo splendore dell'arte e delle antiche civilt\u00e0 dell'Assiria, in particolare rivel\u00f2 citt\u00e0 di Ninive e Nimrud.\nInfanzia e studi.\nAusten Henry Layard nacque a Parigi in data 5 marzo 1817 maggiore di quattro fratelli. I suoi genitori erano Peter John Layard e Marianne Austen. I suoi antenati erano ugonotti fuggiti in Inghilterra dopo la revoca dell'Editto di Nantes.\nLayard pass\u00f2 parte della sua giovinezza in Italia, prima a Pisa e poi a Firenze, a causa di trasferimenti dovuti all'asma di cui suo padre soffriva. Fu educato fin dalla primissima et\u00e0 alla letteratura ed all'arte. Nel 1825 si trasfer\u00ec a Moulins dove frequent\u00f2 una scuola francese. In seguito visse a Ginevra in Svizzera, poi nuovamente a Firenze. In tal modo impar\u00f2 sia la lingua italiana che quella francese. Intorno al 1830 la famiglia torn\u00f2 in Inghilterra, lo stato che avevano lasciato nel 1821 quando Layard aveva soli 3 anni.\nIn Inghilterra Layard frequent\u00f2 un collegio a Richmond, fino al 1833. Nel 1834 suo padre mor\u00ec ad Aylesbury. In seguito, all'et\u00e0 di 16 anni, egli lavor\u00f2 a Londra presso l'ufficio di suo zio, il benestante avvocato Benjamin Auster, al fine di prendere un apprendistato. Un giorno egli fu invitato nella casa di suo zio a Montague Square e qui incontr\u00f2 persone importanti ed interessanti, come Benjamin Disraeli e Charles Fellows che aveva viaggiato in Grecia nel 1832. Layard accompagn\u00f2 il pittore e scrittore William Brockedon sulle Alpi dove fece conoscenza con Camillo Benso, conte di Cavour e la sua prestigiosa famiglia. Incontr\u00f2 altri personaggi illustri nel suo primo viaggio. Nel 1838 invece, viaggi\u00f2 in Scandinavia, San Pietroburgo ed a Copenaghen, dove studi\u00f2. Nel 1839, finiti gli studi, si convinse di non voler fare la professione di avvocato alla quale invece il suo lavoro da suo zio lo stava portando, quindi, depresso e sfiduciato, pens\u00f2 di lasciare l'Inghilterra anche per le sue idee liberali che andavano contro quelle conservatrici diffuse in quello stato.\nPrimo viaggio in Oriente (1839-1841).\nAttraverso suo zio, Charles Layard, conobbe Edward Mitford, che aveva intenzione di viaggiare a Ceylon per stabilire una piantagione di caff\u00e8. Mitford aveva per\u00f2 paura del mare, perci\u00f2 decise di attraversare l'Asia via terra, e cercava un compagno per il viaggio. Henry Layard quindi si offr\u00ec cos\u00ec da realizzare il suo sogno d'infanzia e la sua volont\u00e0 di andarsene dall'Inghilterra. Prima della partenza cercarono consiglio alla Royal Geographical Society. Quindi, equipaggiati di armi, medicinali e della consapevolezza che avrebbero incontrato a Baghdad la loro guida Henry Creswicke Rawlinson.\nPartirono il 10 luglio 1839; hanno attraversato i Paesi Bassi, la Germania, per andare a Venezia, poi a Trieste cos\u00ec da attraversare la Dalmazia. Raggiunsero Costantinopoli il 13 settembre. Qui Layard sub\u00ec un attacco di febbre e venne curato da un medico armeno. Nella malattia lo venne a trovare lord Carnarvon, un suo amico di vecchia data. Layard si riprese il 4 ottobre, sebbene non ancora completamente; perci\u00f2 viaggi\u00f2 su un battello attraverso la Grecia, mentre Mitford rimaneva a terra. Il 13 novembre lasciarono Tarso proseguire per l'Adana e poi per la Siria, pi\u00f9 precisamente, passarono per Antiochia. Qui pass\u00f2 il 29 novembre e fu ospite di Charles Barker, ma ebbe ancora un colpo di febbre. Nel frattempo venne l'inverno, ed ebbero la fortuna di passarlo in una stalla da condividere con i cavalli. Sfortunatamente furono costretti ad accontentarsi di tre muli come mezzo di trasporto alla volta di Tripoli.\nNel gennaio del 1840 raggiunsero Gerusalemme, dove si separarono e Layard visit\u00f2 le rovine di Petra, Ammon e Gerash dove sub\u00ec un attacco da parte di beduini al quale sopravvisse. I compagni di viaggio si rincontrarono ad Aleppo per proseguire insieme fino al 10 aprile 1840, quando si fermarono per due settimane a Mosul. Qui incontr\u00f2 l'esploratore francese Charles Texier che era sulla strada di casa dopo aver prodotto molti disegni e piani di Persepoli e Pasargadae. Layard scrisse:\nIl suo interesse fu catturato dalle \"colline di terra\" poste nel deserto chiamate tell, dove si narrava \"esistessero ancora singolari sculture in pietra nera\". Il vice console britannico, Christian Rassam, invi\u00f2 i due in un viaggio alle rovine di Hatra. Infine, noleggiarono una barca alla volta di Baghdad.\nNel 1845 Layard cominci\u00f2 gli scavi nella collina di Nimrud da cui vennero alla luce le mura di due palazzi assiri di cui uno riconducibile al re assiro Assurnasirpal, che aveva regnato tra l'883 e l'859 a.C. Le sculture colossali e le opere ritrovate vennero trasportate per mare al British Museum di Londra. Nel 1849 Layard cominci\u00f2 gli scavi sulla collina di Kuyunjik. Trov\u00f2 i resti dell'antica Ninive e del palazzo di Sennacherib, un re assiro che regn\u00f2 tra il 704 e il 681 a.C. Nel 1851 Layard torn\u00f2 in patria dove inizi\u00f2 la carriera diplomatica. Tra il 1855 e il 1859 viaggi\u00f2 spesso in Italia, raccogliendo una ricca collezione di opere d'arte, poi donate alla National Gallery di Londra. Nel 1866 fu uno dei fondatori della \"Compagnia di Venezia e Murano\", azienda che fu l'artefice della rinascita del vetro veneziano. Denominata nel 1872 \"The Venice and Murano Glass and Mosaic Company Limited\" l'azienda nel 1919 si fuse con la Pauly &amp; C., altra azienda storica del vetro veneziano, dando vita alla attuale Pauly &amp; C. - Compagnia Venezia Murano. Fu grazie al suo impulso che a fine ottocento la \"Compagnia di Venezia e Murano\" recuper\u00f2 antiche tecniche di lavorazioni del vetro quali quelle romane e pre-romane che furono conosciute in tutto il mondo come \"murrine\"."}
{"id": "1749767", "revid": "599013", "url": "https://it.wikipedia.org/wiki?curid=1749767", "title": "Iulian Filipescu", "text": ""}
{"id": "1749772", "revid": "28406", "url": "https://it.wikipedia.org/wiki?curid=1749772", "title": "Giorgio Franze", "text": ""}
{"id": "1749773", "revid": "1632387", "url": "https://it.wikipedia.org/wiki?curid=1749773", "title": "Serpent Saints - The Ten Amendments", "text": "Serpents Saints - The Ten Amendments \u00e8 il nono album registrato in studio dalla death metal band svedese Entombed. Questo disco segna una svolta nella formazione del gruppo scandinavo: rispetto all'album precedente cambiano sia il bassista che il batterista, ma la novit\u00e0 pi\u00f9 forte \u00e8 l'assenza dello storico chitarrista Uffe Cederlund, presente fin dagli esordi della band."}
{"id": "1749775", "revid": "729019", "url": "https://it.wikipedia.org/wiki?curid=1749775", "title": "Stazione di Campagna-Serre-Persano", "text": "La stazione di Campagna-Serre-Persano \u00e8 una stazione ferroviaria ubicata sulla linea Battipaglia-Potenza-Metaponto, in \"via Persano Scalo\", nel comune di Campagna.\nStoria.\nCostruita alla fine del 1800 in localit\u00e0 Castrullo, la sua ubicazione fu oggetto di una controversia nell'amministrazione locale dell'epoca riguardante la sua localizzazione e il tracciato ferroviario seguente.\nFino al 16 novembre 1950 era denominata \"Persano\", e in tale data assunse la nuova denominazione di \"Serre-Persano\".\nMovimento.\nProgettata per il trasporto passeggeri di Campagna, di Serre e in specialmodo del compartimento militare di Persano. Ha uno scarso traffico passeggeri, gli uffici di servizio sono chiusi e in stato di abbandono, come del resto tantissime altre piccole stazioni F.S. italiane, totalmente in disuso."}
{"id": "1749777", "revid": "27767", "url": "https://it.wikipedia.org/wiki?curid=1749777", "title": "Bromuri", "text": ""}
{"id": "1749780", "revid": "114390139", "url": "https://it.wikipedia.org/wiki?curid=1749780", "title": "Padiglione Spadolini", "text": "Il Padiglione Spadolini \u00e8 il principale edificio per uso fieristico a Firenze, nel complesso della Fortezza da Basso. Deve il nome all'architetto che lo ha progettato, Pierluigi Spadolini.\nStoria.\nNel gennaio del 1967 il Demanio dello Stato concesse in uso trentennale una parte consistente della Fortezza da Basso all'Ente Mostra internazionale dell'artigianato di Firenze ad uso fiersitico. Contestualmente l'ente lanci\u00f2 un concorso internazionale di idee per realizzare alla Fortezza da Basso una nuova struttura per mostre, in sostituzione di quella ormai obsoleta del \"Parterre\", in modo da accogliere manifestazioni di vario genere, dalle mostre mercato, alle esposizioni, ai congressi, ai convegni, uno spazio polifunzionale moderno all'interno di un monumento di grande importanza storica, a disposizione della citt\u00e0. Il concorso, che ebbe qualificata partecipazione, si concluse con un pieno apprezzamento delle proposte da parte della commissione giudicatrice.\nAl concorso segu\u00ec l'incarico professionale per la redazione del progetto esecutivo ai prestigiosi architetti capigruppo dei primi tre progetti vincitori del concorso, e cio\u00e8 Enrico Castiglioni di Milano (primo premio), Marco Dezzi Bardeschi di Firenze (secondo premio) e Paolo Malchiodi (terzo premio) di Firenze, i quali svilupparono una mole notevole di studi, pervenendo all'approvazione di un progetto da parte del comune di Firenze (busta 436/71 dell'U.T. di Firenze). L'Ente committente prefer\u00ec poi optare per un tipo di edilizia smontabile capace di assolvere in un certo numero di anni le diverse esigenze delle manifestazioni che avrebbe dovuto ospitare e commission\u00f2 la realizzazione del primo padiglione alla Ipi System, un'industria milanese operativa anche a Firenze, che aveva messo a punto sistemi costruttivi smontabili molto validi nell'ambito dell'edilizia scolastica ed espositiva.\nL'edificio fu progettato dall'Ing. Ennio Ghellini Sargenti dell'Ufficio Tecnico della IPI, pare con la consulenza del noto architetto Pierluigi Spadolini (il cui nome non appare nei disegni ufficiali del 1973-74). Direttore dei lavori fu l'Ing. Rolando Forzoni.\nL'edificio venne costruito tra il 1974 e il 1976. Il fabbricato redatto dalla Ipi aveva un impianto rettangolare sviluppato su due piani; uno, con un'estensione maggiore, completamente interrato e uno fuori terra, per un totale di circa 21.000 metri quadrati.\nNel 1986 la societ\u00e0 Sogese, subentrata nella gestione all'Ente Mostra dell'Artigianato, sciolto nel 1978, affid\u00f2 all'architetto Pier Guido Fagnoni con il coordinamento del prof. Pierluigi Spadolini e l'ausilio dell'ufficio tecnico della Ipisytem il progetto di una sopraelevazione per aumentare le potenzialit\u00e0 del padiglione aggiungendo circa 9.000\u00a0m\u00b2 di superficie espositiva. L'opera fu realizzata come struttura prefabbricata di integrazione temporanea al padiglione fieristico smontabile.\nArchitettura.\nIl padiglione espositivo \"Spadolini\", copre circa 13.000\u00a0m\u00b2 degli oltre nove ettari racchiusi dall'antica struttura militare medicea.\nLa volumetria elementare del fabbricato non si pone propriamente con discrezione nei confronti dell'intero contesto monumentale della Fortezza da Basso, affrontando in modo assai problematico il tema del rapporto con l'ambiente storico. L'intervento altera l'originario equilibrio dell'insieme, la cui architettura risulta sopraffatta di fronte alla presenza del nuovo edificio, a cui va tuttavia il merito di aver contribuito a dare forte animazione ad uno dei complessi architettonici pi\u00f9 importanti di Firenze.\nEsternamente i tre piani presentano accessi completamente indipendenti in modo da poter essere utilizzati contemporaneamente per manifestazioni diverse. Due rampe simmetriche, innestate sui lati lunghi, collegano il piazzale alla copertura a terrazza che perimetra il volume prismatico vetrato dell'ultimo piano. Al centro dell'edificio \u00e8 sistemata una scala su pianta quadrata che mette in comunicazione diretta le piastre continue dei piani, delimitando un'ampia corte interna. A questa si aggiungono una serie di scale laterali, normali e mobili, che nel complesso garantiscono una circolazione fluida.\nTutta la costruzione risponde ai criteri della produzione industriale ed \u00e8 realizzata con struttura in acciaio costituita da un tipo di pilastri e due diversi tipi di travi con campate di metri 10 x 10.\nI pilastri tubolari quadri di cm 28 di lato sono collegati attraverso bulloni a una struttura orizzontale in profilati d'acciaio a doppio T. I solai sono in elementi prefabbricati in cemento armato precompresso appoggiati sulle travi secondarie della struttura in acciaio; al di sopra sono posati strati di materiale polietilenico di sigillatura.\nGli elementi sono fissati tra loro attraverso sistemi di montaggio reversibili che ne permettono il recupero quasi totale.\nLa stereometria semplice e modulare si risolve in un volume elementare la cui caratterizzazione architettonica \u00e8 affidata alla ricerca condotta sui materiali delle superfici verticali e orizzontali e sul design dei componenti, studiati in modo da risultare in un numero limitatissimo di tipi.\nLe superfici verticali sono interamente rivestite in alluminio anodizzato bruno, modellato a profonde doghe orizzontali la cui altezza deriva dalla misura dello scalino. Il rivestimento, assai inconsueto per un ambiente storico, avvolge tutto il perimetro esterno dell'edificio e la scala centrale accentuando l'orizzontalit\u00e0 del volume e mascherando con il forte chiaroscuro delle doghe il carattere di provvisoriet\u00e0 della costruzione.\nLe superfici orizzontali esterne sono invece risolte con elementi prefabbricati in cemento con ciottoli affogati di colore bianco e verde, ancorati alle strutture portanti del fabbricato per mezzo di bulloni.\nTre sono quindi i grandi temi architettonici, quanto mai attuali, affrontati e risolti in questa realizzazione: il rapporto culturale con le preesistenze storiche, l'impiego della tecnologia pi\u00f9 avanzata nell'architettura contemporanea e quello del rapporto tra architettura permanente ed effimera nella tematica progettuale di oggi.\nBibliografia.\nAcocella A., \"L'architettura italiana contemporanea: gli anni '70\", Firenze 1985"}
{"id": "1749786", "revid": "767487", "url": "https://it.wikipedia.org/wiki?curid=1749786", "title": "Viv Anderson", "text": "\u00c8 primatista di presenze (33) con il Nottingham Forest nelle competizioni calcistiche europee.\n\u00c8 stato il primo uomo di colore a giocare nella Nazionale inglese.\nCarriera.\nViv debutta in Nazionale la sera del 29 novembre 1978, nell'1-0 inflitto dall'Inghilterra alla Cecoslovacchia, in una gara amichevole.\nLa sua carriera nelle squadre di club \u00e8 legata in modo particolare al Nottingham Forest, la squadra della sua citt\u00e0, dove milita dal 1974 al 1984, met\u00e0 della sua carriera, giocando 328 gare e segnando 15 gol. In questo periodo ottiene due Coppe dei Campioni, nel 1979 e 1980. Vince la finale contro l'Amburgo disputata il 27 maggio 1980 a Madrid.\nPochi giorni dopo si apre la fase finale, in Italia, dell'Europeo. Anderson gioca, delle 3 partite sostenute dall'Inghilterra, solo quella contro la Spagna, come sostituto di Phil Neal. Non gioca mai, invece, pur convocato, al mondiale spagnolo del 1982.\nPassato all'Arsenal per 220.000 sterline, qui gioca fino al 1987, sommando 120 gare e 9 gol. in questo periodo gioca anche in Nazionale, segnando il suo primo gol nelle qualificazioni al Mondiale messicano, nell'8-0 inflitto ai turchi. Viene convocato per la fase finale ma anche stavolta non gioca mai. Eguaglia in ci\u00f2 George Eastham (1962-1966) e Martin Keown (1998-2002). Nel 1987, contro la Jugoslavia, qualificazioni all'Europeo Tedesco del 1988, Anderson segna il suo secondo e ultimo gol in Nazionale. In Nazionale Anderson somm\u00f2 30 presenze e 2 gol.\nA settembre del 1987 inizia la sua nuova avventura alle direttive di Alex Ferguson. Nel Manchester United Anderson gioca fino al 1990, sommando 54 gare e 3 gol.\nA 37 anni passa allo Sheffield, dove in tre stagioni somma 70 presenze e 8 segnature. nel finale di carriera firma un contratto annuale col Barnsley (20 gare e 3 gol) e uno col Middlesbrough (2 presenze). Le ultime due stagioni sono da allenatore-giocatore, e nel Middlesbrough allener\u00e0 fino al 2001.\nDopo il ritiro ha gestito, insieme a Anthony Stewart Woodcock, altro ex calciatore, una agenzia di notiziari sportivi in Inghilterra. \u00c8 stato inoltre impegnato nella gestione del Museo Calcistico Nazionale di Londra."}
{"id": "1749787", "revid": "729019", "url": "https://it.wikipedia.org/wiki?curid=1749787", "title": "Smell the Magic", "text": "Smell the Magic \u00e8 un EP del gruppo musicale statunitense L7, pubblicato il 21 agosto 1990.\nDescrizione.\nUsc\u00ec inizialmente nell'agosto del 1990 in formato 12\" color porpora, 10\" e musicassetta contenente 6 tracce. Fu quindi ristampato in CD nel luglio del 1991, e successivamente anche in musicassetta, con l'aggiunta delle tracce: \"Packin' a Rod\", \"Just Like Me\", e \"American Society\".\nDall'EP venne estratto \"Shove\", distribuito come primo singolo della band."}
{"id": "1749789", "revid": "1305887", "url": "https://it.wikipedia.org/wiki?curid=1749789", "title": "Juggernaut (disambigua)", "text": "Juggernaut \u00e8 un termine inglese di origine sanscrita (\"Jagannath\") per definire una forza di qualsiasi natura considerata inarrestabile e distruttiva."}
{"id": "1749790", "revid": "416175", "url": "https://it.wikipedia.org/wiki?curid=1749790", "title": "Sharo Gambino", "text": "Biografia.\nVisse a Serra San Bruno (VV) e inizi\u00f2 quasi fortuitamente la carriera letteraria pubblicando a fumetti il racconto \"Tragico destino\", un successo che lo ha incoraggiato a continuare. L'incontro con la realt\u00e0 sociale della Calabria, da lui paragonato a quello di Carlo Levi con la Lucania, lo ispirer\u00e0 per \"Sole nero a Malif\u00e0\", il suo primo romanzo e \"La mafia in Calabria\", primo saggio sull'argomento seguito da \"Mafia la lunga notte della Calabria\" e \"\u2018Ndranghita dossier\".\nMeridionalista, ha pubblicato 35 volumi. Nel 1980 scrive per la RAI un recital radiofonico in 14 puntate chiamato \"Vizzarro\". Il 29 luglio del 2003 il recital tratto dal libro \"U Vizzarru\" del Gambino che ha per protagonisti gli attori teatrali Paola Gassman e Ugo Pagliai \u00e8 stato inscenato nel castello normanno-svevo di Vibo Valentia.\nGambino \u00e8 stato protagonista dell'informazione calabrese, legando la sua firma a giornali e riviste storiche: \"Il Messaggero\", \"Il Tempo\", \"La Gazzetta del Sud\", \"Il Corriere Calabrese\", \"Il Gazzettino dello Jonio\", \"Quaderni Calabresi\", \"Il Giornale di Calabria\" ed altri. Ha collaborato per quarant'anni con Radio Rai, sia come giornalista che come autore di alcuni sceneggiati fra cui \"Boccheciampe e Vizzarro\". Nel 1988 la \"Gazzetta del Sud\" ha pubblicato in diciotto puntate il suo romanzo giallo \"Concerto in Re Maggiore\".\nNell'ambito degli studi letterari, Gambino ha pubblicato un'antologia della letteratura calabrese e le antologie di poesia popolare \"Guvernu puorcu, latru e camburrista\", \"Natali \u2018i \u2018na vota\", \"Venerd\u00ec e Domenica\". Quest'ultimo, costituisce anche uno studio antropologico sui cibi, le tradizioni, le disponibilit\u00e0 alimentari e i desideri nell'ambito della storia economica e sociale della Calabria. La sua ultima fatica fu \"Calabria erotica\" anch'essa uno studio antropologico e sociale, sotto la duplice \u201ctrasgressione\u201d dell'eros e della poesia popolare.\nDei romanzi, oltre quelli gi\u00e0 citati, ricordiamo: \"Fischia il sasso\", \"In nome del re schiavo\", \"Plot\", \"L'ombra sua torna\" e, tra i volumi di racconti: \"Il sesso dei gatti\", \"L'ospite\", \"All'ombra di Trentinella\", \"La ragazza del fiume\". Ancora inedito \"Rime in Croce\", un saggio su Anna Maria Edvige Pittarelli, una poetessa francicana del Cinquecento, che \u00e8 un vero \u201cgiallo\u201d letterario, magistralmente ricostruito e raccontato in queste pagine.\nGambino \u00e8 autore anche di testi teatrali: \"Calabria canta e piange\" e \"Strenna calabrese\"."}
{"id": "1749797", "revid": "767487", "url": "https://it.wikipedia.org/wiki?curid=1749797", "title": "Mario Pistacchi", "text": "Carriera.\nHa esordito in Serie A con la maglia della il 4 aprile 1954 in -Lazio (0-1).\nHa giocato in massima serie anche con la maglia del ."}
{"id": "1749800", "revid": "287204", "url": "https://it.wikipedia.org/wiki?curid=1749800", "title": "Gianpiero De Toni", "text": "\u00c8 stato sindaco di Edolo per due legislature e presidente della Comunit\u00e0 Montana di Valle Camonica. Nelle Elezioni politiche italiane del 2008 \u00e8 stato eletto al Senato (XVI Legislatura) sotto l'Italia dei Valori.\n\u00c8 candidato alle elezioni regionali lombarde del 2013 in provincia di Brescia e ottiene 572 preferenze, ma non \u00e8 eletto a causa dello scarso risultato elettorale dell'Italia dei Valori.\nCollegamenti esterni.\nSenato Italiano"}
{"id": "1749801", "revid": "123567", "url": "https://it.wikipedia.org/wiki?curid=1749801", "title": "Giampiero De Toni", "text": ""}
{"id": "1749804", "revid": "38120", "url": "https://it.wikipedia.org/wiki?curid=1749804", "title": "Make It Rain (Fat Joe)", "text": "Make It Rain \u00e8 l'unico singolo del rapper statunitense Fat Joe estratto dall'album \"Me, Myself &amp; I\". \u00c8 stato prodotto da Scott Storch e vi ha partecipato Lil' Wayne.\nInformazioni.\nLa canzone si \u00e8 piazzata alla posizione n.13 nella chart \"Billboard Hot 100\", alla n.6 nella \"Hot R&amp;B/Hip-Hop Songs\" e alla n.2 nella \"Hot Rap Tracks\".\nIl videoclip \u00e8 stato diretto da Mr. Roboto e VinCock e diretto da Nicole Acacio per la compagnia di produzione \"Robot Films\". I cameo sono quelli di DJ Khaled, Cool &amp; Dre, Scott Storch, Birdman, Diddy, Rick Ross, Oliver Coats, Triple C, Hennessi e Young Money.\nIl remix ufficiale coi featuring di Ace Mack, Lil Wayne, Birdman, Rick Ross, R. Kelly, T.I. e DJ Khaled \u00e8 stato pubblicato verso inizio 2007 e ha visto anch'esso la realizzazione di un videoclip. A un altro remix partecipano invece Lil Wayne e Trina."}
{"id": "1749805", "revid": "123679139", "url": "https://it.wikipedia.org/wiki?curid=1749805", "title": "Bell'Italia", "text": "Bell'Italia (sottotitolo \"Alla scoperta del paese pi\u00f9 bello del mondo\") \u00e8 una rivista mensile italiana, dedicata, come recita il sottotitolo, alle localit\u00e0 e alle bellezze artistiche, paesaggistiche e turistiche d'Italia con particolare attenzione all'aspetto fotografico.\nFondata nel 1986 dall'\u00abEditoriale Giorgio Mondadori\u00bb, dal 1999 \u00e8 parte Gruppo Cairo Editore.\nIl periodico propone mensilmente ai lettori servizi su diverse localit\u00e0 del territorio nazionale e una serie di rubriche che approfondiscono i temi artistici, la gastronomia, le tradizioni.\nNon manca lo spazio dedicato alle segnalazioni dei lettori.\nSua caratteristica peculiare \u00e8 la pubblicazione di illustrazioni (spaccati assonometrici, vedute a volo d'uccello, ricostruzioni grafiche) di alcuni borghi o edifici civili e religiosi.\nSovente \u00e8 accompagnato da supplementi speciali su particolari citt\u00e0 o regioni d'Italia."}
{"id": "1749807", "revid": "599013", "url": "https://it.wikipedia.org/wiki?curid=1749807", "title": "Haris Mujezinovi\u0107", "text": "Carriera.\nAla-centro di 205 centimetri, cresce cestisticamente negli Stati Uniti, dove prende parte al torneo NCAA. Torna in Europa nel 1995, dopodich\u00e9 fa svariate esperienze in giro per il vecchio continente, tra cui, nella stagione 1998-99, con la Libertas Forl\u00ec, in serie A2.\nIl salto di qualit\u00e0 della sua carriera lo fece nel 2001-02 quando viene ingaggiato dall'Olimpia Lubiana, con la quale esordisce in Eurolega. L'anno successivo veste la canotta del Cibona Zagabria. La stagione 2003-04 inizia con la Dinamo Mosca, ma termina con la Fortitudo Bologna, con la quale partecipa alla finale, persa, di Eurolega a Tel Aviv.\nIn seguito Mujezinovic milita con il Lietuvs Rytas, dove vince la ULEB Cup nel 2005, e con il Pamesa Valencia (2006-07).\nNella stagione 2007-08 gioca inizialmente con il Panionios, per poi passare, in un secondo momento, al Lukoil Sofia. In aprile arriva la chiamata della Benetton basket Treviso, per la quale firma fino alla fine dell'annata."}
{"id": "1749820", "revid": "118954031", "url": "https://it.wikipedia.org/wiki?curid=1749820", "title": "Gainesville (Florida)", "text": "Gainesville \u00e8 una citt\u00e0 degli Stati Uniti, capoluogo della contea di Alachua, nello Stato della Florida.\nL'universit\u00e0 della Florida \u00e8 situata nella citt\u00e0. Gainesville fu fondata ufficialmente come citt\u00e0 il 15 aprile 1869. Nel 2006, la popolazione stimata dall'U.S. Census Bureau \u00e8 salita a 108.655 abitanti.\nGeografia fisica.\nGainesville si trova a 29\u00b039'55\" Nord, 82\u00b020'10\" Ovest.\nSecondo l'U.S. Census Bureau, la citt\u00e0 ha un'area totale di 127,2 km\u00b2. 124,8\u00a0km\u00b2 su terraferma e 2,4\u00a0km\u00b2 di acque interne (1,87% del totale).\nSociet\u00e0.\nEvoluzione demografica.\nSecondo il censimento del 2000, ci sono 95.447 abitanti, 37.279 persone che vivono nella stessa casa e 18.341 famiglie residenti nella citt\u00e0. La densit\u00e0 di popolazione \u00e8 di 764,9\u00a0km\u00b2. Ci sono 40.105 unit\u00e0 abitative e una densit\u00e0 media di 321,4\u00a0km\u00b2. La composizione etnica della citt\u00e0 \u00e8 68,36% bianchi, 23,24% afroamericani, 0,25% nativi americani, 4,49% asiatici, 0,03% isolani del Pacifico, 1,46% di altre razze e 2,18% di due o pi\u00f9 razze. Il 6,40% della popolazione \u00e8 ispanica o latino-americana.\nCi sono 37.279 persone che vivono nella stessa casa delle quali il 22,3% ha bambini al di sotto dei 18 anni che vivono con loro, il 32,5% sono coppie sposate che vivono insieme, il 13,3% ha un capofamiglia femmina senza marito presente e il 50,8% non sono considerate famiglie. Il 32,6% di tutte le persone che vivono nella stessa casa sono composte da singoli individui e il 7,9% \u00e8 composto da persone che vivono da sole e che hanno dai 65 anni in su. La misura medie di persone che vivono nella stessa casa \u00e8 di 2,25 e la misura media di una famiglia \u00e8 di 2,90.\nNella citt\u00e0 la popolazione \u00e8 distribuita con il 17,8% sotto i 18 anni, 29,4% dai 18 ai 24, 26,7% dai 25 ai 44, 16,4% dai 45 ai 64 e 9,8% dai 65 anni in su. L'et\u00e0 media \u00e8 di 26 anni. Per ogni 100 femmine ci sono 95,7 maschi. Per ogni 100 femmine dai 18 anni in su, ci sono 94,2 maschi.\nIl reddito medio per una persona che vive nella stessa casa con qualcun altro \u00e8 di $28.164 e il reddito medio per una famiglia \u00e8 di $44.263. I maschi hanno un reddito di $31.090 contro i $25.653 per le femmine. Il reddito pro capite per la citt\u00e0 \u00e8 di $16.779. Il 26,7% della popolazione e il 15,3% delle famiglie sono al di sotto del soglia di povert\u00e0. Tra la popolazione totale, il 24,7% di quelli al di sotto dei 18 anni e il 9,5% di quelli dai 65 anni in su vivono al di sotto del livello di povert\u00e0."}
{"id": "1749827", "revid": "1573940", "url": "https://it.wikipedia.org/wiki?curid=1749827", "title": "Palazzo della Questura (Firenze)", "text": "Il Palazzo della Questura di Firenze si trova in via Zara 2, nel complesso dell'ex Ospedale Bonifacio. Le soluzioni volumetriche e distributive adottate e il rigore stilistico delle linee architettoniche, dettato anche dalla natura militare dell'opera, fanno di quest'edificio un esempio di architettura razionale degli anni Trenta in Italia.\nStoria.\nNel 1928 l'Amministrazione Provinciale acquist\u00f2 il Palazzo dell'Ospedale di Bonifacio che, restaurato e ampliato, venne destinato a ospitare alcuni importanti uffici della Provincia tra i quali il Provveditorato agli studi, l'Ufficio tecnico del catasto e il Comando generale dell'ottava zona.\nTra il 1933 e il 1934 l'architetto Falchetti elabor\u00f2 per conto della stessa Amministrazione un progetto per la nuova sede del Regio liceo scientifico che avrebbe dovuto sorgere nell'area liberata dalla demolizione della preesistente clinica oculistica posta a tergo del palazzo Bonifacio. Ma il progetto, gi\u00e0 approvato, non trov\u00f2 attuazione per problemi di natura finanziaria.\nNel febbraio 1939 i locali dell'Ospedale Bonifacio vennero liberati dagli uffici della Provincia per accogliere la nuova sede della Questura fino ad allora sita in via Santa Reparata, angolo via di Camporeggi. Inoltre, nella vasta area di propriet\u00e0 della Provincia, gi\u00e0 destinata alla costruzione del liceo scientifico, venne costruito un nuovo edificio per riunire in un'unica sede tutti gli uffici della Regia questura centrale.\nI lavori, iniziati il 13 febbraio 1939 su progetto dell'architetto Raffaello Brizzi e sotto la direzione tecnica dell'ingegnere Giovanni Mass, vennero completati tra il 1945 e il 1946, per una spesa totale di 6 milioni di lire.\nLa vicenda costruttiva fu seguita nelle sue varie fasi dalla stampa quotidiana locale e nel 1940, a lavori quasi ultimati, l'opera venne presentata a livello nazionale con un articolo illustrativo del progetto pubblicato sul numero di luglio della rivista specializzata \"Architettura\".\nArchitettura.\nL'edificio copre una superficie di 2.745\u00a0m2 per un volume di 36.000&amp;bnsp;m3. Esso s'innest\u00f2 al preesistente Ospedale di Bonifacio Lupi di via San Gallo, completando il lotto delimitato dalle vie Zara, Duca d'Aosta e Bonifacio Lupi.\nSi compone di 4 piani, oltre ad un piano attico ed uno seminterrato. I vari piani sono collegati mediante tre vani scala tra i quali uno scalone in travertino posto in posizione decentrata verso via Bonifacio Lupi. Il piano seminterrato accoglie archivi di deposito, magazzini, rifugi antiaerei e servizi accessori mentre ai piani superiori trovano sede gli uffici.\nLa costruzione \u00e8 inserita in un tessuto urbanistico caratterizzato da un tracciato viario ottocentesco a maglie quadrangolari e da un contesto architettonico storicizzato costituito prevalentemente da palazzi signorili di inizio secolo. \nIn rapporto agli edifici circostanti, il palazzo della Questura si contraddistingue per la linearit\u00e0 e semplicit\u00e0 delle soluzioni architettoniche, scevre da arricchimenti decorativi di superficie. Gli elementi di finitura evidenziano parti essenziali della struttura conferendo all'insieme un'immagine sobria e rigorosa.\nL'edificio presenta un impianto planimetrico a \"U\" che, innestandosi al corpo fabbrica dell'Ospedale Bonifacio, definisce con esso un'ampia corte interna alla quale si accede oltre che dall'ingresso principale anche dai due ingressi carrabili che si aprono nelle due ali laterali del fabbricato.\nLa costruzione, realizzata con struttura in cemento armato e tamponamenti in pietrame e laterizio, si caratterizza per un trattamento a intonaco delle superfici esterne sulle quali spiccano elementi di finitura in calcestruzzo armato e pietra serena: cornici a porte e finestre, specchiature sotto le finestre del piano terra, ricorsi orizzontali a sottolineare linee di piano, balaustre alle porte finestre del secondo piano. Finestre in serie, differenziate da piano a piano, generano un ritmo uniforme sull'intero involucro; la monotonia delle facciate \u00e8 interrotta solo dall'ingresso principale su via Zara sormontato da un balcone balaustrato e inquadrato da due pilastri trattati a finto bugnato."}
{"id": "1749828", "revid": "57342", "url": "https://it.wikipedia.org/wiki?curid=1749828", "title": "Nicandro Marinacci", "text": "L'On. \nEx Forza Italia, ex UDC, approda all'UDEUR, su esplicita richiesta di Clemente Mastella. Per l'occasione viene creata una figura, quella di \u00abPresidente Regionale\u00bb, assente nello statuto del partito.\nVicende giudiziarie.\nIl 1 ottobre 2002 \u00e8 stato condannato dalla Corte d'Appello di Bari per occupazione abusiva di suolo pubblico e falso ideologico. L'allora deputato (perch\u00e9 era in carica all'epoca dei fatti), nel maggio del 1999, racconta la procura, \u00abin concorso con persona ignota induceva in errore l'agente della forestale facendo redigere un verbale di identificazione, elezione di domicilio e nomina di difensore di fiducia nei confronti di sua nonna, Arcangela Palma\u00bb, per evitare la contestazione dell'abuso edilizio. Il punto \u00e8 che la signora in questione, la nonna, era morta quattro anni prima. [...] Il deputato, infatti, present\u00f2 all'agente della Guardia Forestale un'arzilla vecchietta, rimasta per sua fortuna ignota, presentandola come la nonna e spiegando che era stata lei a commettere l'abuso. Si legge, infatti, nella carte processuali, che \u00abapprofittando della sua posizione di uomo pubblico per rinviare di alcune settimane le formalit\u00e0 per l'identificazione della donna\u00bb predisponeva \u00abin concorso con un'anziana, donna rimasta ignota, l'inganno\u00bb.\nNel gennaio 2011 \u00e8 stato condannato, ancora dalla Corte d'Appello di Bari, per abuso d'ufficio. Il deputato con la sua giunta avrebbe fatto ristrutturare un locale, appartenente ad un ex consigliere comunale, con soldi del comune di San Nicandro Garganico, per essere adibito a sede del servizio veterinario comunale. L'11 febbraio il Prefetto di Foggia ha notificato all'Ente Provincia il provvedimento con il quale si sospende Nicandro Marinacci dalle funzioni di consigliere provinciale, quale effetto accessorio della sentenza di condanna di secondo grado per abuso d'ufficio a due anni, compresa l'interdizione dai pubblici uffici per altri cinque."}
{"id": "1749837", "revid": "180972", "url": "https://it.wikipedia.org/wiki?curid=1749837", "title": "Sant'Antonino Pierozzi", "text": ""}
{"id": "1749842", "revid": "110157", "url": "https://it.wikipedia.org/wiki?curid=1749842", "title": "Agenzia del GNSS europeo", "text": "L'Agenzia del GNSS europeo (dove GNSS sta per \"Global Navigation Satellite System\"), conosciuta con l'acronimo GSA, \u00e8 stata un'agenzia dell'Unione europea nata nel 2004 con sede provvisoria a Bruxelles (Belgio); la sede definitiva a partire dal 1\u00ba settembre 2012 era a Praga (Repubblica Ceca).\nIl suo compito precipuo era quello di garantire che gli interessi pubblici essenziali fossero adeguatamente difesi e rappresentati in seno ai programmi di navigazione satellitare dell'Unione europea (Galileo ed EGNOS).\nL'agenzia era responsabile anche della gestione e del controllo dell'uso dei fondi per i due programmi sopracitati e aiutava la Commissione europea a occuparsi di tutti gli aspetti riguardanti la radionavigazione satellitare.\nNel giugno 2018 la Commissione europea ha proposto la sua trasformazione in Agenzia dell'Unione europea per il programma spaziale, ampliandone di conseguenza anche i compiti. Tale trasformazione ha avuto luogo a partire dal 12 maggio 2021, a seguito dell'approvazione del nuovo programma spaziale dell'Unione.\nDal febbraio 2011 il direttore esecutivo dell'Agenzia \u00e8 l'italiano Carlo des Dorides."}
{"id": "1749848", "revid": "446353", "url": "https://it.wikipedia.org/wiki?curid=1749848", "title": "Per una notte d'amore", "text": "Per una notte d'amore \u00e8 stata una miniserie televisiva italiana.\nDescrizione.\n\u00c8 stata composta da 2 puntate, e venne girata nei colli toscani nei pressi di Arezzo e Monte San Savino, nonch\u00e9 umbri presso Deruta.\nLa fiction, interpretata da Vanessa Hessler e Roberto Farnesi, \u00e8 stata prodotta da Edwige Fenech e diretta da Vittorio Sindoni. \u00c8 andata in onda in prima serata il 20 e il 21 aprile 2008 su Rai 1.\nLe due serate di programmazione hanno registrato un notevole successo di pubblico.\n\u00c8 stata replicata sempre su Rai 1 il 20 aprile 2009 e il 3 settembre 2012 in un'unica puntata.\nTrama.\nGeorgia Bonetti, una ragazza di vent'anni segnata da una terribile esperienza infantile (ha subito le molestie dal convivente della madre e per questo si \u00e8 allontanata da casa), ha lasciato la sua citt\u00e0 e vive a Roma, dove lavora come cubista di una discoteca. Georgia ha nei confronti degli uomini un profondo rifiuto.\nDi Georgia si innamora Niccol\u00f2 Natali, uno studente universitario, che riesce a intenerirla con l'innocente forza del suo sentimento con entusiasmo.\nDopo una notte d'amore, Niccol\u00f2 si congeda da Georgia promettendole di tornare la sera stessa. Il ragazzo \u00e8 deciso ad aiutare la ragazza e vuole offrirle un posto di lavoro come disegnatrice nella fabbrica di ceramiche toscane che possiede assieme a sua nonna Elvira e al fratello Alessio a Monte San Savino, le \"\"Antiche Ceramiche Natali\".\"\nNiccol\u00f2 torna a Monte San Savino. Ma dopo un'accesa discussione con il fratello maggiore Alessio, un trentenne freddo e tutto dedito al guadagno, Niccol\u00f2 muore in un terribile incidente automobilistico.\nDue mesi dopo, Georgia scopre di aspettare un bambino, decide di tenerlo e cerca di ottenere il lavoro promesso recandosi da Alessio, dopo aver rintracciato l'indirizzo. L'incontro fra i due degenera: Alessio accoglie Georgia in maniera offensiva ed \u00e8 convinto che Georgia sia una ricattatrice, una poco di buono. Georgia si sente male e trova ospitalit\u00e0 nella casa di Annibale, un anziano ceramista della fabbrica, che assieme agli altri artigiani della Natali non condivide le scelte. Annibale capisce che un figlio di Niccol\u00f2, se riconosciuto, pu\u00f2 cambiare l'assetto proprietario della fabbrica, impedendo ad Alessio di trasformarla in un piastrellificio.\nLe \"Antiche Ceramiche\" appartengono per il 40% all'anziana signora Elvira, nonna di Alessio che non ha mai approvato le idee del nipote. Alessio ha ereditato le quote di Niccol\u00f2 ed ha quindi la maggioranza delle quote.\nAvvilita per tutti i guai, le tensioni e i pettegolezzi suscitati dalla sua presenza nella cittadina toscana, Georgia medita di tornare a Roma. Ma a trattenerla \u00e8 proprio la nonna di Alessio. Profondamente toccata dall'idea di avere un pronipote, Elvira si schiera con lei: se la prova del DNA accerter\u00e0 che il bambino \u00e8 davvero figlio di Niccol\u00f2, la decisione pi\u00f9 giusta \u00e8 quella di riconoscerne i diritti ereditari. In attesa del parto Georgia potr\u00e0 lavorare nella fabbrica di famiglia, come aveva chiesto.\nAlessio \u00e8 costretto ad accettare i voleri di sua nonna, che ha una grossa fetta di azioni dell'azienda. Ma non rinuncia a umiliare Georgia, rifiutandosi di guardare i suoi disegni. In realt\u00e0 Alessio non ammette neppure con se stesso di essere profondamente colpito dalla solare presenza e dalla profonda pulizia interiore di quella ragazza.\nQuando una rivista pubblica un calendario con delle foto di Georgia fatte molti mesi prima la ragazza, duramente provata dalla malevolenza di tutta la citt\u00e0, scompare. Alessio dopo averla cercata, riesce a trovarla e le dichiara quanto tiene a lei. La nuova, fragile, serenit\u00e0 che si \u00e8 stabilita fra loro viene per\u00f2 turbata dall'arrivo del patrigno di Georgia, che tenta un odioso ricatto. Georgia decide allora di commettere una pazzia e tenta di suicidarsi, gettandosi da un ponte. Fortunatamente arriva Alessio e la salva. Georgia e Alessio si innamorano e si fidanzano."}
{"id": "1749851", "revid": "767487", "url": "https://it.wikipedia.org/wiki?curid=1749851", "title": "Neulewin", "text": "Neulewin \u00e8 un comune del Brandeburgo, in Germania.&lt;br&gt;\nAppartiene al circondario del M\u00e4rkisch-Oderland ed \u00e8 amministrato dall'Amt Barnim-Oderbruch.\nSuddivisione amministrativa.\nIl territorio comunale comprende 3 centri abitati (\"Ortsteil\"):"}
{"id": "1749856", "revid": "339392", "url": "https://it.wikipedia.org/wiki?curid=1749856", "title": "Ucsi", "text": ""}
{"id": "1749857", "revid": "1543377", "url": "https://it.wikipedia.org/wiki?curid=1749857", "title": "My Life in a Stolen Moment", "text": "My Life in a Stolen Moment (\"La mia vita in un istante rubato\") \u00e8 il titolo di una poesia scritta da Bob Dylan intorno al 1962.\nCome altri scritti ascrivibili prettamente alla produzione letteraria giovanile di questo autore, non destinati quindi ad essere musicati, anche questo testo fa parte della collezione di \"Poems, Prose and Other Broken Thoughts\" (\"Poesie, prose ed altri pensieri interrotti\") che in buona parte - come nel caso degli \"11 Outlined Epitaphs\" - ha trovato pubblicazione nei volumi \"Writings and Drawings\" e \"Lyrics 1962-1985\".\nAlcuni di questi testi sono stati utilizzati dalla casa discografica del cantante - la Columbia Records - come note di copertina per alcuni suoi dischi.\nAl pari di altri componimenti di Dylan che vengono tuttora declamati in \"reading\" letterari, anche questo \u00e8 stato inserito in antologie poetiche, ad esempio in \"Studio A: The Bob Dylan Reader\", di Benjamin Hedin, edito nel 2004 da Norton &amp; Co Inc Published.\nIniziazione \"on the road\".\nLa poesia ha contenuto totalmente autobiografico. Gi\u00e0 dall'incipit, Dylan (che, occorre ricordare, all'epoca in cui la compose era poco pi\u00f9 che ventenne) - cita le sue origini (fra le citt\u00e0 del Minnesota di Duluth, in cui \u00e8 nato, e Hibbing, in cui ha trascorso l'infanzia e l'adolescenza), la sua giovent\u00f9 (\"Sono scappato via a 10, 12, 13, 15, 15 e mezzo, 17 e 18 anni, sono stato preso e riportato indietro tutte le volte meno una\"), riflessioni sull'esperienza scolastica (\"ho scritto la mia prima canzone per mia madre intitolandola \"Alla mamma\", l'ho scritta in quinta e l'insegnante mi diede 7+\"), il malessere della vita di provincia (\"Si pu\u00f2 stare ad un'estremit\u00e0 della strada principale di Hibbing e vedere oltre i limiti della citt\u00e0 dall'altra parte\").\nI versi proseguono narrando di avventure sentimentali o semplicemente esistenziali fra il Dakota del Sud, il Texas, la California, il Wisconsin, la frontiera con l'Oregon, il Nuovo Messico, fino alle danze sfrenate alle feste indiane del \"Mardi gras\" di New Orleans, attraverso un'America vista - \"on the road\", ovvero \"dalla strada\" - con gli occhi di un adolescente di provincia che si improvvisa \"hobo\" facendo l'autostop. Tutti temi che saranno in seguito ripresi dal film di Dennis Hopper \"Easy Rider\".\nL'eco lontano della Grande depressione si fa sentimento personale dell'autore, che scrive:\nLa \"chiusura del cerchio\" non pu\u00f2 essere - come lo stesso Dylan specificher\u00e0 in maniera pi\u00f9 prosaica ma ugualmente autobiografica nel suo \"Chronicles - Volume 1\" - che a New York:\nI concerti al Gerde's Folk City portarono in effetti Dylan a essere messo sotto contratto dalla Columbia Records che lo fece debuttare - vera e propria scommessa - sul mercato discografico.\nLa chiusa della poesia \u00e8 dedicata da Dylan a una sorta di \"celebrazione\" (quasi un atto di ringraziamento) verso ii musicisti e la musica rispetto alla quale ha sempre ammesso di sentirsi debitore, in particolare i folk-singer Woody Guthrie, Big Joe Williams, ma anche un'enfatizzazione delle sensazioni che hanno animato i suoi primi passi di artista: i \"volti che non riesci a ritrovare\", i \"dischi sentiti una sola volta\", \"il fischio lamentoso del treno\", che quando \" apri gli occhi e le orecchie e ne vieni influenzato non ci puoi far proprio niente\".\nIn conclusione, scrive: "}
{"id": "1749859", "revid": "767487", "url": "https://it.wikipedia.org/wiki?curid=1749859", "title": "Neutrebbin", "text": "Neutrebbin \u00e8 un comune del Brandeburgo, in Germania.\nAppartiene al circondario del M\u00e4rkisch-Oderland ed \u00e8 amministrato dall'Amt Barnim-Oderbruch.\nMonumenti e luoghi d'interesse.\nNeutrebbin.\nEdificio neogotico con torre sulla facciata, risale al 1817.\nSuddivisione amministrativa.\nIl comune di Neutrebbin \u00e8 suddiviso nelle 3 frazioni (\"Ortsteil\") di Neutrebbin, Altbarnim e Alttrebbin."}
{"id": "1749860", "revid": "767487", "url": "https://it.wikipedia.org/wiki?curid=1749860", "title": "Alttrebbin", "text": "Alttrebbin \u00e8 una frazione del comune tedesco di Neutrebbin, nel Brandeburgo."}
{"id": "1749862", "revid": "113551623", "url": "https://it.wikipedia.org/wiki?curid=1749862", "title": "Altbarnim", "text": "Altbarnim \u00e8 una frazione del comune tedesco di Neutrebbin, nel Brandeburgo.\nMonumenti e luoghi d'interesse.\nPiccola costruzione con struttura a graticcio, risalente al 1776."}
{"id": "1749864", "revid": "767487", "url": "https://it.wikipedia.org/wiki?curid=1749864", "title": "Patrick vive ancora", "text": "Patrick vive ancora \u00e8 un film a basso costo del 1980 diretto da Mario Landi e prodotto da Gabriele Crisanti, \"sequel\" apocrifo del pi\u00f9 celebre \"Patrick\", diretto da Richard Franklin nel 1978. Produttore e regista avevano gi\u00e0 collaborato l'anno precedente con il film \"Giallo a Venezia\". Nel cast sono presenti, tra gli altri, una giovanissima Carmen Russo, Mariangela Giordano (accreditata come Maria Angela Giordan) e il caratterista Gianni Dei.\nTrama.\nIl giovane Patrick Herschel, in seguito ad un banalissimo incidente, viene ricoverato nella struttura privata, gestita dal padre, dove per\u00f2 entra in uno stato di coma irreversibile. Diversi anni dopo, mentre Patrick \u00e8 ancora in coma, il professor Herschel invita dei volontari nella propria abitazione, per effettuare un misterioso esperimento. Gli ospiti del professore, tutti assolutamente estranei fra loro, sono importanti personalit\u00e0 che hanno ottenuto il proprio potere con metodi poco leciti, e sono stati costretti a partecipare all'esperimento del professore, dietro ricatto. Quando durante la prima notte di permanenza nella tenuta Hershel uno di loro muore in circostanze poco chiare, la situazione precipita. L'obiettivo non dichiarato di Herschel \u00e8 quello di vendicarsi su colui che provoc\u00f2 l'incidente del figlio, ma non sapendo chi fosse stato ha convocato con la scusa dell'esperimento le sei persone che la sera dell'incidente erano su quella strada. Per rintracciarli, Herschel ha utilizzato le facolt\u00e0 psichiche di Patrick, amplificate dai numerosi esperimenti a cui \u00e8 stato sottoposto nel corso degli anni. Tuttavia Patrick, nonostante il proprio stato vegetativo, \u00e8 ancora dotato di una propria volont\u00e0 e di un potere incredibile. Ed adesso dopo anni passati ad assecondare i desideri di vendetta del padre, accecato dal dolore della perdita e dalla follia, ha deciso di agire autonomamente e scagliare la propria furia su chiunque.\nVHS e DVD.\nIl film in questione \u00e8 uscito in diverse edizioni VHS:\nEsiste inoltre un DVD statunitense del film, con audio italiano, uscito per la Shriek Show."}
{"id": "1749866", "revid": "110157", "url": "https://it.wikipedia.org/wiki?curid=1749866", "title": "Oderaue", "text": "Oderaue \u00e8 un comune di abitanti del Brandeburgo, in Germania.&lt;br&gt;\nAppartiene al circondario del M\u00e4rkisch-Oderland ed \u00e8 parte dell'Amt Barnim-Oderbruch.\nStoria.\nIl comune di Oderaue venne creato nel 2003 dalla fusione dei comuni di Altreetz e Z\u00e4ckericker Loose.\nSuddivisione amministrativa.\nIl territorio comunale comprende 7 centri abitati (\"Ortsteil\"):"}
{"id": "1749869", "revid": "287204", "url": "https://it.wikipedia.org/wiki?curid=1749869", "title": "Pr\u00f6tzel", "text": "Pr\u00f6tzel \u00e8 un comune di 1.196 abitanti del Brandeburgo, in Germania.&lt;br&gt;\nAppartiene al circondario del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") di Barnim-Oderbruch.\nSuddivisione amministrativa.\nIl territorio comunale comprende 4 centri abitati (\"Ortsteil\"):"}
{"id": "1749870", "revid": "59645", "url": "https://it.wikipedia.org/wiki?curid=1749870", "title": "Lilian J. Braun", "text": ""}
{"id": "1749872", "revid": "729019", "url": "https://it.wikipedia.org/wiki?curid=1749872", "title": "\u010c\u00ebrnyj Or\u00ebl", "text": "Il \u010c\u00ebrnyj Or\u00ebl (cirillico: \u0427\u0451\u0440\u043d\u044b\u0439 \u043e\u0440\u0451\u043b: russo: \"Aquila Nera\") \u00e8 un prototipo di carro armato da combattimento prodotto nella Federazione Russa.\nStoria dello sviluppo e caratteristiche.\nIl \u010c\u00ebrnyj Or\u00ebl \u00e8 stato sviluppato dall'ufficio KBTM design a Omsk sul finire degli anni novanta. La versione definitiva di questo carro non \u00e8 stata ancora pubblicamente mostrata, e non \u00e8 dato sapere se continui anche il suo sviluppo. Il Chyorny Oryol dimostra la direzione che i designer di carri armati russi stanno prendendo, e lancia uno sguardo sul futuro dello sviluppo dei carri.\nLo sviluppo \u00e8 cominciato negli anni ottanta, quando l'ufficio di design degli stabilimenti Kirov di Leningrado svilupparono un nuovo design basato sullo scafo del T-80U. Pi\u00f9 tardi, quando l'ufficio fu smantellato, la documentazione fu trasferita al KTBM a Omsk.\nIl prototipo del \u010c\u00ebrnyj Or\u00ebl fu per la prima volta presentato al VTTV Arms Exposition di Omsk, nel settembre 1997, con un singolo breve passaggio a distanza dalle tribune. Il carro si presentava come uno scafo standard T-80U, sormontato da una torretta molto larga e una canna, oscurato dal camuffamento. Anche la torretta si \u00e8 poi scoperto essere un semplice prototipo.\nUn pi\u00f9 recente prototipo \u00e8 stato mostrato ad un'esposizione d'armi in Siberia, nel giugno 1999. Questo carro aveva uno scafo allungato con sette paia di ruote da strada al posto delle sei del T-80, e una torretta ancora in gran parte oscurata dal camuffamento.\nIl \u010c\u00ebrnyj Or\u00ebl o \"Object 640\" \u00e8 basato su uno scafo allungato di un T-80U, con un paio di ruote da strada extra e una torretta completamente nuova. Sembra avere una corazza frontale molto spessa e una nuova generazione di corazza reattiva esplosiva (ERA- explosive reactive armor) chiamata Kaktus, sullo scafo e sulla torretta. Questa corazza \u00e8 ancora pi\u00f9 efficace delle Kontakt-5 attualmente in uso sui pi\u00f9 moderni MBT russi. Per aumentare la sua capacit\u00e0 di sopravvivenza in battaglia dispone anche di un sistema di protezione attiva Drozd-2, miglioramento del precedente Drozd.\nL'armamento risulta essere il 125mm 2A46 a canna liscia con capacit\u00e0 di lanciare ATGM."}
{"id": "1749876", "revid": "287204", "url": "https://it.wikipedia.org/wiki?curid=1749876", "title": "Reichenow-M\u00f6glin", "text": "Reichenow-M\u00f6glin \u00e8 un comune di 619 abitanti del Brandeburgo, in Germania.&lt;br&gt;\nAppartiene al circondario del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") di Barnim-Oderbruch.\nStoria.\nIl comune di Reichenow-M\u00f6glin venne formato il 1\u00ba gennaio 1998 dall'unione dei 2 comuni di M\u00f6glin e Reichenow.\nSuddivisione amministrativa.\nIl territorio comunale comprende 3 centri abitati (\"Ortsteil\"):"}
{"id": "1749877", "revid": "167080", "url": "https://it.wikipedia.org/wiki?curid=1749877", "title": "Infinitamente differenziabili", "text": ""}
{"id": "1749878", "revid": "149727", "url": "https://it.wikipedia.org/wiki?curid=1749878", "title": "Reichenow", "text": ""}
{"id": "1749879", "revid": "149727", "url": "https://it.wikipedia.org/wiki?curid=1749879", "title": "M\u00f6glin", "text": ""}
{"id": "1749882", "revid": "15817660", "url": "https://it.wikipedia.org/wiki?curid=1749882", "title": "Bernburg", "text": ""}
{"id": "1749884", "revid": "128245", "url": "https://it.wikipedia.org/wiki?curid=1749884", "title": "Die Macher", "text": "Die Macher \u00e8 un gioco da tavolo in stile tedesco strategico di Karl-Heinz Schmiel pubblicato nel 1986 da Hans im Gluck.\nNel 1998 la seconda edizione del gioco \u00e8 stato nominato per il premio Spiel des Jahres.\nAmbientazione.\nLe meccaniche del gioco sono basate sul sistema elettorale tedesco ed ogni giocatore assume il ruolo di leader di uno dei cinque principali partiti politici. I partiti fanno punti in base alla posizione ottenuta in ognuna delle sette elezioni regionali, in base alla base elettorale del partito a livello nazionale, in base al livello di controllo che hanno sui media, e a quanto la piattaforma programmatica coincida con i bisogni del paese.\nOgni elezione regionale \u00e8 un \"mini gioco\" a s\u00e9 stante. Ogni regione ha i propri interessi (riforma della sanit\u00e0 o no?), ed il vostro partito andr\u00e0 meglio se la piattaforma programmatica sar\u00e0 allineata alle preoccupazioni regionali.\nI giocatori (i partiti) hanno un potere limitato di tenere conferenze; pi\u00f9 ne terranno meglio andranno nella regione corrente. Le carte \"Governo Ombra\" (lobbisti) possono essere usate per ottenere favori speciali, ed ogni partito tiene traccia della propria tendenza nella regione usando una \"scala mobile\". Una volta effettuate le elezioni, ogni partito fa punti con questa formula (andamento + coincidenza degli interessi di partito con la regione) * conferenze tenute. Il punteggio massimo \u00e8 50, e i punti elettorali (punti vittoria) vengono guadagnati in base a questo punteggio. Ognuna delle sette regioni viene casualmente assegnata ad altre regioni, in modo che ogni elezione pu\u00f2 essere pi\u00f9 o meno influente di un'altra. I giocatori possono modificare la propria piattaforma programmatica, esercitare controllo sui media locali pu\u00f2 influenzare l'opinione pubblica sui problemi reali della regione.\nVincere un'elezione locale permette ad un partito di incrementare il proprio controllo dei media a livello nazionale e a delineare l'elenco di priorit\u00e0 della nazione. I giocatori possono vedere con anticipo gli sviluppi elettorali e decidere se usare le risorse sull'elezione in corso o su quella successiva rendendo ancora pi\u00f9 difficile prendere decisioni.\nDurante ogni elezione regionale, i partiti possono fare temporanee alleanze e condividere i punti vittoria.\nUna partita a \"Die Macher\" pu\u00f2 durare fino a quattro ore.\nEdizioni.\n\"Die Macher\" \u00e8 stato inizialmente pubblicato da Hans im Gl\u00fcck nel 1986 come gioco per quattro persone. Questa edizione \u00e8 spesso oggetto di ricerca da parte dei collezionisti.\nNel 1998 \u00e8 stata pubblicata, sempre dall'editore Hans im Gl\u00fcck, un'edizione rinnovata del gioco, che ha ricevuto la nomination per il premio Spiel des Jahres (Gioco dell'anno) del 1998.\nNel 2006, l'editore canadese Valley Games ha pubblicato una nuova edizione multilingua del gioco, con il regolamento in inglese, tedesco, spagnolo, francese, italiano ed olandese e con la sostituzione del testo in tedesco presente sulle precedenti versioni con un sistema di simboli ed icone.\nNel 2019 Hans im Gl\u00fcck ha pubblicato una nuova edizione del gioco.\nPremi e riconoscimenti.\n1998"}
{"id": "1749885", "revid": "167080", "url": "https://it.wikipedia.org/wiki?curid=1749885", "title": "Spazio di Holder", "text": ""}
{"id": "1749887", "revid": "827882", "url": "https://it.wikipedia.org/wiki?curid=1749887", "title": "Justin Griffith", "text": "Carriera come giocatore.\nAtlanta Falcons (2003-2006).\nGriffith fu selezionato come 121 scelta al draft NFL 2003 dagli Atlanta Falcons, gioc\u00f2 con loro 60 partite di cui 48 da titolare, totalizzando 9 TD su ricezione e uno su corsa.\nOakland Raiders (2007-2008).\nNel 2007 pass\u00f2 ai Raiders. Nel suo primo anno gioc\u00f2 16 partite di cui 11 da titolare. Nell'anno seguente il 26 ottobre 2008 contro i Baltimore Ravens, Griffith riport\u00f2 la lesione del legamento crociato anteriore del ginocchio destro. Dopo due giorni venne messo sulla lista infortunati finendo la stagione in anticipo. Il 23 febbraio 2009 venne svincolato. Chiuse con i Raiders giocando 23 partite di cui 14 da titolare con 2 TD su ricezione.\nSeattle Seahawks (2009).\nIl 30 aprile firm\u00f2 con i Seahawks, con loro gioc\u00f2 13 partite di cui 11 da titolare con un TD su ricezione.\nHouston Texans (2010).\nFirm\u00f2 un contratto annuale, durante la preseason si infortun\u00f2 e concluse la stagione senza scendere mai in campo. A fine anno decise di ritirarsi come giocatore.\nCarriera come allenatore.\nGriffith inizi\u00f2 la sua carriera come allenatore nella NFL nel 2011 con i Seattle Seahawks come membro interno dello staff.\nIl 3 febbraio 2012 firm\u00f2 con gli Oakland Raiders come allenatore della qualit\u00e0 e controllo dell'attacco. Il 17 gennaio 2014 rinnov\u00f2 per un altro anno.\nVittorie e premi.\n\"Nessuno\""}
{"id": "1749892", "revid": "36426", "url": "https://it.wikipedia.org/wiki?curid=1749892", "title": "Residenza Contini Bonacossi", "text": "La residenza Contini Bonacossi \u00e8 un palazzo moderno di Firenze situato in via Montebello 19, opera di Giovanni Michelucci.\nStoria.\nLa datazione dell'opera non \u00e8 univoca: Belluzzi e Conforti (1986, 124) ne collocano la costruzione intorno al 1950-1952, Lugli (1966, 88) la posticipa al 1954.\nLa estrema scarsit\u00e0 di notizie, anche di origine pubblicistica, \u00e8 da collegarsi al ruolo marginale di questa costruzione nella vasta produzione architettonica dell'autore, anche in considerazione del prevalente interesse pubblico e sociale dell'architettura michelucciana.\nL'edificio nacque come \"d\u00e9pendance\" della villa Contini Bonacossi, sul lungarno Vespucci, nel cui giardino sorgeva a tergo della residenza principale, con ingresso indipendente dalla strada retrostante.\nDescrizione.\nSul giardino vennero collocate le zone giorno (soggiorno e biblioteca) le camere da letto e una loggia, mentre la cucina, lo studio e un piccolo alloggio di servizio si affacciavano sulla strada.\nUn involucro esterno \"razionalmente\" bicolore, poggiante su un basamento in pietraforte sbozzata, cela una organizzazione distributiva e spaziale caratterizzata da una forte attenzione alla vivibilit\u00e0 degli ambienti. In stretta continuit\u00e0 con gli edifici circostanti \u00e8 il trattamento del basamento, mentre pi\u00f9 \"individuale\" appare la composizione del fronte nella parte soprastante.\nIl volume \u00e8 compatto, di quattro piani: un piano terreno di negozi, tre piani riservati all'abitazione, una terrazza recentemente chiusa a formare un locale a livello della copertura.\nGli appartamenti, uno per piano, sono organizzati tutti nello stesso modo, intorno alla scala, con un doppio ingresso che consente la separazione tra percorsi e funzioni.\nLa scala si snoda su quattro rampe e il suo sviluppo, concentrato nell'angolo, consente di ridurre il dispositivo di salita in una superficie limitatissima. La collocazione, inoltre, in posizione decentrata rispetto al rettangolo della pianta minimizza le zone buie riducendole a un passaggio tra le due zone, nel punto pi\u00f9 stretto.\nLa qualit\u00e0 degli spazi si fonda su una razionale distribuzione e soprattutto sulla cura e sulla sensibilit\u00e0 per la caratterizzazione degli ambienti con pavimentazioni e infissi interni in legno, camini settecenteschi in marmo che arredano i soggiorni, ampie finestrature rivolte verso il giardino che illuminano diffusamente isolando gli spazi dalla strada."}
{"id": "1749895", "revid": "729019", "url": "https://it.wikipedia.org/wiki?curid=1749895", "title": "Stazione di Tuoro-Serradarce", "text": "La stazione di Tuoro-Serradarce era una fermata ferroviaria ubicata sulla ferrovia Battipaglia-Potenza-Metaponto in localit\u00e0 Tuoro, nei pressi della confluenza del fiume Acerra nel fiume Sele.\nStoria.\nCostruita alla fine del 1800, fu utilizzata fino al 1968, anno in cui venne soppressa."}
{"id": "1749897", "revid": "1776051", "url": "https://it.wikipedia.org/wiki?curid=1749897", "title": "Pier Ludovico Occhini", "text": "Biografia.\nDi ricca e nobile famiglia aretina, figlio di Luigi e della contessa Laura Digerini Nuti, Pier Ludovico Occhini fu sindaco di Arezzo nel 1909, e poi podest\u00e0 tra l'aprile 1930 e il luglio 1939. Nel 1934 fu nominato Senatore del Regno.\nFu tra i fondatori della rivista \"Il Regno\" e padre dello scrittore Barna Occhini e nonno dell'attrice Ilaria Occhini."}
{"id": "1749900", "revid": "1305772", "url": "https://it.wikipedia.org/wiki?curid=1749900", "title": "Ossido di piombo", "text": "Esistono tre tipi di ossido di piombo:"}
{"id": "1749903", "revid": "729019", "url": "https://it.wikipedia.org/wiki?curid=1749903", "title": "Bruxismo", "text": "Il bruxismo (dal greco \u03b2\u03c1\u03cd\u03c7\u03c9, \"br\u00f9cho\", \u00abdigrignare (i denti)\u00bb) consiste nel digrignamento dei denti facendoli stridere, dovuto alla contrazione della muscolatura masticatoria, soprattutto durante il sonno. \nGeneralmente viene considerato come una parafunzione, ovvero un movimento non finalizzato a uno scopo.\nIl digrignamento perdura per 5-10 secondi e, durante la notte, questo evento pu\u00f2 ripetersi varie volte. Tipicamente, l'episodio compare nella fase II del sonno (il che pu\u00f2 anche essere evidenziato da artefatti che compaiono sul tracciato elettroencefalografico), da non confondere con il trisma, che \u00e8 caratterizzato solo da un serraggio della bocca.\nEpidemiologia.\nSi tratta di un fenomeno abbastanza diffuso presso la popolazione (5-20%) e generalmente non viene avvertito dalla persona interessata. Il rumore causato dallo sfregamento dei denti, invece, pu\u00f2 disturbare il sonno del partner di letto e talvolta pu\u00f2 essere talmente forte da potersi udire anche in altre camere.\nAlcuni studi dimostrerebbero come circa l'80 per cento dei soggetti affetti da disturbi del sonno REM sviluppino, in seguito, malattie degenerative come il Parkinson.\nEziologia.\nI fattori eziologici del fenomeno non sono noti: in alcuni casi si \u00e8 notata una predisposizione familiare, talvolta si \u00e8 fatto riferimento a malformazioni mandibolari o a problemi d'occlusione dentari e anche a stati psicopatologici alterati (tensione emotiva, stress, aggressivit\u00e0) o ad alterazioni del sistema extrapiramidale.\nClinica.\nGeneralmente al risveglio la persona non avverte nessun disturbo tranne nei casi di bruxismo intenso in cui si pu\u00f2 avvertire una sensazione dolorosa alle mascelle o pi\u00f9 correttamente all'articolazione temporo-mandibolare, che pu\u00f2 indurre alla sindrome di Costen e quindi dolore all'orecchio. Il digrignamento, per\u00f2, pu\u00f2 creare dei danni a causa dell'usura della superficie masticatoria dei denti sia dell'arcata superiore sia di quella inferiore e questa condizione, il pi\u00f9 delle volte, viene notata dal dentista. Col tempo il bruxismo pu\u00f2 produrre alterazioni importanti dei denti, che perdono dimensione verticale e pi\u00f9 in generale lo strato di smalto, e ci\u00f2 pu\u00f2 facilitare l'insorgenza di carie. Talvolta lo smalto pu\u00f2 essere talmente abraso da esporre la dentina, il che pu\u00f2 velocizzare la successiva erosione. A lungo termine si possono verificare fratture o perdite dentali. Si pu\u00f2 anche avere difficolt\u00e0 ad aprire la bocca completamente e aumento della sensibilit\u00e0 dei denti al caldo o al freddo. \u00c8, infine, da notare che la dolorabilit\u00e0 dell'articolazione temporo-mandibolare, se continuativa, pu\u00f2 produrre comparsa di cefalea o arrivare alla disfunzione articolare vera e propria.\nTrattamento.\nAl momento non esiste una terapia specifica per questa condizione ma vengono utilizzati degli opportuni dispositivi, detti \"bite\", che possono essere duri o morbidi a seconda delle necessit\u00e0, che proteggono di notte i denti dall'erosione. Tali dispositivi possono essere preparati appositamente per la persona interessata (tramite rilevazione delle impronte delle due arcate, un test sull'equilibrio della muscolatura masticatoria e catena cinetica). Tali apparecchi oltre a proteggere lo smalto dall'abrasione, prevengono un possibile danneggiamento dell'articolazione temporo-mandibolare.\nQuesti dispositivi devono essere necessariamente prescritti, controllati e modificati solo dall'odontoiatra."}
{"id": "1749904", "revid": "59645", "url": "https://it.wikipedia.org/wiki?curid=1749904", "title": "Anthony McCall", "text": ""}
{"id": "1749905", "revid": "59645", "url": "https://it.wikipedia.org/wiki?curid=1749905", "title": "Kenneth R. McKay", "text": ""}
{"id": "1749906", "revid": "767487", "url": "https://it.wikipedia.org/wiki?curid=1749906", "title": "Crank", "text": "Crank \u00e8 un film d'azione del 2006, scritto e diretto dal duo Mark Neveldine-Brian Taylor e interpretato da Jason Statham e Amy Smart.\nTrama.\nLos Angeles. Chev Chelios \u00e8 un sicario che lavora per una grossa organizzazione criminale; ha come compito l'uccisione di Don Kim, il boss della triade di Chinatown, che oramai \u00e8 di troppo negli affari di citt\u00e0. Il suo problema nasce con la mancata uccisione del boss cinese, forse per una piccola debolezza, forse perch\u00e9 stanco della sua vita da killer. Sicuri che abbia commesso il suo compito, alcuni componenti dell'organizzazione criminale per cui lavora irrompono in casa sua e gli iniettano un veleno cinese, chiamato il \"cocktail di Pechino\", che pu\u00f2 essere rallentato solamente con dell'adrenalina.\nChev \u00e8 costretto a correre e a fare uso di droghe (importante per la sua sopravvivenza \u00e8 l'epinefrina necessaria se si abbassa il livello di adrenalina) per restare in vita e per vendicarsi finalmente, durante un inseguimento con la polizia, dei loschi trafficanti e dell'organizzazione criminale stessa. Alla fine riesce ad eliminare tutti i suoi nemici, per\u00f2 durante un combattimento a mani nude su di un elicottero, cade insieme all'ultimo rivale rimasto in vita: uccidendolo, precipita nel vuoto, schiantandosi al suolo; durante il volo ha comunque il tempo di telefonare alla sua compagna per dirle addio.\nProduzione e distribuzione.\nProdotto e distribuito dalla Lakeshore Entertainment e dalla Lions Gate Entertainment \u00e8 stato proiettato nei cinema USA il 1\u00ba settembre in 2.515 cinema. Per le tante scene violente e per linguaggio volgare il film ha ottenuto un'etichetta V.M.14.\nPromozione.\nSlogan promozionali:\nCamei.\nChester Bennington, il frontman dei Linkin Park, fa una piccola comparsa.\nSequel.\nNel 2009 \u00e8 uscito \"\", con il ritorno di Mark Neveldine alla regia e Jason Statham come protagonista."}
{"id": "1749907", "revid": "59645", "url": "https://it.wikipedia.org/wiki?curid=1749907", "title": "Mario J. Sagola", "text": ""}
{"id": "1749909", "revid": "465169", "url": "https://it.wikipedia.org/wiki?curid=1749909", "title": "Ospitalit\u00e0", "text": "Con ospitalit\u00e0 si intende l'accoglienza dello straniero o di chi in generale non vive in un determinato luogo.\nEtimologia.\nLa parola \"ospite\" deriva dal latino \"hospes\", che a sua volta condivide la radice con \"hostis\", nemico: il primo indica uno straniero \"favorevole\", il secondo uno \"ostile\", ma il grammatico latino Sesto Pompeo Festo indicava come \"hostes\" le persone straniere con gli stessi diritti dei cittadini romani, dando al verbo \"hostire\" il significato di \"ricambiare\". Da questa etimologia \u00c9mile Benveniste trae nel \"Vocabolario delle istituzioni indoeuropee\" la conclusione che l'ospitalit\u00e0 si fonda sull'obbligo di ricambiare un dono con un controdono. Benveniste definisce dunque l'ospitalit\u00e0 come un rito, appunto attraverso lo scambio di doni, come un fenomeno economico perch\u00e9 comporta il passaggio di ricchezze e come l'atto di stabilire un legame fra gruppi sociali (ad esempio famiglie o trib\u00f9). Un esempio di questa pratica \u00e8 il potlatch dei nativi americani.\nL'ospitalit\u00e0 nell'antichit\u00e0.\nPer i greci l'ospitalit\u00e0 (\"xenia\"), pur non essendo regolata da norme scritte, prevedeva la tradizione di scambiare beni o favori. L'ospite, protetto da Zeus in quanto tale, era accolto senza conoscerne l'identit\u00e0. Fra chi arrivava e chi lo accoglieva si stabiliva un vincolo di solidariet\u00e0.\nPresso i romani, invece, l'ospitalit\u00e0 trov\u00f2 una dimensione normativa attraverso la formalizzazione della \"tessera hospitalis\", che indicava i nomi dell'ospite e dell'ospitato: il primo garantiva per il secondo, consentendogli in questo modo di accedere a Roma e ottenendo in cambio lo stesso trattamento nella citt\u00e0 d'origine dell'ospitato. Allo scambio di doni si fa risalire il nome di una dea romana, Hostilina, citata da Sant'Agostino come la divinit\u00e0 chiamata a vigilare sull'equilibrio fra il lavoro svolto nei campi e il raccolto prodotto.\nNella Bibbia.\n attribuisce un valore sacro all'ospitalit\u00e0 che pu\u00f2 portare l'inaspettata presenza di un angelo, probabilmente riferito all'aspetto umano che tali creature possono liberamente incarnare, secondo quanto descritto in altri passi della Scrittura, quali: la vicenda di Lot e la biografia del figlio di Tobi."}
{"id": "1749910", "revid": "287204", "url": "https://it.wikipedia.org/wiki?curid=1749910", "title": "Arena Active Protection System", "text": "LArena Active Protection System \u00e8 un sistema di contromisure di tipo attivo, sviluppato dall'ufficio di design ingegneristico russo, per proteggere i veicoli da combattimento corazzati dalle armi leggere anticarro, dai missili anticarro guidati e da quelli progettati con capacit\u00e0 d'attacco dall'alto.\nIl sistema adotta un radar doppler a lunghezza d'onda millimetrica per determinare le testate in arrivo. Quindi spara un proiettile difensivo che \u00e8 programmato per detonare immediatamente sopra il bersaglio e inondarlo con sub-munizioni.\nIl sistema Arena \u00e8 il successore del precedente Drozd, un sistema di contromisure attive sviluppato nell'Unione Sovietica durante gli anni '70, installato ed utilizzato su alcuni T-55 nella guerra combattuta dai sovietici in Afghanistan. Il sistema si rivel\u00f2 efficace e aument\u00f2 la sopravvivenza dei carri fino all'80%. Il sistema Drozd fu poi seguito dallo Shtora sviluppato alla fine degli anni '80, che si basa su un disturbatore elettro-magnetico in grado di confondere i sistemi di guida delle testate in arrivo. Dopo le disastrose perdite riportate dalle forze corazzate russe durante la prima guerra cecena, la maggior parte delle quali provocate da RPG, l'ufficio di design ingegneristico Kolemenskoye, nei primi anni '90, ide\u00f2 il sistema di contromisure attive Arena. Fu anche sviluppata una versione rivolta all'export, l'Arena-E.\nIl sistema \u00e8 stato testato su un T-80UM-1,dimostrato ad Omsk nel 1997, ed \u00e8 stato anche proposto per l'utilizzo sui nuovi carri sud coreani K2 Black Panter."}
{"id": "1749913", "revid": "1543377", "url": "https://it.wikipedia.org/wiki?curid=1749913", "title": "Louis Rankin", "text": "Carriera universitaria.\nHa giocato nei Washington Huskies squadra rappresentativa dell'Universit\u00e0 di Washington.\nNella NFL.\nPrima volta con gli Oakland Raiders.\nAl draft NFL 2008 non \u00e8 stato scelto ma poi \u00e8 stato preso dai \"rookie\" non selezionati dagli Oakland Raiders. Dopo aver disputato quattro partite di \"preseason\" con la squadra \u00e8 stato aggregato alla squadra di allenamento. Il 13 dicembre \u00e8 stato inserito nei 53 giocatori che compongono il \"roster\" ufficiale, ma non \u00e8 riuscito a trovare lo spazio per giocare.\nNella stagione successiva ha giocato 2 partite, facendo il suo debutto nella NFL indossando la maglia numero 40 il 14 settembre contro i San Diego Chargers. Il 28 settembre 2009 \u00e8 stato svincolato.\nCon i Seattle Seahawks.\nIl 30 settembre 2009 ha firmato con la squadra di allenamento, il 28 ottobre \u00e8 stato inserito nei 53 giocatori che compongono il \"roster\" ufficiale, ha indossato la maglia numero 40.\nSeconda volta con gli Oakland Raiders.\nIl 5 gennaio 2011 ha rifirmato con i Raiders, scegliendo il numero di maglia 30. Il 3 settembre \u00e8 stato svincolato.\nVittorie e premi.\nNessuno."}
{"id": "1749917", "revid": "767487", "url": "https://it.wikipedia.org/wiki?curid=1749917", "title": "The Ramainz", "text": "I The Ramainz erano una band punk tributo ai Ramones. La formazione comprendeva alcuni ex-membri dei Ramones, come Dee Dee, Marky e C.J. ed anche la moglie di Dee Dee, Barbara Zampini (soprannominata Barbara Ramone).\nSono stati descritti come una band con alte credenziali nel poter seguire le orme dei Ramones.\nBiografia.\nLa band si forma a New York nel 1996.\nI primi concerti vennero tenuti nelle vicinanze di New York tra il 1996 ed il 1997 con Dee Dee alla voce e alla chitarra, C.J. al basso, Marky alla batteria. Durante il 1997 C.J. lascia la band e viene sostituito dalla moglie di Dee Dee, Barbara Zampini (\"Barbara Ramone\").\nSuccessivamente anche Ben Trokan dei Marky Ramone and the Intruders si aggiunse al gruppo, suonando la chitarra.\nDurante il 1999 il gruppo decise di cambiare nome in \"The Ramainz\" perch\u00e9 esisteva una band che aveva un nome simile (\"Barry &amp; the Remains\"), questo per evitare possibili problemi.\nSempre nel 1999 hanno pubblicato un album live, \"Live in N.Y.C.\".\nSi sono sciolti nel 2002 con la morte di Dee Dee Ramone."}
{"id": "1749922", "revid": "72396", "url": "https://it.wikipedia.org/wiki?curid=1749922", "title": "Arturo Ghergo", "text": "Biografia.\nGiunse a Roma nel 1929. Nonostante i pochi mezzi di cui disponeva, riusc\u00ec ad aprire uno studio di fotografia in via Condotti, e a farsi conoscere nel mondo dell'alta societ\u00e0 romana come ritrattista. Le sue opere, caratterizzate da una tecnica di ripresa e di successiva manipolazione delle immagini all'avanguardia per i tempi, divennero una moda; quasi tutti i VIP dell'epoca vollero un ritratto di Ghergo, che stabil\u00ec anche uno speciale rapporto con Cinecitt\u00e0, diventando \"il fotografo delle dive\". Fra i numerosi personaggi del Novecento che posarono per Ghergo si possono ricordare Mar\u00eda F\u00e9lix, Papa Pio XII, Luigi Einaudi, Alcide De Gasperi, l'Aga Khan, Pietro Badoglio, Sophia Loren, Ingrid Bergman, Gina Lollobrigida, Vittorio Gassman e Amedeo Nazzari.\nNello stesso tempo Ghergo fu tra i pionieri della fotografia di moda in Italia, e successivamente si occup\u00f2 anche di pubblicit\u00e0 (per Ferrania) e di pittura."}
{"id": "1749924", "revid": "158286", "url": "https://it.wikipedia.org/wiki?curid=1749924", "title": "Ospite", "text": ""}
{"id": "1749926", "revid": "287204", "url": "https://it.wikipedia.org/wiki?curid=1749926", "title": "Ferdinando Scarfiotti", "text": "Nel 1988 vinse il Premio Oscar, il Nastro d'argento e il David di Donatello per \"L'ultimo imperatore\" di Bernardo Bertolucci, per il quale realizz\u00f2 anche le scenografie di \"Ultimo tango a Parig\"i, \"Il conformista\", \"Piccolo Buddha\" e \"Il t\u00e8 nel deserto\"; fu scenografo di Luchino Visconti per \"Morte a Venezia\" vincendo il Nastro d'argento nel 1972, di Billy Wilder per \"Che cosa \u00e8 successo tra mio padre e tua madre?\", di Luca Ronconi, Barry Levinson, John Schlesinger, Brian De Palma, Warren Beatty.\nEra nipote del cofondatore e primo presidente della FIAT Lodovico Scarfiotti e cugino del pilota della Ferrari Ludovico Scarfiotti.\n\u00c8 scomparso nel 1994 all'et\u00e0 di 53 anni per insufficienza epatica."}
{"id": "1749927", "revid": "879070", "url": "https://it.wikipedia.org/wiki?curid=1749927", "title": "Dinastia Xia occidentale", "text": "La dinastia Xia Occidentale regn\u00f2 dal 1038 al 1227 nellimpero Xi Xia (cinese: ) detto anche Xia Occidentale o impero tangut, dal nome del popolo che lo componeva. Questo popolo ed il territorio in cui viveva era noto sia ai tanguti che ai tibetani anche con il nome \"Minyak\".\nL'impero tangut si spart\u00ec il territorio cinese con altre dinastie, tra le quali le principali furono quella dei Song (960-1279), dei Liao (907-1125) e dei J\u012bn (1115-1234).\nNel periodo di massima espansione l'impero comprendeva le attuali province cinesi del Ningxia, del Gansu, la parte orientale del Qinghai, il nord dello Shaanxi, il nord-est del Xinjiang, il sud-ovest della Mongolia interna ed il sud della Mongolia, e si estendeva per circa 800.000 chilometri quadrati.\nGli Xia occidentali controllarono lo strategico corridoio di Hexi, il passaggio settentrionale della via della seta, riuscendo a resistere alle pressioni dei vicini imperi Liao, Song, e J\u012bn, in virt\u00f9 dell'allora moderna organizzazione militare che si diedero, sfruttando al meglio la cavalleria, i carri da guerra, gli arcieri, l'artiglieria, i cui cannoni erano trasportati da cammelli, ed i mezzi anfibi.\nI tangut si distinsero anche nei campi della letteratura, dando vita ad una propria scrittura, delle arti e dell'architettura, che fu definita \"splendente e scintillante\".\nEtimologia.\n\"Xia Occidentale\" \u00e8 la traduzione letterale di , un termine spesso usato nella letteratura cinese. Deriva dall'ubicazione del territorio, situato ad ovest del Fiume Giallo, mentre il dominio Liao e Jin si estendeva ad est di tale fiume, e quello dei Song a sud. \"Tangut\" \u00e8 il nome che i mongoli danno a questo territorio (Ta\u014b\u03b3ud), corrispondente al \"Dangxiang\" dei cinesi ed al \"Minyak\" dei tibetani.\nStoria.\nFondazione.\nLe origini.\nDopo la distruzione operata dai mongoli nel XIII secolo quando assoggettarono il Xia occidentale scomparvero i testi e gli annali, e la lingua locale cadde lentamente in disuso. Le origini di questo popolo sono state quindi a lungo avvolte nel mistero, fu solo durante la dinastia Qing che vennero scritti documenti relativi ai tanguti.\nSecondo tali documenti e in conformit\u00e0 con la tradizione orale, il popolo tangut discendeva dagli antichi nomadi xianbei, di origine turco-mongolica, che dalla zona del deserto di Ordos migrarono ad ovest nelle odierne province cinesi di Gansu e Qinghai formando uno dei clan del popolo qiang. Nel corso di queste migrazioni gli xianbei acquisirono elementi culturali delle diverse etnie con cui vennero in contatto, tra questi i tibetani, gli han cinesi, gli unni, i di ed i Jiehu.\nSecondo una tradizione folkloristica i tanguti nacquero dall'unione di un capo-trib\u00f9 del ramo qiang degli xianbei con una donna tibetana.\nVari clan tangut si espansero in diverse province dell'allora nord-ovest della Cina, alla quale i capi-trib\u00f9, chiamati tuoba, riconobbero il diritto di suzerainet\u00e9 in cambio di titoli attestanti il loro dominio sulle aree occupate. Diedero quindi vita ad una confederazione che prese il nome di regno tuyuhun.\nLa dinastia Tang.\nIl pi\u00f9 potente fra i capi tanguti fu Tuoba Chidi (), che si imparent\u00f2 con gli imperatori della dinastia Tang ed ottenne il titolo imperiale Li (), equivalente a principe. I primi imperatori della stessa dinastia Tang avevano in comune con i tanguti la discendenza xinbei e sposarono diverse principesse tuoba.\nNel VII secolo il regno tuyuhun fu conquistato dai tibetani, che nel corso dei 200 anni di supremazia sui tanguti li convertirono al lamaismo. Attorno al 680 inizi\u00f2 una massiccia emigrazione dei tanguti in territorio cinese, dove alcuni clan si riorganizzarono e furono di aiuto ai sovrani Tang nel domare pericolose rivolte. In segno di riconoscenza nell'890 l'imperatore ripristin\u00f2 il titolo di \"Li\", che assegn\u00f2 a Tuoba Sigong insieme al titolo di duca di Xia (\u590f\u570b\u516c). Fu cos\u00ec che i tanguti si assicurarono il controllo di una vasta regione attigua al fiume Giallo di fondamentale importanza per il transito tra la Cina e l'ovest.\nLe 5 dinastie, la dinastia Song e quella Liao.\nDopo il tracollo della dinastia Tang nel 907, i tanguti garantirono lealt\u00e0 e resero grandi servizi alle cinque dinastie che si succedettero al vertice dell'impero nell'arco di 57 anni, assicurandosi nuovi titoli e territori, tra i quali molti erano quelli del vecchio regno tuyuhun, caduto in mano ai cinesi dopo il crollo dell'impero tibetano nell'842. Appoggiarono gli imperatori nel respingere gli attacchi dei manci\u00f9 khitang che avevano fondato la dinastia Liao.\nCon l'avvento della dinastia Song del Nord, il ramo della famiglia con a capo Li Jipeng garant\u00ec al nuovo imperatore fedelt\u00e0, ma un altro ramo, guidato da Li Jiqian (\u674e\u7e7c\u9077), si alle\u00f2 con i Liao nel 934 sposandone una principessa ed ottenendo il titolo di duca del Xia. In seguito il figlio di Li Jipeng, Li Deming, fu riconosciuto signore dello Xia sia dai Song che dai Liao e pot\u00e9 governare fino alla morte, avvenuta nel 1031, in un periodo di pace e splendore dello Xia.\nL'indipendenza.\nIl figlio di Deming, Li Yuanhao, intraprese una politica di espansione territoriale e, dopo una serie di campagne contro i Song, i tibetani e gli Uiguri, si assicur\u00f2 il corridoio dello strategico corridoio di Hexi, che gli garantiva il controllo sulla rotta settentrionale della via della seta. Nel 1038, forte di un esercito di 500.000 uomini, proclam\u00f2 l'indipendenza dello Xia occidentale dai Song e dai Liao, e sal\u00ec al trono con il titolo di imperatore Jingzong.\nStabil\u00ec la capitale a Xingzhou \u8208\u5dde (Xingqing \u8208\u6176), nell'odierna Yinchuan \u9280\u5ddd nel Ningxia. Nella missiva che sped\u00ec alla corte Song, in cui comunicava l'istituzione del nuovo Stato, proclamava la legittimit\u00e0 del suo titolo come discendente del tuoba C\u00e1o C\u0101o (\u66f9\u64cd; 155\u00a0\u2013 220), imperatore della dinastia Wei.\nDa quel momento la Cina sarebbe stata divisa in tre imperi.\nConflitti con gli altri imperi cinesi.\nDopo frequenti incursioni dei Tangut in territorio Song, che impoverirono sensibilmente entrambi gli stati, l'istituzione del nuovo Stato fu ratificata nel 1043, con la stipulazione di un trattato in cui gli Xia occidentali si sottomisero formalmente all'autorit\u00e0 imperiale dei Song, che in cambio riconoscevano al sovrano tangut il titolo di re dello Xia, impegnandosi anche a versargli tributi annui in seta, argento e t\u00e8. Gli annali cinesi riportano quindi l'esistenza della dinastia Xi Xia a partire dal 1038.\nLi Yuanhao continu\u00f2 a considerare il suo Stato un impero, governandolo come tale e organizzandolo sia sotto il profilo militare che culturale, facendo redigere la nuova scrittura Tangut, con cui fece tradurre classici della letteratura cinese nella lingua locale, che era di origine tibeto-birmana.\nIn questo periodo lo Xia occidentale si arricch\u00ec con i traffici della via della seta e l'amministrazione fu organizzata secondo il modello feudale dei Song, da cui assorb\u00ec la cultura. Il successore di Li Yuanhao, Chongzong, accrebbe il potere della nobilt\u00e0 a scapito dell'esercito e fond\u00f2 un'accademia per l'insegnamento del confucianesimo.\nGli imperatori che vennero dopo Li Yuanhao, nonch\u00e9 le madri reggenti di alcuni di questi, tentarono diverse volte di conquistare territori dei Liao e dei Song, ma le truppe tangut furono sempre sconfitte ed i sovrani desistettero da tali propositi, il Xia occidentale divenne un vassallo dei Liao.\nNel delicato scacchiere politico fra l'XI e il XII secolo, l'impero tangut svolse un ruolo importante nell'equilibrio fra l'impero dei Liao, di stirpe manci\u00f9 khitan, e quello dei Song, di etnia cinese han.\nNel 1115 si afferm\u00f2 la dinastia J\u012bn dei clan Jurchen della Manciuria, che spodest\u00f2 la dinastia Liao, e lo Xia occidentale fece atto di sottomissione al nuovo imperatore. Quando i J\u012bn distrussero anche la dinastia dei Song, i Tangut approfittarono per occupare ampi territori di questi ultimi. In quegli anni accaddero diverse calamit\u00e0 naturali e l'imperatore del Xia occidentale Renzong fu occupato nella ricostruzione del paese.\nL'impero mongolo e la fine del Xia occidentale.\nL'imperatore Huanzong succedette al padre Renzong dopo che questi mor\u00ec nel 1193, data che segna l'inizio del declino tangut. In quegli anni il capo dei mongoli Gengis Khan unific\u00f2 i popoli delle steppe del nord della Mongolia con gli xianbei stanziati nelle montagne Yin shan e condusse una serie di attacchi allo Xia occidentale tra il 1202 ed il 1226.\nNel 1206 fu organizzato un colpo di stato, Huanzong fu ucciso ed al suo posto divenne imperatore Xiangzong, che si sottomise ai mongoli dando in sposa la figlia a Gengis Khan e comp\u00ec diverse incursioni nei territori Song e Liao indebolendo sia quegli stati che il proprio. Oltre a queste scelte militari errate altri elementi pesarono sulla parabola discendente dei tanguti: l'esercito aveva perso l'efficienza che lo aveva contraddistinto nel secolo precedente e la corruzione aveva minato l'integrit\u00e0 della corte.\nNel 1211 un nuovo colpo di stato depose Xiangzong e port\u00f2 al potere l'imperatore Shenzong. Nel 1216 i mongoli gli chiesero aiuto per le campagne militari ad occidente ed egli avrebbe acconsentito, ma il suo influente generale A\u0161a-gambu si oppose e l'aiuto venne negato. Quando i mongoli tornarono dalla spedizione il nuovo imperatore Xianzong si scus\u00f2, ma A\u0161a-gambu volle sfidare i mongoli che ricominciarono ad attaccare il paese.\nLe grandi vittorie di Gengis Khan e la critica situazione del Xia occidentale preoccup\u00f2 le sfere ecclesiastiche tibetane che, nel timore di un'imminente invasione del paese, inviarono alla corte di Shenzong una delegazione guidata dall'importante lama karmapa Tsangpa Dunkhurwa nel 1221.\nXianzong mor\u00ec in battaglia ed il suo successore M\u00f2zh\u01d4 chiese ed ottenne la pace nel giugno del 1227, Gengis Khan mor\u00ec un mese dopo per le ferite riportate nella guerra con i tanguti, ed il figlio Tolui lo vendic\u00f2 facendo uccidere M\u00f2zh\u01d4, l'ultimo imperatore del Xia occidentale. La capitale fu rasa al suolo e saccheggiata, furono uccisi migliaia di abitanti e vennero distrutti testi e documenti.\nLa missione tibetana, che si trattenne a lungo tra i tanguti, fece atto di sottomissione al condottiero mongolo ed offr\u00ec il pagamento di tributi convincendo Gengis Khan a non invadere l'altopiano.\nAveva cos\u00ec termine l'impero tangut, dopo 190 anni dalla sua fondazione.\nIntegrazione nell'impero mongolo, diaspora e dissoluzione dei tanguti.\nLe truppe tangut vennero incorporate nell'esercito dei mongoli e, vista la strenua resistenza che avevano opposto nonch\u00e9 la responsabilit\u00e0 che avevano avuto nella fine di Gengis Khan, furono trattati duramente. Fu solo verso il 1300, durante l'egemonia mongola della dinastia Yuan in Cina, che furono loro riconosciute parit\u00e0 di diritti e alte cariche nell'esercito.\nDopo la caduta della dinastia Yuan nel 1368, alcuni tanguti seguirono i mongoli nelle steppe settentrionali, alcune comunit\u00e0 si stanziarono nelle zone dell'odierna provincia cinese di Anhui e clan legati alla nobilt\u00e0 emigrarono nel Kham (Tibet orientale) e nel nord del Tibet, dove alcuni di essi arrivarono a diventare sovrani.\nCultura tangut.\nScrittura e letteratura.\nSi stima che la scrittura Tangut fu introdotta nel paese nel 1036 per ordine del sovrano Li Yuanhao, era espressa in ideogrammi che avevano similitudini con quelli cinesi. In campo letterario, oltre che per la trascrizione di testi sacri del buddhismo cinese e tibetano, fu utilizzata anche per scrivere testi propri della cultura locale.\nPrima di scomparire rimase in uso per lungo tempo, furono rinvenuti alcuni scritti risalenti al XVI secolo, e a cavallo tra il XIX ed il XX secolo furono ritrovati altri scritti che risvegliarono l'interesse per la cultura dello Xia occidentale. Le ricerche che si sono succedute dopo tali ritrovamenti hanno portato alla luce circa 6.000 ideogrammi. Recenti studi hanno trovato molti punti in comune tra la fonetica dei Tangut e quella di un dialetto di una minoranza etnica della provincia cinese sud-occidentale dello Yunnan.\nReligione.\nGrazie alla sua posizione geografica, lo Xia occidentale era un punto di passaggio tra l'India occidentale, il Tibet settentrionale e la Cina centrale. Dal punto di vista religioso assorb\u00ec quindi diverse influenze, abbracciando a turno sia il confucianesimo che il lamaismo tibetano. In particolare i testi tanguti sul buddhismo tibetano che sono stati rinvenuti sono tuttora un punto di riferimento per gli studi teologici. Era in uso la tradizione buddhista di cremare i defunti.\nArchitettura.\nI tangut fortificarono le loro citt\u00e0 con robuste cerchia di mura in mattoni e pietre, che resistettero ai ripetuti attacchi mongoli per decenni. Furono costruiti anche sontuosi palazzi di grande impatto scenico, raffinate pagode ed imponenti mausolei dove furono tumulati imperatori, nobili e generali.\nLa grande necropoli dello Xia occidentale \u00e8 venuta alla luce agli inizi del XX secolo con gli scavi effettuati nella zona dell'antica capitale, l'odierna Yinchuan, si tratta di un'area di circa 50\u00a0km\u00b2 che comprende 9 mausolei imperiali e 250 tombe di nobili. Al loro interno sono stati rinvenuti oggetti preziosi, tra cui gioielli in oro e argento, incisioni su bamb\u00f9, perle e porcellane.\nIn un'altra zona ad ovest della citt\u00e0 si trova la \"pagoda occidentale\" un edificio in legno a base ottagonale di 11 piani alta 64,5 metri. Fu eretta nel 1050 ed al suo interno, secondo la tradizione tangut, sono custodite ossa del Buddha Sakyamuni. In virt\u00f9 di tali reliquie \u00e8 diventata un famoso luogo di culto.\nUsi e costumi.\nIn origine i tanguti si vestivano di pelli di pecora, o similari, e cuoio, dopo i contatti con gli han furono introdotte anche vesti in cotone e seta. Gli uomini ebbero l'aspetto nomade, con capelli e barbe lunghe incolte, fino all'istituzione dell'impero, il sovrano Li Yuanhao eman\u00f2 un editto che li obbligava alla rasatura dei capelli, lasciando solo un ciuffo in fronte e due in corrispondenza delle orecchie.\nQuando moriva un parente ai familiari venivano concessi tre giorni da dedicare interamente alle cerimonie di lutto.\nEconomia.\nGran parte della popolazione del vasto impero era dedita alla pastorizia e all'allevamento di bestiame, mentre gli han che vi si stanziarono erano agricoltori che producevano soprattutto grano ed orzo. La maggiore industria era quella dell'estrazione del sale. Nelle citt\u00e0 fior\u00ec il commercio, all'esportazione di bestiame e sale si accompagnava l'importazione di t\u00e8, medicine, incensi, seta etc."}
{"id": "1749933", "revid": "125445173", "url": "https://it.wikipedia.org/wiki?curid=1749933", "title": "Status quo ante bellum", "text": "Status quo ante bellum \u00e8 una la locuzione latina, che significa letteralmente: \"come stavano le cose prima della guerra\".\nLa frase fu usata inizialmente nei trattati internazionali per indicare il ritiro delle truppe nemiche e la restaurazione del governo prebellico. Quando \u00e8 usata da sola, significa che nessuna delle parti guadagna o perde territori o diritti politici ed economici. \u00c8 il caso contrario dell\u2019\"uti possidetis\", dove ciascuna della parti mantiene ogni territorio e propriet\u00e0 detenuti alla fine della guerra.\nLa locuzione \u00e8 stata generalizzata nelle forme ellittiche \"statu quo\" o \"statu quo ante\".\nFuori da questo contesto il termine \"antebellum\" negli Stati Uniti d'America di solito \u00e8 associato al periodo precedente la Guerra di secessione americana mentre in Europa ed altrove con il periodo antecedente la Seconda guerra mondiale.\nEsempi.\nUno dei primi esempi fu il trattato che pose fine alla grande guerra del 602-629 tra l'Impero bizantino e l'Impero Sasanide.\nI Persiani avevano occupato Asia Minore, Palestina ed Egitto ma, dopo una vittoriosa controffensiva bizantina in Mesopotamia si arriv\u00f2 alla fine della guerra con una totale restaurazione dei confini orientali bizantini com'erano prima del 602.\nEntrambi gli imperi erano esausti dopo questa guerra e non furono in grado di difendersi quando gli eserciti dell'Islam si lanciarono fuori dalla penisola araba nel 632.\nCos\u00ec si concluse anche la guerra danese-svedese del 1808-1809, che termin\u00f2 con un nulla di fatto e i due belligeranti si accordarono a J\u00f6nk\u00f6ping il 10 dicembre 1809 per la cessazione definitiva delle ostilit\u00e0, senza alcuna alterazione dei confini rispetto alla loro configurazione prima del conflitto.\nAnche la guerra dei sette anni (1756\u20131763) tra Prussia ed Austria si concluse nello \"statu quo ante bellum\". L'Austria tent\u00f2 di riconquistare la regione della Slesia, perduta nella guerra di successione austriaca otto anni prima, ma il territorio rimase nelle mani dei Prussiani.\nUn altro esempio di guerra terminata nello \"statu quo ante bellum\" fu la guerra del 1812 tra gli Stati Uniti e la Gran Bretagna, che si concluse con il Trattato di Gand, nel 1814.\nDurante i negoziati i diplomatici britannici suggerirono di finire la guerra secondo il principio dell'\"uti possidetis\", ma il trattato conclusivo, soprattutto in seguito ad una sonora vittoria americana nella battaglia di Plattsburgh, non prevedeva acquisizioni n\u00e9 perdite di territorio per gli Stati Uniti d'America, n\u00e9 per le colonie canadesi del Regno Unito.\nEsempi pi\u00f9 recenti sono stati la guerra Iran-Iraq (settembre 1980 \u2013 agosto 1988): la guerra lasci\u00f2 immutati i confini. Due anni pi\u00f9 tardi, quando inizi\u00f2 a profilarsi la guerra con le potenze occidentali, Sadd\u0101m riconobbe i diritti iraniani sulla met\u00e0 orientale dello Shatt al-'Arab, un ritorno allo \"statu quo ante bellum\" che egli aveva ripudiato un decennio prima.\nLa Guerra delle Falkland (1982) fin\u00ec con la vittoria militare britannica, ma non risolse la disputa in merito alla sovranit\u00e0 sulle Isole Falkland."}
{"id": "1749934", "revid": "1305772", "url": "https://it.wikipedia.org/wiki?curid=1749934", "title": "Gone Away", "text": "Gone Away \u00e8 un singolo della band punk Offspring. \u00c8 stato pubblicato sul loro album del 1997, \"Ixnay on the Hombre\". Ha raggiunto la posizione numero 1 nella classifica Billboard Mainstream Rock Tracks.\nSignificato.\nLa canzone, scritta da Dexter Holland, fa riferimento al lutto che segue la perdita di una persona amata.\nProbabilmente l'ha scritta dopo la morte di una sua ragazza in un incidente stradale, anche se non \u00e8 mai stato chiarito, in quanto lo stesso Dexter ha sempre evitato la domanda e non ha mai confermato o meno questa versione.\nNel DVD \"Complete Music Video Collection\" Dexter e Noodles discutono della canzone ma non fanno nessun accenno al protagonista.\nSi nota comunque che Dexter sembri a disagio quando si trova costretto a parlare di questa canzone.\nVideo.\nIl video mostra la band suonare dentro un macello al buio.\nDexter per la maggior parte del tempo canta vicino ad una lampada accesa che rappresenta l'anima della persona scomparsa.\nLui \u00e8 l'unico che interagisce con la lampada anche se s'intravedono gli altri membri della band con una lampada a testa nelle loro rispettive stanze.\nColonne sonore.\n\u00c8 presente come canzone scaricabile nelle versioni PlayStation 3 e Xbox 360 del videogioco \"Rock Band\".\nCover.\nDi questa canzone sono state pubblicate anche le seguenti cover:\nRiedizione.\n\u00c8 presente una riedizione di questa canzone della durata di 3:16, eseguita al pianoforte, nel decimo album in studio della band \"Let the Bad Times Roll\", uscito nel 2021."}
{"id": "1749938", "revid": "767487", "url": "https://it.wikipedia.org/wiki?curid=1749938", "title": "Jizzy Pearl", "text": ""}
{"id": "1749949", "revid": "1494169", "url": "https://it.wikipedia.org/wiki?curid=1749949", "title": "Africo (disambigua)", "text": ""}
{"id": "1749950", "revid": "1374756", "url": "https://it.wikipedia.org/wiki?curid=1749950", "title": "Annamaria Mantini", "text": "Fu una militante dei Nuclei Armati Proletari, uccisa a Roma all'et\u00e0 di 22 anni in una retata della squadra antiterrorismo.\nAnnamaria era la sorella di Luca Mantini, militante dei NAP ucciso dalla polizia nel 1974 durante una tentata rapina di autofinanziamento a Firenze. Dopo la morte del fratello Annamaria, ragazza scout cattolica di 21 anni, entr\u00f2 a sua volta a far parte dei NAP. Fu tra i fondatori del \"Nucleo Armato 29 ottobre\" (in memoria della data dell'uccisione di Luca Mantini), organizzatore del sequestro del giudice Giuseppe Di Gennaro. Il gruppo eversivo dei NAP non aveva ancora per\u00f2 commesso omicidi nel periodo in cui Annamaria vi milit\u00f2.\nNel luglio 1975 l'appartamento della giovane, sito in via Due Ponti nel quartiere Tor di Quinto a Roma, fu scoperto da una squadra dell'antiterrorismo guidata dal questore Emilio Santillo. Tra il 7 e l'8 luglio cinque poliziotti si appostarono sul pianerottolo interno della casa per un giorno e mezzo, in attesa del rientro della ragazza. Al ritorno, mentre apriva la porta, la militante nappista venne uccisa con un colpo di pistola alla fronte, esploso da distanza ravvicinata in circostanze non chiarite dal vicebrigadiere Antonino Tuzzolino. La versione fornita dalla squadra speciale fu che il colpo era partito per un tragico errore, a causa di un urto del battente della porta che si apriva sulla mano del vicebrigadiere. Tuzzolino venne poi ferito per rappresaglia, rimanendo paralizzato, il 9 febbraio 1976 dal \"Nucleo Armato 29 ottobre\" dei NAP.\nAl suo nome verr\u00e0 intitolata la colonna napoletana dei Nuclei Armati Proletari detta \"Nucleo Armato Annamaria Mantini\" (circa 1975-1977), nonch\u00e9 i \"Nuclei di Azione Territoriale (Luca e Annamaria Mantini)\" (circa 2009), presenti in 5 citt\u00e0: Milano, Torino, Bergamo, Lecco e Bologna.\nAlla sua vicenda si ispir\u00f2 Vasco Pratolini nella sua ultima opera \"Il mannello di Natascia e altre cronache in versi e prosa, 1930-1980\" (1985)."}
{"id": "1749952", "revid": "43530", "url": "https://it.wikipedia.org/wiki?curid=1749952", "title": "HSCA", "text": ""}
{"id": "1749962", "revid": "1573940", "url": "https://it.wikipedia.org/wiki?curid=1749962", "title": "Potemayo", "text": " \u00e8 un manga \"seinen\" giapponese realizzato da Haruka Ogataya in formato \"yonkoma\". Il manga \u00e8 stato pubblicato sulla rivista Moeyon di Futabasha dal 9 luglio 2004 all'ottobre del 2005, per poi passare sulla rivista Comic High! (sempre di Futabasha) fino alla pubblicazione del capitolo conclusivo, avvenuta il 22 gennaio 2011. L'intera l'opera \u00e8 stata raccolta in 5 tank\u014dbon.\nSuccessivamente \u00e8 stato realizzato anche un anime di 12 episodi, prodotti dallo studio J.C.Staff e trasmessi dal 6 luglio al 21 settembre del 2007 su Tokyo MX.\nTrama.\nUn mattino Sunao Moriyama, uno studente delle scuole medie, trova all'interno del suo frigorifero una strana bambina dalle orecchie da gatto. Si tratta evidentemente di un piccolo demone o di un alieno, ma Sunao, dal carattere calmo e risoluto, non si fa prendere dal panico e adotta lo strano \"animaletto\". Senza pensarci pi\u00f9 di tanto le d\u00e0 il nome \"Potemayo\", contrazione delle parole \"Potato\" e \"Mayonnaise\", lette per caso in quel momento.\nPotemayo non sembra affatto essere indipendente, agisce proprio come una bambina poco pi\u00f9 che neonata, per cui \u00e8 costretto a portarla a scuola. All'interno della classe tutti iniziano ad adorare i suoi \"miagolii\" ed il suo corpicino morbido e paffuto, quindi non tarda a diventare una vera e propria mascotte.\nQuello stesso giorno appare un'altra piccola aliena dal frigorifero di Sunao: Guchuko. Nonostante appartenga alla stessa specie di Potemayo si rivela essere molto pi\u00f9 scontrosa e solitaria. Le sue corna d'alce posseggono poi una curiosa capacit\u00e0: riescono a sparare dei potenti raggi laser in grado di mettere ko chiunque ne sia vittima.\nLa storia si evolve fra numerose situazioni paradossali e divertenti, condite da una leggera dose di romanticismo sparsa qua e l\u00e0. Col trascorrere del tempo appariranno sempre pi\u00f9 personaggi che movimenteranno sempre di pi\u00f9 la vita dei protagonisti."}
{"id": "1749969", "revid": "729019", "url": "https://it.wikipedia.org/wiki?curid=1749969", "title": "Parco di Baddimanna", "text": "Il parco di Baddimanna \u00e8 una grande pineta situata nella zona nord-est di Sassari, nel quartiere Monte Rosello.\nAl suo interno \u00e8 presente un monumento ai fanti della Brigata Sassari.\nNegli ultimi anni il parco \u00e8 stato sottoposto a grandi lavori di riqualificazione che hanno comportato la creazione di viali ciclopedonali, piazzole di sosta per il picnic ed un palco fisso per manifestazioni e concerti.\nIl parco \u00e8 stato intitolato al fondatore dello scautismo, Robert Baden-Powell."}
{"id": "1749977", "revid": "287204", "url": "https://it.wikipedia.org/wiki?curid=1749977", "title": "Francesco Caiani", "text": "Nonostante nelle cronache il suo patronimico sia stato storpiato pi\u00f9 volte fino ad assumere la forma definitiva di \"Caiani\" con cui \u00e8 divenuto celebre, Francesco in realt\u00e0 apparteneva alla famiglia Catani di Montevarchi e per questo era detto anche \"Francesco da Montevarchi\" o \"Francesco Montevarchi\". Comunque sia Francesco Catani o Caiani fu, nella Firenze del '500, il medico pi\u00f9 famoso del suo tempo tanto che Giorgio Vasari lo defin\u00ec \u00ab\"fisico eccellentissimo\"\u00bb.\nEra amico personale di Benedetto Varchi, suo conterraneo, che per questo lo nomina anche ne \"L' Ercolano\" come \u00ab\"l'eccellentissimo maestro Francesco Caiani col quale sono con molti e strettissimi nodi indissolubilmente legato\"\u00bb.\nMedico delle star di Firenze veniva consultato dalle famiglie pi\u00f9 nobili e facoltose. Come gli Strozzi a cui, oltre a quella del padre Filippo Strozzi, affidarono la salute della contessina Luisa, moglie di Luigi Capponi, avvelenata dal duca Alessandro perch\u00e9 non voleva cedere alle sue avances. \u00ab\"Chiamato subito Francesco da Montevarchi, fisico eccellente che nell'arte Ippocratica aveva in Italia in quei tempi pochi pari o nessuno, dal colore del volto e degli occhi si accorse che minacciata era da una sollevazione di bile, sicch\u00e9 prescrisse i farmachi e raccomand\u00f2 la quiete e la tranquillit\u00e0 dell inferma\"\u00bb.\nMa la sua fama si estendeva anche al de la' degli Appennini come ricorda sempre Benedetto Varchi \u00ab\"essendo ito maestro Alessandro Menchi, mio nipote, a Ferrara con maestro Francesco Catani\" [sic] \"da Montevarchi, che \u00e8 quel grande e dabbene uomo che voi sapete, per dover medicare l'illustrissima ed eccellentissima signora duchessa\"\u00bb\nTra i suoi pazienti pi\u00f9 illustri figur\u00f2 anche Benvenuto Cellini che lo ricorda tre volte nella sua autobiografia perch\u00e9, con la vita turbolenta che conduceva, aveva spesso bisogno di ricorrere alle sue cure mediche, come quando, nel 1560, fu anche lui vittima di un avvelenamento: \u00ab\"Cos\u00ec malcontento mi stavo in letto, e mi facevo medicare da quell'eccellentissimo uomo di Maestro Francesco da Monte Varchi, Fisico, e insieme seco mi medicava di cerusia Maestro Raffaello de' Pilli; perch\u00e9 quel silimato mi aveva di sorte arso il budello del sesso, che io non ritenevo punto lo sterco. E perch\u00e9 il detto Maestro Francesco, conosciuto che il veleno aveva fatto tutto il male che \u00e8 poteva (perch\u00e9 ei non era stato tanto, che gli avessi sopraffatta la virt\u00f9 della valida natura, che lui trovava in me) impero mi disse un giorno: Benvenuto, ringrazia Iddio, perch\u00e9 tu hai vinto; e non dubitare, che io ti voglio guarire per far dispetto ai ribaldi, che t' hanno voluto far male. Allora Maestro Raffaellino disse: Questa sar\u00e0 una delle pi\u00f9 belle e delle pi\u00f9 difficil cure, che mai ci sia stato notizia; sappi, Benvenuto, che tu hai mangiato un boccone di silimato. A queste parole Maestro Francesco gli dette in su la voce, e disse: Forse fu egli qualche bruco velenoso? Io dissi, che certissimo sapevo che veleno gli era, e chi me l'aveva dato: e qui ognuno di noi tacette. Eglino mi attesono a medicare pi\u00f9 di sei mesi interi; e pi\u00f9 di un anno stetti, innanzi chi io mi potessi prevalere della vita mia\"\u00bb.\nCaiani \u00ab\"che come il primo fisico della citt\u00e0\" [era] \"chiamato ed accarezzato dai pi\u00f9 grandi e potenti\"\u00bb, oltre a potersi permettere di essere un appassionato e un collezionista di opere d'arte, era anche un fine letterato che frequentava salotti importanti come quello di Laura Battiferri Ammannati e un protagonista del jet set fiorentino tanto che fu uno degli invitati al matrimonio di Francesco I de' Medici e di Giovanna d'Austria."}
{"id": "1749985", "revid": "1305772", "url": "https://it.wikipedia.org/wiki?curid=1749985", "title": "Palazzo della Questura", "text": ""}
{"id": "1749987", "revid": "729019", "url": "https://it.wikipedia.org/wiki?curid=1749987", "title": "Scuola marescialli e brigadieri dei carabinieri", "text": "La Scuola marescialli e brigadieri dei carabinieri si articola su due reggimenti: uno, con sede a Firenze, dedicato al corso di rango universitario che offre, nel triennio accademico, una preparazione di base dei futuri marescialli dell'Arma, e un secondo con sede a Velletri dedicato al corso per il conseguimento del grado di vicebrigadiere e a quello interno, semestrale, per il conseguimento del grado di maresciallo.\nDall'anno 2016 la sede \u00e8 la nuova caserma \"Felice Maritano\", sita in Firenze in zona Castello.\nLa precedente sede fiorentina consisteva nella caserma \"Goffredo Mameli\", con accesso in piazza della Stazione (civico 7) e in via della Scala, nel sito dell'ex monastero della Santissima Concezione e di una parte del complesso di Santa Maria Novella.\nL'edificio storico si componeva infatti di due parti ben distinte: il nucleo pi\u00f9 antico era rappresentato dal chiostro trecentesco, detto Chiostro Grande, appartenente al convento dei padri domenicani di Santa Maria Novella, mentre la struttura pi\u00f9 recente integrava il monastero della Santissima Concezione, costruito nel tardo Cinquecento.\nStoria.\nNel 1810 i conventi di Santa Maria Novella e della Santissima Concezione furono soppressi ed adibiti ad uso militare e, con la restaurazione, quest'ultimo divenne educandato femminile. In questa circostanza il restauro e l'adattamento delle strutture viene affidato a Giuseppe Martelli, che realizz\u00f2 due scale di notevole valore scenografico e l'aula magna. Con l'unit\u00e0 d'Italia, l'edificio ospit\u00f2 il Ministero dei lavori pubblici, la Corte di cassazione e la direzione del Lotto. A seguito del trasferimento della capitale a Roma le strutture vennero liberate; parte di esse tornarono ai monaci domenicani, mentre il chiostro Grande e gli ambienti ad esso annessi vengono occupati dal collegio militare (1874).\nAgli inizi del Novecento parte del convento venne occupato dal disciolto Museo del Risorgimento mentre la porzione su via della Scala fu destinata a liceo.\nIl complesso fu adibito a sede della scuola per sottufficiali dei carabinieri e venne istituita con decreto luogotenenziale n. 1314 del 5 ottobre 1916 al fine di \"abilitare alla promozione a vicebrigadiere gli appuntati ed i carabinieri\"; prese il nome di \"Scuola allievi sottufficiali carabinieri\" ed entr\u00f2 in funzione il 5 gennaio 1920. L'apertura di via Santa Caterina da Siena comport\u00f2 la distruzione del lato ovest del fabbricato, successivamente ricostruito su progetto dell'architetto Aurelio Cetica.\nLa scuola cambi\u00f2 nuovamente nome in \"Scuola centrale carabinieri reali\" con il regio decreto n. 742 del 18 marzo 1928 \"in considerazione che la Scuola allievi sottufficiali carabinieri svolge anche corsi di abilitazione per gli ufficiali\". Vennero cos\u00ec istituiti in quella sede i corsi di formazione per gli ufficiali dell'Arma, sino al 1\u00ba novembre 1952, data in cui venne istituita la Scuola Ufficiali a Roma.\nNel 1939 l'amministrazione fiorentina decise di ripristinare il complesso: la grande aula dormitorio attigua al Chiostro Grande fu restaurata e trasformata in mensa ed i locali gi\u00e0 adibiti a museo del Risorgimento utilizzati come dormitori e sale ritrovo; nel nuovo fabbricato trovarono finalmente sede tutti gli uffici del comando.\nLe demolizioni iniziarono nel novembre del 1937. Bench\u00e9 la delibera per la costruzione di una nuova sede fosse del 21 ottobre 1938, i progetti di Cetica erano gi\u00e0 compiutamente definiti nel maggio dello stesso anno. Il progetto fu approvato nel marzo del 1939 ed il cantiere avviato nel giugno successivo. L'edificio fu collaudato nel giugno del 1940. Un anno dopo (17 giugno 1941) l'architetto Cetica ricevette l'incarico di effettuate alcune modifiche sull'immobile; l'edificio fu finalmente inaugurato nell'agosto del 1941.\nNel 1952 la scuola prese il nome di \"Scuola sottufficiali carabinieri\" con circolare del comando generale dell'Arma n. 870/31 del 1\u00ba novembre. L'aumentare delle esigenze di sicurezza del paese, e il relativo ridimensionamento dell'organico, in costante aumento, portarono l'Arma a suddividere l'attivit\u00e0 di formazione in due anni, affidando il primo periodo formativo a una nuova sede, mantenendo il secondo anno a Firenze.\nLa scelta della nuova sede cadde su Moncalieri alle porte di Torino, nella sede del grandioso castello Reale che sovrasta la citt\u00e0, alla fine del secondo conflitto mondiale. Il 15 ottobre 1948, dopo alcuni lavori di ristrutturazione e adeguamento, ebbero inizio i corsi di formazione basica per gli allievi sottufficiali, che furono divisi in tre compagnie allievi inquadrate nel 1\u00ba battaglione.\nSuccessivamente il comando generale, data l'impossibilit\u00e0 di ampliare la struttura, decise il trasferimento del 1\u00ba battaglione nella nuova sede di moderna costruzione a Velletri; il 1\u00ba settembre 1969 il battaglione allievi si trasfer\u00ec nella caserma intitolata al vicebrigadiere medaglia d'oro al valor militare alla memoria Salvo d'Acquisto.\nCon il decreto legislativo del 12 maggio 1995 n. 198 riguardante il riordino dei ruoli la scuola ha di nuovo cambiato nome in \"Scuola marescialli e brigadieri carabinieri\". La modifica \u00e8 diventata effettiva dal 1\u00ba settembre 1996. Al termine dei due anni di formazione infatti il grado assegnato agli allievi non era pi\u00f9 quello di vicebrigadiere bens\u00ec quello di maresciallo, dato il riordino delle carriere. La scuola, fino al 2016 era articolata su tre reggimenti: 1\u00ba reggimento allievi marescialli in Velletri; 2\u00ba reggimento allievi marescialli in Firenze; reggimento allievi brigadieri in Vicenza.\nDal 2000 il 1\u00ba Reggimento ha assunto la denominazione di 1\u00ba Reggimento allievi marescialli e brigadieri a seguito della chiusura del reggimento di Vicenza e la successiva inaugurazione, presso quella sede, del CoESPU, \"Centro di eccellenza per le unit\u00e0 di polizia di stabilit\u00e0 i 1\u00ba marzo 2005.\nLa sua fanfara \u00e8 stata istituita nel 1962, anche se si hanno notizie di nuclei di trombettieri al suo interno gi\u00e0 nel 1820,\nIl reggimento di stanza a Velletri era suddiviso in 6 compagnie: 1\u00aa &amp; 2\u00aa compagnia allievi marescialli del corso triennale (prima del 2010 il corso era biennale) per la frequenza del 1 anno di corso; 3\u00aa e 4\u00aa compagnia allievi marescialli del corso triennale per la frequenza del 2 anno di corso; 5 compagnia per il corso annuale (riservato ai carabinieri con almeno sette anni di servizio) o del corso triennale (a seconda delle necessit\u00e0 e del numero degli arruolati), compagnia allievi brigadieri.\nIl reggimento di stanza a Firenze era suddiviso in due compagnie allievi marescialli: 1\u00aa compagnia collocata presso la caserma \"Baldissera\" sede del Comando Regione Toscana e del Battaglione Toscana; 2\u00aa compagnia collocata presso la caserma \"Mameli\", sede storica.\nAl termine del periodo formativo biennale gli allievi conseguivano la nomina a maresciallo e la laurea di primo livello in \"operatori della sicurezza sociale\" presso l'Universit\u00e0 di Firenze.\nAttualmente la scuola marescialli e brigadieri dei carabinieri si articola su:\nA Velletri si svolgevano il primo ed il secondo anno del corso triennale, per la preparazione di base dei futuri marescialli, il corso annuale per marescialli e i corsi di aggiornamento e di qualificazione per allievi vicebrigadieri;\nNella sede di Firenze si svolgeva il terzo anno del corso triennale, per allievi marescialli, durante il quale veniva completato e perfezionato l\u2019insegnamento. Il corso triennale per marescialli, a seguito di convenzione stipulata con l\u2019universit\u00e0 degli studi di Roma-Tor Vergata, consentiva il conseguimento della laurea di 1\u00ba livello in \u201cScienze giuridiche della sicurezza\u201d.\nNella sede vengono altres\u00ec svolti corsi aperiodici anche per le altre forze armate e corpi di polizia.\nCaserma \"Felice Maritano\".\nIl 24 settembre del 2016 \u00e8 stata inaugurata la Caserma \"Felice Maritano\", sita in Firenze, viale Salvo d'Acquisto (con accesso anche da viale XI Agosto), in zona piana di Castello, ove vengono svolti tutti e tre gli anni del corso triennale. Ci\u00f2 ha consentito l'unificazione delle attuali strutture didattiche sparse nel territorio nazionale, con una capacit\u00e0 per circa 2000 allievi, 200 corsisti e 500 unit\u00e0 del quadro permanente con il relativo personale civile docente e di servizio. Attualmente a seguito di una convenzione con l'Universit\u00e0 degli studi di Firenze gli allievi conseguono una laurea di 1\u00ba livello in \u201cScienze Giuridiche della Sicurezza\u201d.\nArchitettura della sede storica.\nContesto urbanistico.\nLa porzione della scuola dei carabinieri progettata da Cetica, posta a cerniera di ricucitura \"diagonale\" tra il fronte ottocentesco su via della Scala ed il nucleo tre-cinquecentesco del convento di Santa Maria Novella e prospiciente il volume stereometrico della stazione, si relaziona discretamente alle preesistenze all'insegna della continuit\u00e0, riproponendone parametri volumetrici (allineamento del fronte), altimetrici (linea di gronda che supera di poco quella dei confinanti edifici) e cromatici (pietra forte per il basamento come la basilica ed il fabbricato della stazione).\nIn particolar modo osservando l'intero fronte nord dalla piazza della Stazione si ha l'impressione che questo costituisca un \"continuum\" - nonostante le stratificazioni secolari - di notevoli dimensioni, gravitante attorno al perno verticale del campanile della basilica.\nEdifici della sede storica.\nL'impianto volumetrico progettato da Cetica risulta dalla combinazione dei due assi (uno allineato col fronte dell'edificio conventuale e l'altro, inclinato di circa 30\u00b0, di raccordo con il preesistente nucleo su via della Scala) e costituisce il terzo fronte di un'ampia corte triangolare attigua al chiostro Grande di Santa Maria Novella. Nel complesso risulta esplicita la derivazione di tale architettura dai contemporanei modelli del razionalismo italiano, o per meglio dire \"piacentiniano\", sia per quanto riguarda le soluzioni volumetriche e distributive che, soprattutto, per la cifra stilistica di alcune soluzioni formali.\nL'edificio presenta una pianta ed una volumetria compatte, sviluppate su quattro piani fuori terra pi\u00f9 uno seminterrato. Il fronte principale \u00e8 connotato orizzontalmente per tutta la lunghezza dal basamento in pietra forte al piano terra, dalla fascia marcadavanzale al quarto piano e dal forte aggetto della gronda, ed \u00e8 scandito verticalmente dagli assi ritmici delle finestre (porte finestre con balaustra al piano nobile, finestre riquadrate agli altri) con una pausa nella distribuzione in corrispondenza dei tre portali di accesso (archivoltati con al di sopra altrettante finestre), pausa che permette di isolare visivamente la zona dell'accesso e di coglierne il tema della tripartizione. Il retro \u00e8 caratterizzato da un portico ad archi a tutto sesto al piano terra e da una serie di finestre rettangolari allineate secondo l'asse di simmetria ai piani superiori.\nAl piano terra un vestibolo tripartito, ai cui lati sono disposte simmetricamente le scale di accesso ai piani superiori, immette nel portico, fungente da corridoio di distribuzione agli uffici ed alle palestre; ai piani superiori, dove sono situati gli uffici del padiglione comando, e all'ultimo, destinato agli appartamenti per i comandanti, un corridoio centrale che attraversa longitudinalmente tutto l'edificio distribuisce ai vari locali.\nSul fronte principale le finestre sono riquadrate da una cornice modanata in pietra forte ai piani primo, secondo e terzo, da una semplice cornice in marmo al piano terra e seminterrato; quelle del piano nobile presentano inoltre una decorazione a lacunari nell'intradosso dell'architrave ed una balaustra a pilastrini scanalati, sempre in pietra forte. Ai lati del corpo centrale dell'edificio, in corrispondenza dei portali di accesso, si trovano due bassorilievi in pietra forte raffiguranti figure femminili con armi e stemmi della citt\u00e0 di Firenze e dell'Arma dei carabinieri.\nFortuna critica.\nScarse le annotazioni critiche sull'edificio: mentre Cozzi (1994) ne individua le qualit\u00e0 ambientali, concretate nell'intelligente rapporto con il fabbricato della stazione, Taddei (1940) si limita a cogliere la sobriet\u00e0, l'eleganza e l'appropriata disposizione degli ambienti dell'edificio."}
{"id": "1749997", "revid": "1494169", "url": "https://it.wikipedia.org/wiki?curid=1749997", "title": "Jailhouse Rock", "text": ""}
{"id": "1750001", "revid": "125699896", "url": "https://it.wikipedia.org/wiki?curid=1750001", "title": "Luisa di Meclemburgo-Strelitz", "text": "Luisa era figlia di Carlo, un principe tedesco che al tempo della sua nascita, in qualit\u00e0 di maresciallo di campo, era nella Brigata territoriale dell'Elettorato di Hannover, di cui divenne pi\u00f9 tardi Governatore. Dopo la morte della madre e della matrigna, all'et\u00e0 di sei anni Luisa e le sue sorelle vennero mandate a vivere dalla nonna materna a Darmstadt, dove furono cresciute in maniera semplice, badando in modo particolare all'educazione ed alle opere di carit\u00e0.\nIl suo matrimonio con il principe ereditario di Prussia, avvenuto nel 1793, e la sua ascesa quale regina consorte quattro anni dopo condusse Luisa a divenire il centro della Corte Reale, da reazionaria. La popolare regina divenne famosa per il suo fascino e la sua bellezza, sfruttando il suo fascino per venire a conoscenza degli affari di Stato, sviluppando legami con i pi\u00f9 potenti ministri prussiani. Quest'unione, felice sebbene di breve durata produsse nove figli, tra cui i futuri sovrani Federico Guglielmo IV e il primo imperatore tedesco Guglielmo I.\nLa sua celebrit\u00e0 presso il popolo tedesco si consolid\u00f2 dopo il suo incontro del 1807 con Napoleone Bonaparte a Tilsit, durante il quale Luisa supplic\u00f2 invano l'imperatore francese affinch\u00e9 concedesse condizioni meno dure per il regno di Prussia, sconfitto in modo disastroso nel corso delle guerre napoleoniche: gi\u00e0 molto amata dai suoi sudditi, dopo quest'evento la Regina venne venerata quale \"l'anima delle virt\u00f9 nazionali\".\nLa sua morte precoce all'et\u00e0 di soli trentaquattro anni \"preserv\u00f2 la sua giovinezza nella memoria dei posteri\" ed indusse Napoleone, secondo quanto riferito, a sottolineare come, in tal modo, il re di Prussia \"avesse perso il suo miglior ministro\". L'Ordine di Luisa fu fondato dal suo addolorato consorte quattro anni dopo come contrappeso all'Ordine della Croce di Ferro. Negli anni venti donne tedesche di tendenze conservatrici fondarono la \"Lega della Regina Luisa\", e la stessa figura di Luisa venne usata dalla propaganda nazista quale esempio della donna tedesca ideale.\nBiografia.\nGiovinezza.\nNacque il 10 marzo 1776 in una storica villa, nelle immediate vicinanze della capitale Hannover. Era la quarta figlia e la sesta della prole del duca Carlo di Meclemburgo-Strelitz e della Langravia Federica d'Assia-Darmstadt, una nipote di Luigi VIII d'Assia-Darmstadt. La nonna materna, la \"principessa Giorgio\", e la principessa Augusta Sofia di Hannover, sua cugina paterna, furono madrine di battesimo.\nAl tempo della nascita di Luisa, il padre non era ancora regnante del Ducato di Meclemburgo-Strelitz (egli non sarebbe succeduto al fratello sino al 1794), e di conseguenza Luisa nacque non in una corte, ma in una dimora meno formale. Carlo era Maresciallo di Campo della Brigata territoriale dell'Elettorato di Hannover, e subito dopo la nascita di Luisa fu nominato Governatore dell'Elettorato da Giorgio III, re di Gran Bretagna e di Hannover. Di conseguenza la famiglia si trasfer\u00ec a Leineschloss, residenza dei re d'Hannover, sebbene durante l'estate usasse risiedere ad Herrenhausen.\nLuisa era particolarmente legata alla sorella Federica, di due anni minore, cos\u00ec come al suo unico fratello Giorgio. Luisa, cos\u00ec come gl'altri figli di Carlo, erano sotto le cure della loro governante, Fraulein von Wolzogen, un'amica della loro madre. All'et\u00e0 di sei anni, Luisa perse la madre, morta nel dare alla luce la sua ultima figlia, anch'essa non sopravvissuta; l'esperienza lasci\u00f2 nella bambina un ricordo indelebile; avrebbe spesso voluto donare i pochi spiccioli che si ritrovava in tasca agli altri bambini che avevano vissuto l'esperienza di simili perdite, affermando: \u00ablei \u00e8 come me, non ha la madre\u00bb. Dopo la morte della duchessa, la famiglia lasci\u00f2 Leineschloss per Herrenhausen, talvolta definita una \"Versailles in miniatura\".\nIl duca Carlo si rispos\u00f2 due anni dopo con Carlotta d'Assia-Darmstadt, una delle sorelle pi\u00f9 giovani della prima moglie, da cui ebbe un figlio, Carlo. Luisa e la sua matrigna furono molto unite sino alla precoce morte di Carlotta, l'anno successivo al suo matrimonio. Carlo, rimasto due volte vedovo ed addolorato decise di andare a Darmstadt, dove affid\u00f2 i suoi figli alle cure della suocera, la vedova Maria Luisa.\nLa nonna prefer\u00ec crescere i nipoti semplicemente, e le ragazze furono abituate a confezionare da sole i propri abiti. Venne assunta una nuova governante proveniente dalla Svizzera, Madame Gelieux, che diede ai bambini lezioni di francese, come era d'uso in quell'epoca per i giovani di ceto reale ed aristocratico. Luisa divenne cos\u00ec fluente e colta in tale lingua, mentre il suo tedesco venne trascurato. Ricevette inoltre una formazione religiosa da un pastore della Chiesa luterana. Complementare alle sue lezioni, vi era l'enfasi posta sulle attivit\u00e0 caritatevoli, e Luisa avrebbe spesso accompagnato la sua governante, quando costei visitava le case dei poveri e dei bisognosi. La duchessa Luisa veniva incoraggiata a donare tutto ci\u00f2 che fosse nelle sue possibilit\u00e0, sebbene spesso finisse nei guai con la nonna per aver donato cos\u00ec tanto a fini caritatevoli. Dall'et\u00e0 di dieci anni sino al suo matrimonio, avvenuto quando ne aveva diciassette, Luisa trascorse la maggior parte del suo tempo con la nonna e la governante, ambedue ben educate e raffinate.\nAll'et\u00e0 di nove anni, Luisa fu presente quando il poeta Friedrich Schiller lesse il primo atto del suo \"Don Carlos\", per il divertimento della corte di Darmstadt, radunatasi per l'occasione, facendo cos\u00ec nascere in lei l'amore per il tedesco quale lingua letteraria, specialmente con riguardo alle opere di Schiller. La duchessa amava la storia e la poesia, e si divertiva non soltanto leggendo Schiller, ma traeva piacere anche dalle opere di Goethe, Paul, Herder, Shakespeare, cos\u00ec come dalle tragedie greche.\nNel 1793, Maria Luisa condusse con s\u00e9 le due duchesse pi\u00f9 giovani a Francoforte, dove porse i suoi rispetti al nipote, il re Federico Guglielmo II. Luisa era ormai divenuta una giovane, bella donna, dotata di uno \"squisita carnagione\" e di \"larghi occhi azzurri\" ed era per sua natura graziosa. Lo zio di Luisa, il duca di Meclemburgo-Strelitz, sperava di rafforzare i legami tra la sua casata e la Prussia. Di conseguenza, durante una sera accuratamente pianificata dal duca, la diciassettenne Luisa incontr\u00f2 il figlio ed erede del re, il principe ereditario Federico Guglielmo. Il principe aveva ventitr\u00e9 anni, era d'indole seria e religioso. Luisa risult\u00f2 cos\u00ec affascinante ai suoi occhi, che immediatamente Federico Guglielmo fece la sua scelta, decidendo di volerla sposare. Federica, dal canto suo, cattur\u00f2 l'attenzione del fratello del principe, Luigi Carlo, cosicch\u00e9 le due famiglie iniziarono a pianificare un duplice fidanzamento, celebrato un mese dopo, il 24 aprile 1793 e Darmstadt. Federico e Luisa vennero poi sposati il 24 dicembre di quello stesso anno, e due giorni dopo si celebr\u00f2 il matrimonio di Luigi e Federica.\nPrincipessa ereditaria.\nNegli eventi che caratterizzarono le sue nozze, l'arrivo di Luisa a Berlino, la capitale prussiana, fece abbastanza sensazione, e la principessa ereditaria venne accolta con gran trasporto dai cittadini gioiosi. Quando Luisa infranse il protocollo e si chin\u00f2 per prendere e baciare una bambina, lo scrittore prussiano Friedrich de la Motte Fouqu\u00e9 sottoline\u00f2 che \u00abl'arrivo dell'angelica principessa spande su questi giorni un nobile splendore. Tutti i cuori escono per incontrarla, e la sua grazia e la sua bont\u00e0 non lasciano alcuno infelice\u00bb. Un altro scrisse: \u00abPi\u00f9 uno viene a conoscenza della principessa, pi\u00f9 uno \u00e8 affascinato dalla sua nobilt\u00e0 interiore, e dall'angelica bont\u00e0 del suo cuore\u00bb.\nIl suocero di Luisa, re Federico Guglielmo II diede alla coppia il Castello di Charlottenburg, ma il principe ereditario e sua moglie preferirono vivere al Palazzo di Paretz, nei pressi di Potsdam, dove Luisa si tenne occupata con la cura della sua casa. Paretz era lontana dal trambusto della corte, ma la coppia era pi\u00f9 contenta nel suo \"ritiro rurale\" scandito dai ritmi di una vita di campagna.\nIl matrimonio fu felice, e Luisa fu molto amata dal marito, che la chiamava \"la principessa delle principesse\" e le diede un palazzo ad Oranienburg. La principessa ereditaria consider\u00f2 suo dovere sostenere il marito in tutte le sue occupazioni, e la coppia si divertiva cantando insieme e leggendo Shakespeare e Goethe. Luisa rimase presto incinta, ma disgraziatamente diede alla luce una bimba nata morta il 1\u00ba ottobre 1794. Nove bimbi sani seguirono questo parto in rapida successione, sebbene due morissero nell'infanzia.\nL'attivit\u00e0 caritativa di Luisa continu\u00f2 per tutta la sua vita e in un'occasione, mentre presenziava ad un festival della mietitura, acquist\u00f2 regali e li distribu\u00ec ai bambini del luogo. Nel primo compleanno dopo il suo matrimonio a Berlino, quando il re Federico Guglielmo II chiese alla nuora cosa desiderasse in dono, Luisa replic\u00f2 che voleva un pugno di monete da distribuire tra i berlinesi, in modo che anch'essi condividessero la sua gioia; sorridendo il sovrano le diede un'ingente quantit\u00e0 di denaro affinch\u00e9 adempisse al suo desiderio.\nRegina consorte di Prussia.\nPrimi anni.\nIl 16 novembre 1797, suo marito successe al padre defunto come re Federico Guglielmo III. Luisa scrisse alla nonna: \u00abOra sono regina, e ci\u00f2 che mi rallegra di pi\u00f9 \u00e8 la speranza che adesso non avr\u00f2 pi\u00f9 bisogno di controllare cos\u00ec attentamente le mie attivit\u00e0 di beneficenza.\u00bb\nLa coppia dovette abbandonare la sua solitudine di Paretz e cominci\u00f2 a vivere sotto le restrizioni tipiche di una corte reale. I sovrani cominciarono un tour delle province orientali mossi da due scopi: il re desiderava familiarizzarsi con i suoi nuovi sudditi e, sebbene fosse insolito che una regina accompagnasse il re al di l\u00e0 della capitale, Federico Guglielmo voleva far conoscere anche la moglie ai loro sudditi. Luisa venne ovunque ricevuta con festeggiamenti. Per la prima volta nella storia prussiana, la regina emerse in qualit\u00e0 di personaggio pubblico celebrato nel suo proprio ruolo, avendo occupato una posizione molto pi\u00f9 prominente delle consorti reali a lei precedenti.\nLa presenza di Luisa nel viaggio del marito nelle province orientali costitu\u00ec una rottura del tradizionale ruolo della consorte - tuttavia, importante fu il fatto che il potere della regina e la duratura eredit\u00e0 scaturita da tale esperienza, non derivassero dalla presenza di una corte e di una politica differenti da quelle del marito, ma piuttosto rappresentassero l'opposto: Luisa subordin\u00f2 infatti la sua formidabile intelligenza ed abilit\u00e0 ad esclusivo vantaggio del marito. La regina divenne anche un'icona di stile, avviando per esempio una moda con l'indossare un fazzoletto da collo per evitare di ammalarsi.\nDopo l'ascesa al trono del marito, Luisa svilupp\u00f2 molti legami con i ministri pi\u00f9 anziani e divenne una figura potente nel governo assolutistico prussiano, avendo cominciato ad imporre nei suoi confronti un rispetto ed un affetto universali. La regina modific\u00f2 la sua precedente condotta, stando informata sugli sviluppi politici a corte, e dal suo avvento al trono il nuovo re consult\u00f2 la moglie sui problemi di stato.\nFederico Guglielmo era esitante e cauto, ed odiava la guerra, dichiarando nel 1798: \u00abAborrisco la guerra e... non conosco niente di pi\u00f9 grande sulla terra della preservazione della pace e della tranquillit\u00e0 quale unico sistema adatto alla felicit\u00e0 del genere umano\u00bb. Proseguendo l'ultima politica estera del padre, Federico Guglielmo favor\u00ec la neutralit\u00e0 durante i primi anni del conflitto con la rivoluzionaria Prima Repubblica francese, che si evolse nelle guerre napoleoniche; egli rifiut\u00f2 le numerose pressioni che premevano affinch\u00e9 la Prussia si schierasse nella guerra della seconda coalizione e Luisa lo appoggi\u00f2, nell'avviso che se la Prussia si fosse schierata con la coalizione formata da Austria, Gran Bretagna e Russia, ci\u00f2 l'avrebbe resa dipendente da questi paesi per ottenere supporto militare.\nLa regina prevedeva che, poich\u00e9 la Prussia era la pi\u00f9 debole delle grandi potenze, sarebbe di conseguenza stata incapace di assicurarsi benefici aderendo a tale alleanza. L'aggressione francese indusse il re a considerare un eventuale ingresso in guerra, ma la sua indecisione gli imped\u00ec di scegliere schierarsi con la Francia o le potenze della Seconda Coalizione. Ascolt\u00f2 le molte differenti opinioni della consorte e dei ministri, e alla fine fu costretto ad allearsi con Napoleone, che era uscito recentemente vittorioso dalla battaglia di Austerlitz.\nIl barone vom Steim, un membro della burocrazia, che aveva aborrito la precedente neutralit\u00e0 del paese, cerc\u00f2 di riformare l'organizzazione del governo, passando da un clientelismo fondato sui favori ad un governo di ministri responsabili. A tal scopo, prepar\u00f2 un documento per il sovrano, sottolinenado con toni decisi la necessit\u00e0 di riforme amministrative, cos\u00ec come l'importanza di stabilire linee di responsabilit\u00e0 pi\u00f9 chiare per i ministri; comunque questo lavoro non giunse mai a Federico Guglielmo, in quanto von Stein lo trasmise dapprima al generale Ernst von R\u00fcchel, che a sua volta lo trasmise alla regina nell'estate del 1806. Sebbene Luisa concordasse con i suoi contenuti, ritenne tuttavia che fosse \"troppo violento ed appassionato\" per il sovrano, e di conseguenza contribu\u00ec ad eliminarlo.\nGuerra contro la Francia.\nNonostante le opinioni del re, vi erano membri della sua famiglia, come la regina (un'aperta sostenitrice della guerra) ed il principe Luigi Ferdinando, che si erano posti a capo della fazione militarista del vecchio regime, favorevole alla guerra contro la Francia; il partito contrario alla neutralit\u00e0 ma favorevole alle riforme era invece guidato dal barone von Steim e da Karl August von Hardenberg. Conoscendo il temperamento del sovrano, Hardeberg s'appell\u00f2 direttamente alla sovrana per ottenere le desiderate riforme: fu un'operazione saggia, dato che Federico Guglielmo equiparava le richieste di rimuovere i suoi consiglieri di fiducia nel Gabinetto come un \"ammutinamento\" simile alla \"Fronda\".\nSebbene la Prussia non avesse preso parte ad un conflitto dal 1795, i suoi capi militari erano fiduciosi nel fatto di poter sconfiggere le truppe di Napoleone. Dopo un piccolo incidente causato dalla scoperta di un pamphlet anti-francese, re Federico Guglielmo fu infine indotto dalla moglie e dai suoi familiari a rompere la sua difficoltosa pace ed a entrare in guerra contro la Francia. Le truppe prussiane cominciarono a mobilitarsi, scontrandosi con quelle napoleoniche nell'ottobre 1806 nella battaglia di Jena, risoltasi in un disastro per la Prussia, dato che la capacit\u00e0 del suo esercito di continuare la guerra venne letteralmente spazzata via. I sovrani accompagnarono le truppe prussiane a Jena (e durante quest'occasione Luisa si vest\u00ec apparentemente \u00abcome un'amazzone\u00bb), ma furono costretti a fuggire dalle truppe francesi.\nLo stesso Napoleone occup\u00f2 Berlino, inducendo il re, la regina ed il resto della famiglia reale ad abbandonare la capitale, nonostante Luisa fosse malata, per rifugiarsi nel pieno inverno a K\u00f6nigsberg, nell'estrema parte orientale del Regno. Nel corso del viaggio, la comitiva fu priva di cibo e d'acqua potabile, ed il re e la regina furono costretti, secondo un testimone che viaggi\u00f2 con loro, a dividere lo stesso giaciglio di fortuna in \u00abuno di quei miserabili fienili che chiamano case\u00bb.\nDopo numerose vicissitudini, Napoleone impose, in posizione di forza, le condizioni di pace di quella che fu chiamata la Pace di Tilsit (1807). Nel mezzo di tali trattative, l'imperatore accett\u00f2 di mantenere integra la met\u00e0 del precedente regno di Prussia. Gli uomini erano affiancati dalla regina Luisa; Federico Guglielmo aveva difatti inviato la moglie incinta a mendicare un miglior accordo per la Prussia, avendo la regina consigliato al marito, \u00abPer l'amor di Dio, nessuna pace vergognosa... [La Prussia] non dovr\u00e0 perlomeno cadere senza onore\u00bb. Il re riteneva comunque che la presenza della moglie avrebbe reso Napoleone \u00abd'umore pi\u00f9 rilassato\u00bb.\nLuisa, pur riluttante, accett\u00f2 d'incontrare Napoleone a Tilsit, ma soltanto nella speranza di salvare la \"sua Prussia\". Napoleone aveva cercato in precedenza di distruggere la sua reputazione, mettendo in dubbio la fedelt\u00e0 coniugale della regina. Costei, ci\u00f2 nonostante, lo incontr\u00f2, tentando di usare la sua bellezza ed il suo fascino per compiacerlo ed indurlo cos\u00ec ad accettare condizioni pi\u00f9 miti di pace. In precedenza Luisa si era riferita regolarmente a Napoleone, usando l'epiteto di \u00abil Mostro\u00bb, ma ci\u00f2 nonostante chiese un colloquio privato con l'imperatore, durante il quale si gett\u00f2 ai suoi piedi. Sebben impressionato dalla sua grazia e determinazione, Napoleone rifiut\u00f2 di fare qualsivoglia concessione. Scrivendo a sua moglie, l'imperatrice Giuseppina, Napoleone defin\u00ec Luisa \u00abdavvero affascinante e piena di civetteria nei miei riguardi. Ma non essere gelosa... mi sarebbe costato troppo caro essere galante\u00bb.\nComunque i tentativi di Napoleone di distruggere la reputazione di Luisa fallirono, ed anzi sortirono l'effetto di renderla pi\u00f9 amata in Prussia. Gli sforzi da lei compiuti per proteggere il suo paese adottivo dalle aggressioni francesi furono molto ammirati dalle generazioni successive.\nUltimi anni.\nAlla Prussia furono imposte dure condizioni, come un'enorme indennit\u00e0 di diversi milioni di franchi.\nEssendo percepito come un affronto alla precedente grandezza ed orgoglio della Prussia, l'occupazione francese del paese produsse un particolare effetto devastante su Luisa, che la percep\u00ec come un insulto personale - lo stesso Napoleone la definiva impietosamente \u00abil solo vero uomo in Prussia\u00bb.\nLa sovrana ammise che il suo paese adottivo dipendeva da lei per la sua forza morale, e di conseguenza riacquist\u00f2 il suo antico ottimismo, dedicandosi spesso a preparare il suo primogenito al suo futuro ruolo di sovrano. Negli anni successivi, Luisa appogg\u00f2 gli sforzi riformatori del governo portati avanti da vom Stein e da Hardenberg, cos\u00ec come quelli compiuti da Gerhard von Scharnhorst e da August Neidhardt von Gneisenau, volti a riorganizzare l'esercito. Dopo il disastro di Tilsit, la sovrana gioc\u00f2 un ruolo decisivo nella riassunzione di Steim (precedentemente licenziato dal re), dicendo al marito \u00ab[Steim] \u00e8 la mia ultima speranza. Un gran cuore, una mente lucida, forse egli conosce i rimedi che sono a noi ignoti\u00bb.\nDal 1808 non era ritenuto sicuro tornare a Berlino, cosicch\u00e9 la famiglia reale trascorse l'estate a K\u00f6nigsberg, Luisa credeva che la dura prova imposta ai suoi giovani figli sarebbe stata loro salutare: \u00abSe fossero stati allevati nel lusso e nella prosperit\u00e0 avrebbero potuto pensare che cos\u00ec dev'essere sempre\u00bb. Nell'inverno del 1808, lo zar Alessandro I invit\u00f2 il re e la regina a San Pietroburgo, dove Luisa venne alloggiata in stanze sontuosamente decorate; \u00abNulla mi stupisce pi\u00f9\u00bb esclam\u00f2 al suo ritorno in Germania.\nRiguardo alla sua figlia pi\u00f9 giovane, la principessa Luisa, la regina scrisse al padre: \u00abVolentieri... le calamit\u00e0 che ci sono accadute non hanno prodotto alterazioni nella nostra vita matrimoniale e familiare, piuttosto le hanno rafforzate, e le hanno reso anche pi\u00f9 preziose\u00bb. Luisa fu malata durante molti di quegli anni, ma ritorn\u00f2 con il marito a Berlino, dopo un'assenza di tre anni dalla capitale. Arriv\u00f2 in citt\u00e0 con una carrozza accompagnata dalle due figlie Carlotta ed Alessandrina ed il figlio minore Carlo, venendo accolta da suo padre nel castello di Charlottenburg - la residenza comunque era stata saccheggiata, dato che Napoleone ed i suoi comandanti avevano spogliato le sue stanze, portando via dipinti, statue, manoscritti ed antichit\u00e0.\nFacendo ritorno in una Prussia cos\u00ec diversa da quella che aveva dovuto abbandonare, un pastore osserv\u00f2 che \u00abla nostra cara regina \u00e8 lontana dalla gioia, ma la sua seriet\u00e0 le dona una quieta serenit\u00e0... i suoi occhi hanno perduto il loro antico scintillio, ed uno vede che hanno pianto molto, e piangono ancora\u00bb.\nIl 19 luglio 1810, mentre era in visita al padre a Strelitz, Luisa mor\u00ec nelle braccia del genitore a causa di una malattia non identificata. I sudditi di Luisa attribuirono all'occupazione francese la responsabilit\u00e0 di aver cagionato la morte precoce della loro regina. \u00abLa nostra santa \u00e8 in paradiso!\u00bb esclam\u00f2 il generale prussiano Gebhard Leberecht von Bl\u00fccher.\nLa prematura morte di Luisa lasci\u00f2 il marito da solo durante un periodo di grandi difficolt\u00e0, dato che la Guerre napoleoniche, cos\u00ec come il bisogno di riforme, perduravano. Napoleone, si disse, sottoline\u00f2 che il re \u00abaveva perso il suo miglior ministro\u00bb.\nLuisa venne sepolta nel giardino del Castello di Charlottenburg, dove venne costruito un mausoleo sulla sua tomba, contenente una bella statua giacente di Christian Daniel Rauch. Federico Guglielmo non si rispos\u00f2 sino al 1824, quando contrasse un matrimonio morganatico con la sua amante Auguste von Harrach, spiegando che \u00abla compagnia e la simpatia femminile mi sono divenute necessarie, quindi necessito di risposarmi\u00bb. Dopo la sua morte, il 7 giugno 1840, fu sepolto al fianco di Luisa.\nEredit\u00e0.\nLuisa fu venerata dai propri sudditi quale \"anima della virt\u00f9 nazionale\", ed alcuni storici sono persino giunti a scrivere che ella fosse \"il nazionalismo prussiano personificato\". Secondo Christopher Clark Luisa fu \"una celebrit\u00e0 femminile, che agli occhi dell'opinione pubblica combinava virt\u00f9, modestia e grazia sovrana con gentilezza e sex appeal, e la cui morte precoce nel 1810 all'et\u00e0 di soli trentaquattro anni preserv\u00f2 la sua giovinezza nella memoria della posterit\u00e0\". La sua reputazione di amorevole e leale sostenitrice del marito fu cruciale per la sua perdurante immagine; il culto che infine circond\u00f2 la figura di Luisa fin\u00ec per essere associato agli attributi femminili \"ideali\": bellezza, natura dolce, affetto materno, e virt\u00f9 coniugale.\nDurante l'anniversario della sua nascita, nel 1814, il vedovo Re Federico istitu\u00ec l'Ordine di Luisa (LuisenOrder), quale decorazione complementare alla Croce di Ferro. Suo scopo era quello d'insignire le donne che avessero fornito un rilevante contributo allo sforzo bellico contro Napoleone, sebbene l'onorificenza fosse in seguito data a membri della Casa Hohenzollern non collegati a Napoleone, quale l'Imperatrice Vittoria e la Regina Sofia di Grecia. Nel 1880 una statua della Regina Luisa venne eretta nel Tiergarten a Berlino.\nLuisa ispir\u00f2 inoltre la costituzione di un'organizzazione di donne conservatrici nota come \"K\u00f6nigin-Luise-Bund\", spesso abbreviata in \"Luisenbund\" (Lega della Regina Luisa), in cui la sua persona assurse al rango di un vero e proprio oggetto di culto. Scopo principale del gruppo era la promozione di sentimenti patriottici nelle donne tedesche, finendo oltre tutto per enfatizzare la famiglia e la morale tedesche. La lega fu attiva anche durante gli anni della Repubblica di Weimar e nei primi anni del Terzo Reich.\nTuttavia, nonostante avesse attivamente supportato il movimento nazionalsocialista sin dalle sue prime fasi e per tutta la sua ascesa, culminata con la conquista del potere nel 1933, la Lega della Regina Luisa fu sciolta dai Nazisti nel 1934, essendo considerata un'organizzazione ostile al nuovo regime. Significativamente, Luisa e Maria Teresa d'Austria furono le due sole figure storiche femminili utilizzate dalla propaganda nazista. Il regime hitleriano percep\u00ec infatti la figura di Luisa come la \"personificazione delle virt\u00f9 muliebri\", che esso stava tentando d'integrare nei programmi scolastici tedeschi.\nMentre la resistenza della Regina ed il suo disprezzo per i francesi avevano, per i nazisti, contribuito a mantenere in vita lo spirito prussiano, Federico Guglielmo venne invece da loro ritenuto un sovrano \"pateticamente imbarazzante\", che avrebbe preferito vivere in pace piuttosto che vendicarsi da s\u00e9 di Napoleone.\nDiscendenza.\nDal matrimonio con Federico Guglielmo III di Prussia nacquero i seguenti figli:"}
{"id": "1750004", "revid": "767487", "url": "https://it.wikipedia.org/wiki?curid=1750004", "title": "Alpha Ethniki 1993-1994", "text": "L'Alpha Ethniki 1993-1994 fu la 58\u00aa edizione della massima serie del campionato di calcio greco, conclusa con la vittoria dell', al suo undicesimo titolo e terzo consecutivo.\nCapocannoniere del torneo furono Alexandros Alexandris () e Krzysztof Warzycha () con 24 reti.\nFormula.\nCome nella stagione precedente le squadre partecipanti furono 18 e disputarono un girone di andata e ritorno per un totale di 34 partite.\nLe ultime tre classificate furono retrocesse in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nLe squadre ammesse alle coppe europee furono quattro: i campioni alla UEFA Champions League 1994-1995, la vincitrice della coppa nazionale alla Coppa delle Coppe 1994-1995 e seconda e terza classificata alla Coppa UEFA 1994-1995.\nClassifica finale.\nLegenda:\nNote:"}
{"id": "1750006", "revid": "729019", "url": "https://it.wikipedia.org/wiki?curid=1750006", "title": "Schisi dello sterno", "text": "Per schisi dello sterno in campo medico, si intende una malformazione della gabbia toracica, \u00e8 un'anomalia rara che nasce durante la gravidanza.\nManifestazioni cliniche.\nNella fase embrionale dell'individuo, durante l'ottava settimana si pu\u00f2 assistere alla mancata fusione dello sterno lungo la linea mediana, causando un'apertura toracica molto pericolosa.\nTipologia.\nPu\u00f2 essere parziale o totale, dalla gravit\u00e0 si comprende se si assiste ad un'apertura del torace.\nTerapie.\nIl trattamento \u00e8 necessario ed avviene tramite operazione chirurgica, dove si ricostruisce la parete toracica.\nPrognosi.\nLa prognosi \u00e8 infausta, la mortalit\u00e0 \u00e8 elevata."}
{"id": "1750007", "revid": "204012", "url": "https://it.wikipedia.org/wiki?curid=1750007", "title": "Sterno bifido", "text": ""}
{"id": "1750013", "revid": "1048993", "url": "https://it.wikipedia.org/wiki?curid=1750013", "title": "Bruno Gremese", "text": "Carriera.\nCugino di Ramiro, portiere dell' negli anni quaranta, Bruno Gremese fu centrocampista dotato di buon fisico, grande tenacia e visione di gioco, cresce tra le file dell'Udinese con cui debutta in Serie B e si fa notare dall'Atalanta, che lo acquista e lo fa esordire in Serie A.\nLe buone prestazioni lo mettono in luce nel massimo campionato, tanto da essere acquistato dalla dirigenza del Torino, alla ricerca di elementi validi per ricostruire la rosa dopo la Tragedia di Superga.\nCon i granata disputa due stagioni senza brillare, tanto da venire ceduto al in serie B. Con i rossoblu disputa quattro stagioni, ottenendo anche una promozione nel massimo campionato.\nTuttavia l'ultima annata si rivela sfortunata, dato che disputa soltanto una partita, per dissapori con l'allenatore, tanto da essere nuovamente ceduto nel campionato cadetto al Lanerossi Vicenza. Ma l'annata si rivela infelice, tanto da non debuttare mai con la maglia biancorossa.\nSi trasferisce quindi al Pordenone, in Serie D, dove conclude la carriera; per poi dedicarsi unitamente alla consorte alla conduzione di un noto ristorante in Udine.\nMuore nel 2000."}
{"id": "1750015", "revid": "64194", "url": "https://it.wikipedia.org/wiki?curid=1750015", "title": "Cellule di posizione", "text": "Le cellule di posizione sono la principale classe di neuroni presente nell'ippocampo. Le cellule di tale classe mostrano un elevato tasso di attivazione nel momento in cui l'animale occupa una determinata posizione nell'ambiente, corrispondente al campo di attivazione della cellula.\nIl premio Nobel per la fisiologia o la medicina del 2014 \u00e8 stato assegnato all'americano John O'Keefe per la scoperta delle \"space cells\", o cellule di posizione, e ai coniugi norvegesi Edvard e May-Britt Moser per la scoperta delle \"grid cells,\" o cellule griglia."}
{"id": "1750017", "revid": "2519", "url": "https://it.wikipedia.org/wiki?curid=1750017", "title": "Distretto di Adansi Nord", "text": "Il distretto di Adansi Nord (ufficialmente Adansi North District, in inglese) \u00e8 un distretto della regione di Ashanti del Ghana."}
{"id": "1750018", "revid": "767487", "url": "https://it.wikipedia.org/wiki?curid=1750018", "title": "Noi due sconosciuti (film 1960)", "text": "Noi due sconosciuti (\"Strangers When We Meet\") \u00e8 un film del 1960 diretto da Richard Quine.\nTrama.\nL'architetto Larry Coe, sposato con figli, vive una relazione clandestina con l'affascinante e sensuale vicina di casa Margaret. Ma un amico di Larry li scopre e invece di mantenere il segreto, cercher\u00e0 di utilizzarlo a suo favore, mettendo nei guai la vita coniugale e il lavoro di Larry.\nProduzione.\nIl film fu prodotto dalla Bryna Productions e dalla Richard Quine Productions.\nDistribuzione.\nDistribuito dalla Columbia Pictures, il film fu presentato negli Stati Uniti in prima il 29 giugno 1960."}
{"id": "1750020", "revid": "15820245", "url": "https://it.wikipedia.org/wiki?curid=1750020", "title": "Prima ballerina", "text": ""}
{"id": "1750021", "revid": "1926649", "url": "https://it.wikipedia.org/wiki?curid=1750021", "title": "Onofrio Fusco", "text": "Carriera.\nCresce nel Bari con cui debutta in Serie A. Con i pugliesi disputa sei stagioni consecutive, cinque delle quali nel massimo campionato, giocando quasi sempre titolare.\nDurante la seconda guerra mondiale con la maglia dell'U.S. Conversano vince il Campionato dell'Italia libera 1944, competizione disputata nella Puglia liberata dalle forze alleate.\nAlla ripresa dei campionati dopo la guerra, veste nuovamente la maglia del Bari per due stagioni, al termine delle quali viene acquistato dalla . Dopo un solo anno nella capitale passa all'Atalanta (sempre in Serie A) dove trova poco spazio.\nDecide quindi di scendere nelle categorie inferiori, disputando due campionati con l', uno con il e uno con il Mesagne, societ\u00e0 con cui chiude la carriera.\nTerminata la carriera da calciatore intraprende quella di allenatore. Nella stagione agonistica 1956-1957 guida la formazione \"ragazzi\" (una categoria giovanile del tempo) del Bari al quarto posto nelle finali nazionali. \u00c8 in seguito allenatore della prima squadra dei biancorossi nell'arco di tre diverse stagioni. A Mesagne, invece, vince il campionato di Prima Categoria nel 1968 e disputa un campionato di Serie D.\nMuore nella sua citt\u00e0 nel 1994 a causa delle conseguenze subite da uno scippo.\nNegli anni duemiladieci, su iniziativa congiunta dell'Unione Nazionale Veterani dello Sport e del comune di Bari gli viene intitolata una delle salite dello Stadio San Nicola."}
{"id": "1750022", "revid": "287204", "url": "https://it.wikipedia.org/wiki?curid=1750022", "title": "Santuario di Nostra Signora di Soviore", "text": "Il santuario di Nostra Signora di Soviore \u00e8 un luogo di culto cattolico situato nel comune di Monterosso al Mare, lungo la strada provinciale 38, in provincia della Spezia. L'edificio religioso \u00e8 situato all'interno del Parco nazionale delle Cinque Terre lungo le pendici del monte Soviore (464 m s.l.m.) tra boschi e campi terrazzati nei pressi della strada carrozzabile tra i comuni di Monterosso al Mare e Levanto. La chiesa \u00e8 sede dell'omonima parrocchia del vicariato della Riviera della diocesi della Spezia-Sarzana-Brugnato, di cui la Madonna di Soviore \u00e8 dall'11 maggio 1974 patrona. Le principali festivit\u00e0 ricorrono il 15 agosto (festa dell'Assunzione di Maria) e la domenica dopo l'8 settembre.\nIl santuario fa parte, insieme al santuario di Nostra Signora di Montenero a Riomaggiore, al santuario di Nostra Signora della Salute a Volastra, ai santuari di Nostra Signora delle Grazie e di Nostra Signora di Reggio a Vernazza, dei \"Santuari delle Cinque Terre\".\nStoria.\nLa data di edificazione \u00e8 ancora oggi incerta; peraltro la prima citazione dell'edificio \u00e8 in un documento datato al 1244. La sua costruzione potrebbe essere quindi contemporanea o anche antecedente questa data.\nUn'antica leggenda popolare narra dell'origine del santuario: durante le incursioni dei Longobardi di Rotari, le popolazioni della riviera di levante fuggirono verso l'interno della valle e, per sottrarla al possibile furto, una sacra statua di legno della Madonna fu sotterrata; la leggenda afferma che l'immagine fu ritrovata cent'anni pi\u00f9 tardi dalla popolazione, seguendo il volo di una colomba che, rifugiandosi in un cunicolo, la fece ritrovare.\nNei secoli successivi il culto si accrebbe tra la popolazione, cos\u00ec come cita una lapide del XIV secolo murata nel presbiterio, portando quindi alla costruzione della \"casa del pellegrino\" e affidando al rettore e ai massari del santuario la cura dell'ospedale di Monterosso al Mare.\nDue documenti del XV secolo citano nuovamente il santuario di Soviore: il primo, datato al 1484, attesta l'assegnazione della chiesa al frate Simone Fassio su decisione di papa Sisto IV; il secondo, del 1488, testimonia la concessione dell'indulgenza plenaria da parte del pontefice Innocenzo VIII in occasione della festa dell'Assunzione di Maria.\nDalla met\u00e0 degli anni ottanta del XX secolo il santuario di Soviore \u00e8 divenuto un luogo importante per una parte dello scautismo italiano: qui ha infatti preso vita la Comunit\u00e0 di Scout di Soviore e sono iniziate le Route di Soviore, incontri di spiritualit\u00e0 che riunivano partecipanti di diverse associazioni scout dopo la separazione degli anni settanta \nDescrizione.\nNella facciata a capanna si aprono un rosone ed un portale gotico che reca un bassorilievo in marmo che raffigura la \"Madonna Addolorata\". \nIn origine la struttura interna dell'edificio presentava una divisione a tre navate: i resti degli antichi capitelli e le colonne originali sono ancora oggi visibili attorno al santuario. Oggi l'interno della chiesa \u00e8 a navata unica, dopo l'opera di trasformazione che fu attuata nel corso del XVI secolo. \nLa decorazione interna presenta diversi cicli di affreschi, in particolare nella volta a botte, nei quali sono rappresentate la vicenda del \"Ritrovamento della sacra immagine mariana\" e una \"Piet\u00e0\". Il santuario conserva inoltre numerosi ex voto, in prevalenza di carattere marinaro.\nIl possente campanile, antistante la chiesa, \u00e8 prevalentemente d'impronta romanica.\nGli altri edifici del complesso di Soviore.\nLa parte adibita a foresteria \u00e8 stata costruita a pi\u00f9 riprese, a partire da un'epoca relativamente remota, come testimoniato dagli originali archi ogivali della parte pi\u00f9 antica (quella addossata al campanile, sull'angolo nord-ovest della chiesa). Un ampliamento significativo \u00e8 del XVIII secolo; quello ulteriore del 1909 fu realizzato mediante un lascito testamentario, come testimoniato dalla targa commemorativa murata sul fronte.\nI pi\u00f9 recenti lavori di conservazione e restauro sono stati eseguiti nel 2000 in occasione del Giubileo, su impulso dell'allora rettore, don Sandro Crippa. Questi lavori hanno permesso di restituire alla foresteria il primitivo storico aspetto al porticato. \u00c8 stata altres\u00ec incrementata in modo significativo la tradizionale capacit\u00e0 ricettiva della foresteria, la quale \u00e8 oggi gestita dalla Diocesi della Spezia-Sarzana-Brugnato come residenza turistico/alberghiera.\nContemporaneamente \u00e8 stata aggiunta una nuova sezione di centro congressi, con l'obiettivo di qualificare Soviore anche come meta del cosiddetto turismo d'affari.\nI lecci monumentali.\nIl cortile antistante al fabbricato della foresteria del santuario \u00e8 fiancheggiato verso valle da un filare di esemplari pi\u00f9 che centenari di leccio. Di dimensioni notevoli (il diametro del fusto varia tra i 240 e i 290 cm e l'altezza si attesta tra i 20 e i 30 m) questi sono stati riconosciuti come alberi monumentali.\nRettori del Santuario.\nDon Sandro Crippa.\nDon Sandro Crippa nacque a Monterosso al Mare il 20 gennaio 1934.\nFu ordinato sacerdote nel 1959 ed ebbe l'incarico di vice parroco in varie parrocchie della Spezia fino al 1971, lavorando soprattutto in ambito giovanile negli oratori. Svolse il suo ministero anche in ambiente militare, fra gli avieri, e fu cerimoniere vescovile per oltre vent'anni.\nNel 1971 fu nominato rettore del santuario di Nostra Signora di Soviore, e da questo osservatorio - un po' defilato rispetto ai rivolgimenti sociali del periodo - si adoper\u00f2 per difendere quanto di buono veniva apportato dalla tradizione ecclesiale negli anni a cavallo della contestazione.\nFond\u00f2 a questo scopo l\"'Associazione Amici del Santuario di Soviore\", che proponeva a giovani di tutte le provenienze - cattolici e non - un'esperienza di servizio presso il santuario, accompagnata da forti momenti di riflessione spirituale da lui guidati.\nPrest\u00f2 servizio ai malati durante i pellegrinaggi a Lourdes, facendo parte della comunit\u00e0 dei Foulards Bianchi e dell'UNITALSI.\nCur\u00f2 i restauri del santuario riportando a pietra viva la facciata (un intervento precedente, forse settecentesco, aveva intonacato la facciata conferendole un aspetto molto convenzionale) e riuscendo nel 1995 a riportare alla luce l'abside ed il muro perimetrale del luogo di culto preesistente, la cui pavimentazione altomedievale \u00e8 oggi visibile attraverso inserti di vetro nel pavimento della chiesa.\nMor\u00ec il primo di marzo del 1999 in un incidente stradale presso Campogalliano, nel modenese, mentre stava per dare inizio ai citati lavori di ampliamento del complesso del santuario in occasione del Giubileo del 2000.\nAttivit\u00e0 Scout.\nLe prime esperienze di don Sandro con il mondo scout furono come assistente ecclesiastico nei gruppi scout della Spezia e di Levanto. Il suo impegno and\u00f2 aumentando per consistenza e rilevanza, e partecip\u00f2 alla direzione di numerosi campi scuola di Branca Lupetti assieme a Pietro Paolo Severi e a Teo Frascari. Proprio insieme ad alcuni allievi di uno di questi campi scuola, durante una loro visita a Soviore, fond\u00f2 la Comunit\u00e0 Scout di Soviore, di cui fu quindi il primo assistente spirituale, incarico che mantenne fino alla morte.\nNel 1974 fu uno dei fondatori del Centro Studi ed Esperienze Scout Baden-Powell, divenendone assistente ecclesiastico alla morte di don Ghetti (Baden) nel 1980. La storia del centro studi \u00e8 da sempre strettamente collegata a quella della comunit\u00e0 scout di Soviore.\nIl centro studi inizi\u00f2 a promuovere insieme alla comunit\u00e0 scout di Soviore le Route di Pasqua, che don Sandro ospit\u00f2 per vari anni al santuario; egli era ovviamente anche assistente delle route di Natale (che invece hanno sempre avuto un formato itinerante per l'Italia). Le Route di Soviore hanno sempre accolto scout di tutte le provenienze, in particolare AGESCI e Scout d'Europa, contribuendo in maniera non minore alla reciproca conoscenza e comprensione. Soviore \u00e8 stato un terreno comune nel quale persone delle due associazioni, anche in anni in cui ufficialmente le due associazioni non avevano rapporti formali, hanno potuto fare scautismo insieme ed imparare a conoscersi e rispettarsi."}
{"id": "1750025", "revid": "729019", "url": "https://it.wikipedia.org/wiki?curid=1750025", "title": "Costa soprannumeraria", "text": "Le coste soprannumerarie sono coste aggiuntive derivanti da quegli abbozzi costali dell'embrione che normalmente non si sviluppano. Costituiscono una forma rara di malformazione della gabbia toracica.\nEpidemiologia.\nLa sua incidenza, relativamente bassa, si attesta nella misura di 1 su 1000 persone.\nTipologia.\nDiverse sono le coste aggiuntive che si ritrovano nella popolazione, le pi\u00f9 diffuse sono:\nSintomatologia.\nIl numero anormale di coste non provoca sintomi e spesso viene scoperta l'esistenza di tale anomalia soltanto tramite radiografia."}
{"id": "1750029", "revid": "300067", "url": "https://it.wikipedia.org/wiki?curid=1750029", "title": "Tullio Zuppet", "text": "Carriera.\nEsordisce in Serie A con la maglia dell'Atalanta. Si ritira dall'attivit\u00e0 agonistica a 22 anni a causa di un serio infortunio al menisco."}
{"id": "1750032", "revid": "764447", "url": "https://it.wikipedia.org/wiki?curid=1750032", "title": "G10", "text": "Il Gruppo dei Dieci (G-10) \u00e8 una organizzazione internazionale che riunisce undici paesi di grande rilevanza economica nel mondo. Il G-10 fu fondato nel 1962 dalle dieci maggiori economie capitalistiche di allora. Nel 1964 la Svizzera s\u00ec un\u00ec come undicesimo membro, ma il nome del gruppo rimase invariato.\nI paesi membri del G-10 aderiscono al \"General Arrangements to Borrow (GAB)\" (Accordo generale per l'ottenimento di prestiti). Si tratta d'un accordo per l'ottenimento dei prestiti supplementari, che possono essere ottenuti nel caso in cui i ricorsi monetari stimati dallo FMI siano inferiori alle necessit\u00e0 reali di un paese membro.\nLe attivit\u00e0 del G-10 sono osservate dalle seguenti organizzazioni internazionali:\nIl Gruppo dei 10 nel dicembre 1971 firm\u00f2 lo Smithsonian Agreement, sancendo la svalutazione del dollaro rispetto all'oro e le nuove parit\u00e0 fisse delle proprie valute.\nIl Lussemburgo, per via dell'Unione economica belga-lussemburghese, \u00e8 un \"membro associato\"."}
{"id": "1750035", "revid": "599013", "url": "https://it.wikipedia.org/wiki?curid=1750035", "title": "Er\u00f3menos", "text": ""}
{"id": "1750036", "revid": "287204", "url": "https://it.wikipedia.org/wiki?curid=1750036", "title": "Erast\u00e9s", "text": ""}
{"id": "1750037", "revid": "2145808", "url": "https://it.wikipedia.org/wiki?curid=1750037", "title": "Pietro Belluschi", "text": "Biografia.\n Nacque ad Ancona nel 1899. Crebbe in Italia e partecip\u00f2 alla prima guerra mondiale, combattendo in prima linea contro gli austriaci nelle battaglie di Caporetto e Vittorio Veneto. Dopo la guerra studi\u00f2 ingegneria civile a Roma, dove consegu\u00ec la laurea nel 1922.\nSi trasfer\u00ec negli Stati Uniti nel 1923 grazie a una borsa di studio alla Cornell University propiziata da un amico di famiglia, non sapendo parlare inglese. Consegu\u00ec una seconda laurea in Ingegneria civile presso la Cornell University. Invece di tornare in Italia, cominci\u00f2 a lavorare per pochi dollari al giorno come progettista, fino ad arrivare allo studio dell'architetto Albert Ernest Doyle.\nPresso l'ufficio dell'architetto Doyle, Belluschi crebbe in fretta, guadagnandosi il titolo di capo designer. Alcuni anni dopo la morte di Doyle (1928), nel 1933 l'azienda lo inser\u00ec come socio. Dal 1943 Belluschi assunse il controllo dell'intera azienda, acquistando le quote degli altri soci.\nNel 1953 Belluschi divent\u00f2 Preside della \"Scuola di Architettura e Progettazione\" presso il Massachusetts Institute of Technology, posizione che ricopr\u00ec fino al 1965. Quando accett\u00f2 la nomina a preside, si trasfer\u00ec nel Massachusetts, e spost\u00f2 il suo ufficio presso l'azienda Skidmore, Owings and Merrill.\nBelluschi emerse come leader dello sviluppo dell'architettura moderna americana grazie ai disegni di svariati edifici che riflettevano l'influenza dello stile internazionale e alla sua consapevolezza di poter sfruttare nuove opportunit\u00e0 tecnologiche e nuovi materiali. Molto importante \u00e8 l\"'Equitable Building\" in Portland: un blocco ufficio rivestito in alluminio considerato il primo edificio ad avere ambiente climatizzato.\nLe sue chiese e residenze sono diverse dai suoi progetti ad indirizzo commerciale. Quantunque si inseriscano nel filone del modern design, tendono a sviluppare il moderno linguaggio regionale del Pacific Northwest, utilizzando spesso materiali locali come il legno e integrando gli edifici con le loro realt\u00e0 rurali o suburbane.\nAlla sua citt\u00e0 di origine, Ancona, don\u00f2 il progetto per la sede della facolt\u00e0 di Ingegneria.\nOnorificenze.\nNel 1952 \u00e8 stato eletto membro dell'Accademia Americana delle Arti e delle Scienze. Altres\u00ec membro dell'Istituto Americano di Architetti, premiato con la medaglia d'oro nel 1972.\nNel 1991 \u00e8 stato premiato con la Medaglia Nazionale delle Arti dalla National Endowment for the Arts per i successi raggiunti durante la sua vita. Partecip\u00f2 alla giuria che decret\u00f2 il disegno vincitore per la realizzazione del Memorial per i caduti nella guerra del Vietnam, in Washington."}
{"id": "1750038", "revid": "167080", "url": "https://it.wikipedia.org/wiki?curid=1750038", "title": "Simposio sull'amore", "text": ""}
{"id": "1750044", "revid": "34862", "url": "https://it.wikipedia.org/wiki?curid=1750044", "title": "A Song for Jeffrey", "text": ""}
{"id": "1750051", "revid": "484362", "url": "https://it.wikipedia.org/wiki?curid=1750051", "title": "Alfredo de Marsico", "text": ""}
{"id": "1750054", "revid": "547992", "url": "https://it.wikipedia.org/wiki?curid=1750054", "title": "Carlotta di Prussia", "text": "Biografia.\nPrincipessa di Prussia.\nCarlotta era figlia di Federico Guglielmo III di Prussia e di Luisa di Meclemburgo-Strelitz. Era conosciuta come Carlotta, un nome popolare nella famiglia reale prussiana, e soprannominata \"Lottchen\" dalla sua famiglia. \nLa sua infanzia venne condizionata dalle guerre napoleoniche. Suo padre era un uomo gentile e religioso, ma un sovrano debole e indeciso che, in seguito a sconfitte militari nel 1806, perse met\u00e0 del suo regno. La madre di Carlotta, ammirata per la sua bellezza, intelligenza e fascino, era considerata pi\u00f9 decisa di suo marito.\nQuando l'esercito prussiano fu sconfitto nella battaglia di Jena, la famiglia di Carlotta si trasfer\u00ec a K\u00f6nigsberg, sotto la protezione dello zar Alessandro I. Essendo Berlino rapidamente caduta sotto il controllo francese, la principessa crebbe nella citt\u00e0 di Memel, lacerata dalla guerra. La madre mor\u00ec nel 1810, subito dopo il dodicesimo compleanno di Carlotta, che per il resto della sua vita fece tesoro della memoria della regina Luisa. A causa di tale evento, tuttavia, Carlotta assunse sin dalla prima giovinezza il ruolo di prima dama del Regno, quale prima figlia del sovrano.\nElla rimase attaccata alla Prussia ed alla sua famiglia per tutta la sua vita. \nMatrimonio.\nNel febbraio 1814 il granduca Nicola e fratello Michele, erano in visita a Berlino. Le due famiglie organizzarono un possibile matrimonio tra i due. Nicola torn\u00f2 a Berlino l'anno seguente e i due si innamorarono e si fidanzarono. Scrisse Carlotta al riguardo: \"Mi piace e sono sicura che sar\u00f2 felice con lui. Ci\u00f2 che ci accomuna \u00e8 la nostra vita interiore. Che il mondo faccia ci\u00f2 che gli piace. Noi abbiamo un mondo proprio nei nostri cuori\". Tenendosi per mano, i fidanzati si aggirarono nelle campagne intorno a Potsdam e frequentarono il Teatro dell'Opera di Stato di Berlino. Dopo questa visita, i due si fidanzarono ufficialmente. Essi erano cugini di terzo grado, in quanto ambedue discendenti da Federico Guglielmo II di Prussia.\nIl matrimonio per\u00f2 non ebbe luogo che due anni dopo. Nel giugno 1817 Carlotta and\u00f2 in Russia insieme al fratello Guglielmo. Qui si converti alla Chiesa ortodossa russa ed il 13 luglio 1817, giorno del suo compleanno, Carlotta e Nicola si sposarono nella Cappella del Palazzo d'Inverno. Ricordando questo giorno, la Granduchessa scrisse: \"Mi sentii molto, molto felice quando le nostre mani s'unirono...Con confidenza e fiducia complete, posi la mia vita nelle mani del mio Nicola, e nemmeno una volta egli ha tradito le mie speranze\".\nGran Principessa di Russia.\nAll'inizio Carlotta ebbe problemi di adattamento alla corte russa, dovuti anche al cambiamento di religione. Ottenne comunque il favore della suocera, l'Imperatrice Marija F\u0451dorovna, mentre non andava d'accordo con la cognata, l'Imperatrice Elisabetta Alekseevna, moglie dello zar Alessandro I. In seguito a una gravidanza difficile e a una conseguente depressione, nel 1820 Carlotta e il marito andarono a Berlino, dove fecero frequenti viaggi fino al 1824, quando Alessandro I richiese la loro presenza in Russia.\nCarlotta pass\u00f2 i suoi primi anni in Russia cercando di imparare la lingua e gli usi e costumi russi. La famiglia imperiale, comunque, parlava tedesco e scriveva le proprie lettere in francese, pertanto Carlotta non padroneggi\u00f2 mai bene il russo.\nCarlotta e il marito trascorsero otto anni in completa tranquillit\u00e0 e vivendo abbastanza isolati. Alessandro I per\u00f2 non aveva figli e il suo erede, il granduca Costantino Pavlovic, rinunci\u00f2 nel 1822 ai suoi diritti di successione; ci\u00f2 rese Nicola il successore del fratello.\nCarlotta era alta, snella e con gli occhi azzurri; aveva un'aria di maest\u00e0 regale; era fragile, spesso in cattive condizioni di salute; la sua voce era roca, ma parlava rapidamente e con decisione. Era un'avida lettrice (il suo scrittore preferito era Lermontov) e apprezzava la musica; era gentile e apprezzava la privacy e la semplicit\u00e0; vestita elegantemente, con una decisa preferenza per i colori chiari, e possedeva bei gioielli; amava ballare ed era particolarmente abile nella mazurka che si godeva i balli di corte fino all'alba; n\u00e9 arrogante n\u00e9 frivola, Carlotta non era priva di intelligenza e aveva una memoria eccellente. Tuttavia, non si interess\u00f2 attivamente alla politica e ademp\u00ec il ruolo di consorte.\nNel 1825 lo zar le don\u00f2 il Palazzo di Peterhof, dove lei e il marito trascorrevano il periodo estivo.\nImperatrice consorte di Tutte le Russie.\nCarlotta divenne imperatrice nel dicembre 1825, quando il marito Nicola divenne imperatore con il nome di Nicola I. Il periodo era abbastanza turbolento, in quanto era appena scoppiata la rivolta decabrista. Il 3 settembre 1826 lei e suo marito furono consacrati e incoronati nella Cattedrale dell'Assunzione nel Cremlino. \nSolo dopo pi\u00f9 di venticinque anni di fedelt\u00e0 Nicola prese un amante, Barbara Nelidova, una delle dame di compagnia di Carlotta, siccome i medici avevano proibito all'imperatrice l'attivit\u00e0 sessuale a causa della sua salute cagionevole e ai ricorrenti attacchi di cuore.\nNel 1845, su consiglio dei medici, Carlotta soggiorn\u00f2 a Palermo per diversi mesi a causa della sua salute. Il marito la raggiunse brevemente. Nelidova and\u00f2 con loro, e sebbene Carlotta fosse gelosa all'inizio, presto arriv\u00f2 ad accettare la relazione, e rimase in buoni rapporti con l'amante di suo marito. La permanenza palermitana in una bella villa all'Olivuzza fece bene alla sua salute rimanendovi fino alla primavera successiva. A ringraziamento della meravigliosa ospitalit\u00e0 ricevuta volle lasciare un ricordo piantando lei stessa una quercia altissima nella villa da lei spesso frequentata. Sul tronco fu applicata una targa in ferro su cui era scritto \"Plant\u00e9e par S.M. L'Imp\u00e9ratrice de Russia le 1\u00b0 decembre 1845\".\nA quarant'anni sembrava molto pi\u00f9 vecchia dei suoi anni, diventando sempre pi\u00f9 sottile. Per molto tempo soffr\u00ec di spasmi nervosi che divennero un tremito convulso della testa.\nNel 1837 l'imperatrice scelse un resort in Crimea per una nuova residenza. L\u00ec, Nicola ordin\u00f2 che fosse costruito per lei il palazzo di Oreanda. Verso la fine del 1854, Carlotta si ammal\u00f2 al punto di morire, anche se riusc\u00ec a riprendersi. \nImperatrice vedova.\nNel 1855 lo zar Nicola I contrasse una polmonite sul campo di battaglia durante la Guerra di Crimea, e mor\u00ec il 2 marzo.\nAleksandra F\u0451dorovna sopravvisse al marito per cinque anni. Si ritir\u00f2 a vita privata nel Palazzo di Alessandro a Carskoe Selo, e rimase in ottimi rapporti con l'amante di suo marito, che nomin\u00f2 sua lettrice personale.\nA causa della sua salute le divenne impossibile trascorrere i rigidi inverni in Russia, per questo fu costretta a fare lunghi soggiorni all'estero in Svizzera, a Nizza, Palermo e Roma. Scrisse nel settembre del 1859: \"Ho nostalgia del mio paese e mi rimprovero di costare tanti soldi in un periodo in cui la Russia ha bisogno di ogni rublo, ma tossisco e i miei polmoni malati non possono funzionare senza un clima meridionale\".\nMorte.\nNell'autunno del 1860, i suoi medici le dissero che non avrebbe vissuto per tutto l'inverno, se non fosse tornata ancora una volta a sud. Conoscendo il pericolo, prefer\u00ec rimanere a San Pietroburgo, in modo che se la morte fosse venuta sarebbe successo sul suolo russo. La notte prima della sua morte, la si sent\u00ec dire: \"Niki, sto venendo da te\". Mor\u00ec nel sonno all'et\u00e0 di 62 anni il 1 novembre 1860 nel Palazzo di Alessandro a Carskoe Selo.\nDiscendenza.\nCarlotta e Nicola ebbero dieci figli:"}
{"id": "1750055", "revid": "48655052", "url": "https://it.wikipedia.org/wiki?curid=1750055", "title": "Fenomeno fisico", "text": ""}
{"id": "1750058", "revid": "2130303", "url": "https://it.wikipedia.org/wiki?curid=1750058", "title": "Chiesa di Santa Maria Assunta (Capriasca)", "text": "La chiesa monastica di Santa Maria Assunta \u00e8 un edificio religioso che si trova sopra la frazione di \"Bigorio\", nel comune di Capriasca, in Canton Ticino.\nStoria.\nCitata nel XII secolo, viene consacrata nel 1577 dopo una radicale trasformazione.\nDescrizione.\nLa chiesa ha una pianta ad unica navata suddivisa in tre campate, sovrastata da una volta a botte lunettata. Il coro ha invece una copertura a vela realizzata nel 1769."}
{"id": "1750061", "revid": "320578", "url": "https://it.wikipedia.org/wiki?curid=1750061", "title": "Distretto di Joni\u0161kis", "text": ""}
{"id": "1750064", "revid": "124597427", "url": "https://it.wikipedia.org/wiki?curid=1750064", "title": "Sindacato Padano", "text": "Il Sindacato Padano, abbreviato in Sin.Pa. o Sinpa \u00e8 un sindacato territoriale fondato in Italia il 31 maggio 1990. La sua rappresentativit\u00e0 presso i lavoratori nonch\u00e9 la sua reale esistenza sono sempre stati oggetto di discussioni. Dall'11 novembre del 1999 ne \u00e8 segretario generale l'ex senatrice Rosi Mauro che ha sostituito Antonio Magri.\nStoria.\nNel 1990, Antonio Magri con alcuni militanti della Lega e Rosi Mauro uscita dalla UIL fondarono il \"Sindacato Autonomista Lombardo\" (\"SAL\") che introduce le tematiche autonomiste proprie della Lega Nord nel proprio statuto costituendo una novit\u00e0 nel mondo sindacale.\nSuccessivamente, nel 1993, essondo stati sviluppati altre associazioni simili in alcune altre regioni del Nord, il SAL diviene una confederazione cambiando il suo nome prima in \"Confederazione dei sindacati autonomisti del Nord\" e poi nel 1996 nel definitivo \"Sindacato Padano\". Dal Congresso del 2012 il Sin.Pa. ha sancito il completo distacco dalla Lega Nord.\nProgramma.\nQuando il Sindacato Padano nacque nel 1990 il suo programma prevedeva i seguenti punti:\nI dubbi sulla rappresentativit\u00e0.\nLa storia del Sin.Pa. \u00e8 contrassegnata dalla lotta tra l'organizzazione sindacale e i suoi detrattori in merito alla sua rappresentativit\u00e0. Il 18 gennaio del 2012 durante un incontro pubblico a Varese fra Umberto Bossi e Roberto Maroni quest'ultimo dal palco ha dichiarato: \"...il Sinpa dov'\u00e8? Creiamo un sindacato vero...\" rilanciando dall'interno della Lega i dubbi riguardo all'effettiva esistenza e rappresentativ\u00e0 di tale movimento sindacale. Nel 2005 un rappresentante del Sinpa fu nominato delegato al CNEL ma la nomina fu annullata su un ricorso al TAR del Lazio presentato dalla CGIL, ricorso fondato proprio sui dubbi di rappresentativit\u00e0. La sentenza del TAR si bas\u00f2 essenzialmente sul fatto che il Sin.Pa. non era diffuso su tutto il territorio nazionale. Ci\u00f2 nonostante il Sinpa abbia partecipato negli anni a numerose riunioni ministeriali nazionali ed abbia anche firmato rilevanti accordi nazionali. Non si sono mai ottenuti i dati sulla consistenza degl'iscritti. In un'interrogazione parlamentare del 2005 la Lega rispose vantando oltre 350.000 iscritti in 30 provincie del nord Italia ma tali numeri non sono mai stati verificati, come del resto per nessuna organizzazione sindacale. Numeri considerati comunque marginali visto che una delle confederazioni sindacali considerate pi\u00f9 piccole l'UGL dichiarava all'epoca 2 milioni d'iscritti.\nRapporti con gli altri sindacati.\nI rapporti con le altre confederazioni sono nulli, sia per la scarsa presenza del Sinpa, sia perch\u00e9 i maggiori sindacati confederali si vantano di difendere tutti i lavoratori senza distinzioni di razza o nazionalt\u00e0 e non considerano il Sinpa un sindacato ritenendolo un movimento che discrimina i lavoratori.\nInchieste della magistratura.\nIl Sin.Pa viene citato all'interno di alcune intercettazioni telefoniche nell'ambito dell'inchiesta sul tesoriere della lega nord Francesco Belsito (marzo 2012). In base ad esse, il sindacato era stato sospettato di aver beneficiato di una somma compresa tra 200 e 300.000 euro, prelevata illegalmente dai rimborsi elettorali al partito. La segretaria del sindacato, Rosy Mauro, si \u00e8 definita estranea al caso Belsito ma \u00e8 stata espulsa dal partito. Nel giugno 2014 la Procura di Milano ha chiesto l'archiviazione nei confronti di Rosi Mauro ritenuta estranea alla vicenda mentre ha chiesto il rinvio a giudizio per Umberto Bossi, i suoi figli Renzo e Riccardo e l'ex tesoriere Francesco Belsito. La stessa inchiesta ha stabilito che le somme ricevute dal Sin.Pa. erano regolari e trasmesse alla luce del sole.\nLa fine del rapporto con la Lega.\nIl 16 giugno 2012, il Sin.Pa. si \u00e8 riunito a Congresso e i delegati hanno sancito la fine del rapporto con la Lega Nord. In tale occasione, Rosi Mauro \u00e8 stata riconfermata all'unanimit\u00e0 Segretario Generale mentre sono stati eletti Emiliano Tremolada quale Vice Segretario e Alessandro Gemme Segretario Organizzativo."}
{"id": "1750077", "revid": "92323958", "url": "https://it.wikipedia.org/wiki?curid=1750077", "title": "Re del Fiume Argento", "text": "Il Re del Fiume Argento \u00e8 un personaggio che appare in molti libri della serie di Shannara scritta da Terry Brooks.\nStoria.\nIl Re del Fiume Argento \u00e8 uno Spirito Potente nato nel mondo di Faerie, prima delle Grandi Guerre e prima della venuta della razza dell'Uomo. \u00c8 dotato di magia e la pu\u00f2 esercitare nella sua regione del Fiume Argento. Il suo potere \u00e8 molto grande e nei vari libri della saga salva gli Ohmsford dai pericoli e li istruisce su come sconfiggere le forze del male: ad esempio, nel libro \"La Spada di Shannara\" salva Shea Ohmsford dai Messaggeri del Teschio e, ne \"Le Pietre Magiche di Shannara\" salva Wil dai Demoni. Nel libro \"La Canzone di Shannara\" dona a Jair Ohmsford, in cambio delle pietre magiche, la Polvere d'Argento per purificare il Fiume Argento alla Sorgente del Cielo, una piccola sfera per sapere dove si trova sua sorella, Brin Ohmsford, con Allanon, la possibilit\u00e0 di cantare per una volta la canzone magica non per creare un'illusione ma per salvare sua sorella dopo aver purificato il fiume e un tocco di magia per i suoi compagni di viaggio che avranno cos\u00ec la possibilit\u00e0 di proteggerlo fino alla fine del viaggio.\nSi presenta agli Ohmsford come un vecchietto con i capelli bianchi e curvo per l'et\u00e0.\nAll'inizio del libro \"Gli eredi di Shannara\" si trova nel suo regno, il Giardino del Re del Fiume Argento e vede la distruzione che gli Ombrati stanno portando sulle Quattro Terre: \nGiunto nel centro del suo regno, il Re del Fiume Argento evoca la magia e attira a s\u00e9 un albero che diventa come lo scheletro della sua creazione, gli fa assumere una forma umana mentre manda via la foglie. Poi con la terra da forma alla creatura, con i minerali vengono fatti i muscoli, con l'acqua la linfa, con delicati fiori la pelle, con la seta della criniera dell'unicorno i capelli argentei e con due perle nere gli occhi. Una colomba le d\u00e0 la vita. Ella \u00e8 Viridiana, la bellissima e perfetta Figlia del Re del Fiume Argento. Sua madre \u00e8 la natura stessa.\nViridiana dovr\u00e0 proteggere e aiutare Walker Boh durante il suo viaggio per raggiungere Eldwist, la citt\u00e0 della pietra, dove risiede il Re della Pietra, Uhl Belk, il fratello del Re del Fiume Argento. La creatura di Faerie soffre moltissimo quando l'assassino Pe Ell uccide Viridiana, e per una sola volta nella sua esistenza conosce il dolore della mortalit\u00e0.\n130 anni pi\u00f9 tardi, all'inizio degli eventi raccontati ne: \"La strega di Ilse\", il Re del fiume Argento conobbe Bek Ohmsford e gli consegn\u00f2 la magica Pietra Fenice che l'avrebbe aiutato nel suo viaggio alla volta di Parkasia.\nNel libro Jarka Ruus, la creatura di Faerie salva Penderrin Ohmsford dalle grinfie di Terek Molt e gli affida l'incarico di trovare il leggendario Tanequil, per ottenere lo Scettro Nero e salvare sua zia Grianne. Apparir\u00e0 nuovamente a Bek Ohmsford mentre \u00e8 vittima di una violenta febbre, nel corso della storia narrata ne La regina degli Straken e gli riveler\u00e0 che Pen si trova nel Divieto e che Il Moric si sta preparando a distruggere Arborlon.\nIl Re del Fiume Argento compare anche nella recente trilogia de \"La genesi di Shannara\", dove serve il Verbo proteggendo dai demoni il Variante recuperato dai Cavalieri del Verbo. Successivamente, alla fine del libro \"I figli di Armageddon\", salva Falco dall'esecuzione degli uomini della fortezza di Safeco e lo porta nei suoi giardini dove gli spiega la sua missione."}
{"id": "1750080", "revid": "72396", "url": "https://it.wikipedia.org/wiki?curid=1750080", "title": "Gandura", "text": "La gandura \u00e8 una specie di tunica leggera, in lana o cotone, con o senza maniche.\nNormalmente si presenta a strisce colorate, o pi\u00f9 semplicemente bianca, e viene portata specialmente in Medio-oriente ed in Nord-Africa, anche se le origini del termine sono Berbere."}
{"id": "1750082", "revid": "246027", "url": "https://it.wikipedia.org/wiki?curid=1750082", "title": "Medio-oriente", "text": ""}
{"id": "1750083", "revid": "729019", "url": "https://it.wikipedia.org/wiki?curid=1750083", "title": "Bombardamento di San Marino", "text": "Il bombardamento di San Marino \u00e8 stato un episodio nell'ambito della seconda guerra mondiale.\nStoria.\nIl bombardamento venne condotto da aerei della Desert Air Force britannica, il 26 giugno del 1944, per effetto di quella che, successivamente, Winston Churchill defin\u00ec un'operazione condotta a seguito di informazioni sbagliate. Furono sganciate 263 bombe principalmente sulla linea ferroviaria che la collegava a Rimini facendo 63 morti. Motivo di tale obiettivo era la credenza che l'infrastruttura fosse utilizzata dai tedeschi per la movimentazione di personale bellico e, soprattutto, armi. Oltre a questa versione, ricorrentemente adottata, si suppone che gli alleati abbiano bombardato il territorio per uccidere il Feldmaresciallo Albert Kesselring, ritenuto in visita nella Repubblica proprio in quei giorni. Successivamente, gli Alleati invasero il territorio il 20 settembre 1944 per inseguire i tedeschi in fuga verso nord, nonostante la nazione fosse dichiaratamente neutrale.\nVisto che le accuse di collaborazionismo non furono mai dimostrate, la Repubblica di San Marino fu risarcita con 80.000 sterline il 7 luglio 1961. Fu inoltre riconosciuto, con una presa di posizione esplicita da parte della Camera dei Comuni, il rigore adottato da San Marino nel conflitto a perseguire il proprio consueto neutralismo."}
{"id": "1750086", "revid": "1605525", "url": "https://it.wikipedia.org/wiki?curid=1750086", "title": "Mignon Good Eberhart", "text": "Biografia.\nNata nel Nebraska, Mignonette Good frequent\u00f2 la Nebraska Wesleyan University dal 1917 al 1920, senza tuttavia conseguire la laurea. Nel 1923 spos\u00f2 Alanson C. Eberhart, un ingegnere civile (da cui divorzi\u00f2 nel 1946 per sposare John Hazen Perry; ma nel 1948 divorzi\u00f2 una seconda volta e rispos\u00f2 il primo marito). Viaggiando moltissimo, a causa del lavoro del marito, la Eberhart inizi\u00f2 a scrivere nel tempo libero ispirandosi ai popolarissimi romanzi di Mary Roberts Rinehart e nel 1925 pubblic\u00f2 il suo primo lavoro, un racconto lungo dal titolo \"The Dark Corridor\". Nel 1929 usc\u00ec infine il suo primo romanzo giallo \"The Patient in Room 18\", mentre col terzo, \"The Mystery of Hunting's End\", ottenne nel 1931 lo Scotland Yard Prize. Quattro anni pi\u00f9 tardi la scrittrice ricevette una laurea \"honoris causa\" dalla sua ex universit\u00e0.\nDivenuta una famosa autrice nell'epoca d'oro del giallo classico - era nota come l\"'Agatha Christie d'America\" - scrisse nel corso della sua vita 59 romanzi, l'ultimo dei quali fu pubblicato nel 1988, alla vigilia del suo ottantanovesimo compleanno. I suoi romanzi hanno solitamente come protagonista un'eroina in pericolo ed intrecciano una vicenda misteriosa con una storia romantica.\nNel 1971 le fu conferito il premio \"Grand Master\" dei Mystery Writers of America e nel 1995 ricevette il Premio Agatha alla carriera.\nCollegamenti.\n Sito Web ufficiale"}
{"id": "1750087", "revid": "1776051", "url": "https://it.wikipedia.org/wiki?curid=1750087", "title": "Lando Landucci", "text": "Fu Deputato in quattro legislature (XXI, XXII, XXIII, XXIV) dal 1901 al 1913, sempre per il collegio di Arezzo; nel 1934 venne nominato Senatore.\nSpos\u00f2 Adelina Serafini, figlia del senatore Filippo Serafini.\nLa vita.\nNato a Sansepolcro il 2 giugno 1855, Landucci comp\u00ec gli studi secondari ad Arezzo, laureandosi poi in giurisprudenza a Pisa il 12 luglio 1877. Dopo due anni di insegnamento nella libera Universit\u00e0 di Urbino, si trasfer\u00ec a Padova, come docente di Istituzioni di Diritto Romano.\nDa un punto di vista politico, visse una prima esperienza come consigliere provinciale di Arezzo per il mandamento di Pieve Santo Stefano. Dal 1900 fu deputato liberale per il collegio di Arezzo per quattro legislature, fino al 1919.\nL'archivio del Seminario Vescovile di Sansepolcro conserva un documento che attesta l'appoggio di cui godeva Landucci in ambito cattolico. Nell'ottobre 1916 il vescovo di Arezzo, Giovanni Volpi, comunic\u00f2 in modo riservato al vescovo Pompeo Ghezzi di Sansepolcro la decisione della \u201cautorit\u00e0 competente\u201d di autorizzare i cattolici a votare Landucci: \u201cDa quanto mi ha riferito V. S. circa la situazione del Collegio elettorale di Arezzo, sembra che si verifichino le note condizioni alle quali la Santa sede suole subordinare la deroga del non expedit. Il S. Padre rimette quindi al prudente giudizio di V. S., conferendole all'uopo le opportune facolt\u00e0, l'accordare ai cattolici il permesso di votare per il Sig. Landucci, mantenendo per altro nel pi\u00f9 assoluto riserbo l'intervento della Santa Sede\u201d. Gi\u00e0 il 25 aprile 1914 i parroci della citt\u00e0 di Sansepolcro e del suburbio avevano inviato al Landucci, oltre che al presidente del consiglio dei ministri, una lettera di protesta contro la progettata legge di precedenza del matrimonio civile su quello religioso.\nConvinto interventista, segu\u00ec Luigi Federzoni nel Fascio Parlamentare di Difesa Nazionale. Dopo la guerra avrebbe aderito al fascismo, che nel 1934 lo gratific\u00f2 con la nomina a senatore. Mor\u00ec il l7 gennaio 1937."}
{"id": "1750089", "revid": "110157", "url": "https://it.wikipedia.org/wiki?curid=1750089", "title": "Microregione di Alto M\u00e9dio Gurgu\u00e9ia", "text": "Alto M\u00e9dio Gurgu\u00e9ia \u00e8 una microregione del Piau\u00ed in Brasile, appartenente alla mesoregione di Sudoeste Piauiense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 11 comuni:"}
{"id": "1750093", "revid": "15756", "url": "https://it.wikipedia.org/wiki?curid=1750093", "title": "Chiesa di Santo Stefano (Verona)", "text": "La chiesa di Santo Stefano \u00e8 un edificio di culto cattolico di Verona, prevalentemente realizzato in stile romanico, situato nell'attuale quartiere di Veronetta, lungo l'Adige, non lontano dalla chiesa di San Giorgio in Braida, da porta San Giorgio e da ponte Pietra. Le sue origini sono antichissime e, nonostante alcuni rimaneggiamenti avvenuti nel corso dei secoli, parte della struttura rimane quella edificata intorno al V secolo, rendendola un esempio quasi unico di architettura paleocristiana in territorio veronese. I ritrovamenti \"in loco\" di altari riconducibili al culto di Iside ha dimostrato come sia stata fondata in un luogo considerato sacro fin dall'antichit\u00e0.\nIl primo edificio paleocristiano qui sorto dovrebbe essere posteriore, seppur di poco, al 415 ovvero al ritrovamento delle reliquie di Stefano protomartire, e doveva essere ad un'unica navata con un ampio transetto e un'abside. L'entrata era anticipata da un atrio, probabilmente un nartece. Di questa primitiva costruzione \u00e8 rimasta solamente l'impostazione generale e il fianco meridionale in muratura a sacco. Durante il regno di Teodorico il Grande l'edificio venne parzialmente distrutto ma poi prontamente ricostruito. Il fatto che nella chiesa sia conservata una sedia episcopale in pietra e che vi siano le spoglie di alcuni vescovi veronesi, ha fatto supporre che nell'Alto Medioevo Santo Stefano fosse la sede vescovile della diocesi. Si suppone che tra il VI secolo e la fine dell'VIII l'aula venne trasformata da una a tre navate e vennero realizzati dei matronei a cui si accedeva attraverso due scale poste sulla facciata. Nell'XI secolo venne aggiunta la cripta. A differenza di moltissimi edifici veronesi, Santo Stefano venne solo parzialmente danneggiata in occasione del terremoto del 1117. La successiva ricostruzione comport\u00f2 modifiche all'abside, alle finestre e alla facciata, che venne spostata fino a comprendere il nartece allungando cos\u00ec di fatto la chiesa. Queste trasformazioni portarono la chiesa ad assumere l'aspetto romanico che tutt'oggi la contraddistingue. Tra il 1618 e il 1621 il parroco, monsignor Varalli, fece costruire sul muro meridionale la barocca cappella Varalli (o cappella degli Innocenti). Nei secoli successivi vi furono diverse iniziative volte al restauro e alla conservazione della chiesa e al contestuale ripristino dell'aspetto originario per quanto possibile.\nLa chiesa di Santo Stefano si presenta dunque come una somma di elementi architettonici di secoli e stili diversi. Il muro meridionale e l'impostazione generale risalgono al primo edificio paleocristiano, la cripta e la facciata rappresentano un chiaro esempio di architettura romanica veronese, mentre la cappella Varalli \u00e8 di stampo squisitamente barocco. Menzione a parte si deve fare per l'imponente tiburio che si innalza all'incrocio tra transetto e piedicroce, unico di questo genere a Verona ma tipico del romanico lombardo. Un'altra caratteristica praticamente unica nel suo genere \u00e8 la presenza, nella zona absidale, di due ambulacri (o deambulatori) sovrapposti, forse utilizzati dai pellegrini per avvicinarsi alle reliquie. All'interno della chiesa sono conservare numerose opere d'arte. Sulle pareti si trovano numerosi affreschi che vanno da quelli basso medioevali di autori ignoti a quelli di Giacomo da Riva e Martino da Verona a quelli, di epoca manierista, di Domenico Brusasorzi. Altri pittori veronesi contribuirono alla dotazione artistica della chiesa con le loro pale d'altare, tra essi vi furono Paolo Farinati, Marcantonio Bassetti, Pasquale Ottino, Alessandro Turchi e Giovanni Francesco Caroto.\nStoria.\nSanto Stefano \u00e8 una delle chiese pi\u00f9 antiche nella citt\u00e0 di Verona. Nonostante le molteplici trasformazioni architettoniche che l'hanno vista protagonista nel corso dei secoli, alcune delle sue parti sono rimaste quelle del primo edificio realizzato intorno al V secolo e ricostruito da Teodorico il Grande il secolo seguente. Di tutti gli altri edifici paleocristiani veronesi, costruiti prima o durante la chiesa di Santo Stefano, non \u00e8 rimasto quasi pi\u00f9 nulla, ci\u00f2 rende questa una delle pi\u00f9 interessanti chiese di Verona dal punto di vista storico e architettonico. Solitamente si suddividono le vicende edificatorie di Santo Stefano in quattro momenti principali: l'edificazione del primo edificio paleocristiano, il periodo alto medievale, l'imponente ristrutturazione preromanica e romanica avvenuta tra il X e XII secolo e, infine, gli interventi dell'epoca rinascimentale.\nOrigini e primo edificio paleocristiano.\nSi ritiene che l'attuale chiesa di Santo Stefano sorga su un luogo considerato territorio sacro fin dal tempo dei primi insediamenti umani stabili da cui poi ebbe origine Verona. Il ritrovamento sul posto, durante alcuni lavori di ristrutturazione dell'inizio del XIX secolo, di due altari e il reimpiego nella cripta di quattro colonne in sienite di probabile origine egizia, ha fatto supporre che in epoca romana vi fosse un tempio, posto appena fuori dalle mura cittadine dedicato alla dea egiziana Iside e al suo sposo Serapide, il cui culto giunse a Roma tramite i legionari.\nNon si conosce con precisione quando venne edificata la prima chiesa cristiana ma la maggior parte degli studiosi reputa possa appartenere al V secolo circa. \u00c8 invece certo che fin dall'inizio venne intitolata a Stefano protomartire, le cui reliquie vennero scoperte, nei pressi di Gerusalemme nel 415, dunque la sua costruzione avvenne certamente poco dopo. Questo primitivo edificio dovette essere di modeste dimensioni, tanto che lo storico Luigi Simeoni lo descrive pi\u00f9 come un oratorio che come una vera e propria chiesa.\nLa presenza di sepolture, originariamente nella cripta e oggi nella cappella Innocenti, di molti vescovi veronesi e l'esistenza di una sedia episcopale ha fatto ritenere che in epoca alto medioevale, o perlomeno tra il V e il VIII secolo, Santo Stefano fosse stata temporaneamente la sede vescovile di Verona; tuttavia non vi \u00e8 un unanime accordo con tale tesi. Anche sull'architettura di questo primo edificio le opinioni non concordano pienamente, in quanto le vestigia paleocristiane si confondono con gli elementi posteriori, rendendo non facile la loro identificazione. La pianta della prima chiesa era cruciforme e caratterizzata da un'unica navata, di un primitivo transetto pi\u00f9 largo dell'attuale, da un presbiterio e infine da un'abside semicircolare. Sicuramente il muro meridionale del piedicroce \u00e8 una porzione sopravvissuta di questo periodo. Davanti alla facciata doveva esserci un nartece (un atrio), secondi alcuni a quadriportico, come provato da alcuni atti notarili risalenti ai secoli XI e XII in cui si legge \u00abin atrio Beatissimi Sancti Stefani\u00bb.\nI primi decenni di vita dell'edificio non furono privi di eventi nefasti. Gli \"Annales Valesiani\", cronache del VI secolo, riportano che l'ariano re degli Ostrogoti Teodorico il Grande, negli ultimi anni di regno \u00ab\u2026 iussit ad fonticulos in proastio civitatis Veronensis oratorium sancti Stephani ibidem situm suberti\u00bb ovvero \"\u2026 ordin\u00f2 che presso le fontanelle della periferia della citt\u00e0 di Verona fosse demolito l'oratorio di Santo Stefano in quello stesso luogo edificato\u2026\". Non \u00e8 certo il motivo che spinse Teodorico a volerne la demolizione, alcuni ritengono che sia da collegare agli scontri che intercorrevano tra cattolici e ariani, altri invece propongono che lo scopo fosse facilitare la costruzione delle nuove mura a protezione del \"castrum\" che passavano nei pressi dell'abside, opinione suffragata dal fatto che pare che lo stesso re abbia contribuito all'immediata ricostruzione. Certo \u00e8 che l'attivit\u00e0 liturgica di Santo Stefano dovette fermarsi per un periodo, tanto che i vescovi Verecondo e Valente dovettero essere sepolti nella chiesa di San Pietro in Castello (oggi non pi\u00f9 esistente). I lavori terminarono tra il 532 e il 540, ovvero tra la data di morte di Valente e quella del suo successore Petronio la cui tomba pot\u00e9 essere qui collocata.\nIl periodo alto medievale e la riconversione romanica.\nPossediamo poche notizie riguardo alle vicende di Santo Stefano tra il VI secolo e la fine del VIII, tuttavia lo stile rozzo di alcuni interventi ha permesso all'architetto Alessandro Da Lisca di avanzare alcune teorie ascrivibili al periodo protoromanico. Secondo l'illustre studioso, in tale periodo \u00e8 da collocarsi la divisione della zona plebana in tre navate. Contestualmente vennero anche realizzati i due matronei sovrastanti le due navate laterali e raggiungibili attraverso delle scale a cui si accedeva mediante due porte poste sulla facciata e internamente al nartece. Sempre al periodo alto medievale risale la chiusura dei grandi finestroni sul muro laterale che, come ben si vede tutt'oggi nel lato sud, furono tamponati tramite una rozza muratura fino all'imposta dell'arco, lasciando quindi aperte delle lunette che svolgevano la funzione di far filtrare la luce nei matronei e successivamente anch'esse murate.\nGiungendo al periodo preromanico, si pensa che possa risalire al IX secolo l'apertura della bifora nella testata del transetto meridionale e il rifacimento della muratura dell'abside e del transetto, probabilmente danneggiati dal terremoto del 793. Nel secolo successivo venne realizzata la cripta posta sotto il transetto e l'apertura nell'abside del doppio ambulacro (o deambulatorio) sovrapposto, che serviva ai fedeli per transitare il pi\u00f9 vicino possibile alle reliquie qui collocate. Ci\u00f2 testimonia l'importanza di Santo Stefano in quegli anni come meta di molti pellegrini.\nNel 1117, Verona, venne colpita da un catastrofico terremoto che danneggi\u00f2 o distrusse gran parte del suo patrimonio architettonico e a cui segu\u00ec un periodo di intensa ricostruzione. Pare, tuttavia, che la chiesa di Santo Stefano venne almeno in parte risparmiata: la modesta altezza modesta dell'edificio, la presenza di contrafforti e di volte di dimensioni non eccessive e ben ammorsate nelle navate laterali, limitarono i danni che riguardarono quasi esclusivamente la facciata, l'atrio e il tetto. Le parti danneggiate, dunque, vennero ricostruite seguendo i canoni caratteristici dell'architettura romanica e andando comunque a costituire una profonda trasformazione dell'edificio che perse la sua connotazione paleocristiana. Una prima fase ricostruttiva \u00e8 ascrivibile alla prima met\u00e0 del XII secolo, in cui venne sostituita la vecchia calotta che ricopriva l'abside con una volta a botte realizzata in tufo. L'intervento pi\u00f9 rilevante, tuttavia, riguard\u00f2 la facciata che venne arretrata fino a comprendere l'antico portico (nartece), plausibilmente distrutto durante il terremoto, che venne inglobato nella navata; all'interno della chiesa sono chiaramente visibili le tracce di tale allungamento. Contestualmente venne ristrutturato il presbiterio e la cripta. Di questi anni risale una lapide, oggi murata su un pilastro della navata centrale, in cui si ricorda la consacrazione della chiesa con le reliquie ivi contenute, avvenuta verosimilmente al termine di questo vasto restauro.\nIntorno alla seconda met\u00e0 dello stesso secolo inizi\u00f2 la costruzione del tiburio ottagonale che svetta sopra l'incrocio tra la navata e il transetto. Per sostenere tale struttura si resero necessari diverse modifiche all'interno che comportarono la realizzazione delle quattro arcate poste davanti al presbiterio.\nDal Rinascimento al XXI secolo.\nNel XIII secolo si esaur\u00ec la lunga fase di ricostruzione romanica di Santo Stefano, tuttavia l'edificio continu\u00f2 ad essere oggetto di ulteriore modifiche e ristrutturazioni. Nel XIV secolo ci si preoccup\u00f2 di intervenire sul tetto e restaurare l'abside aprendo due finestrelle ai lati e una pi\u00f9 grande a centro al fine di consentire una maggior illuminazione. Tra il XVI e XVII secolo la chiesa and\u00f2 incontro ad una nuova trasformazione recependo gli influssi del tardo rinascimento. Nel 1541 il vescovo veronese Gian Matteo Giberti venne qui per una visita pastorale in cui rilev\u00f2 che l'edificio si trovava in uno stato di profondo degrado e di abbandono. Per porre rimedio il vescovo nomin\u00f2 arciprete il nobile e facoltoso Giovanni Del Bene che fin da subito si dimostr\u00f2 disponibile ad impiegare parte del suo patrimonio a beneficio della chiesa, dando avvio ad un'intensa ristrutturazione. Uno dei maggiori problemi riscontrati era l'umidit\u00e0 che penetrava dal soffitto del presbiterio e che fu prontamente risolto con la realizzazione di una cupola e di due volte a botte che dovevano sostenerne il peso, tutte successivamente affrescate dal pittore e amico di Del Bene Domenico Brusasorzi.\nMolti altri artisti veronesi contribuirono ad arricchire gli interni della chiesa con le loro tele, tra cui Paolo Farinati e Giovan Francesco Caroto. Nel 1595 venne ribassato il piano stradale intorno all'edificio e conseguentemente si provvedette alla costruzione di una scala esterna per l'accesso al portone principale. Nel 1618 monsignor Giulio Varalli, in ossequio alle direttive della controriforma, decise di realizzare a sue spese una cappella dove traslare le reliquie fino allora conservate nella cripta affinch\u00e9 fossero onorate pi\u00f9 degnamente. I lavori terminarono nel 1621 con una spesa di oltre tremila ducati, il guadagno di insegnante del sacerdote. La cappella si apre sul lato destro della chiesa, poco dopo l'ingresso, ed \u00e8 considerata un capolavoro di architettura barocca.\nTra il secolo successivo e l'ottocento vi fu un susseguirsi di interventi che mutarono ulteriormente l'aspetto degli spazi interni della chiesa, il pi\u00f9 cospicuo dei quali fu certamente l'apertura di tre cappelle sul muro settentrionale. Alla fine del settecento venne anche rinnovata la cripta, sofferente di anni di abbandono, restaurato il pavimento e rafforzato il transetto di destra. Nel 1810 venne costruito un oratorio addossato al muro meridionale della chiesa, tra la cappella Varalli e il transetto; tale edificio verr\u00e0 poi abbattuto successivamente. Nel 1870 vennero nuovamente invertite le scale interne. Nel 1881 si restaur\u00f2 il tiburio in cui vennero riaperte le finestre precedentemente murate.\nNel 1905 venne deciso di sostituire la cappella centrale settentrionale con l'attuale, la cappella dell'Immacolata Concezione, simile architettonicamente alla cappella Varalli. Nel 1953 l'architetto Piero Gazzola diede inizio ad una serie di interventi con l'obiettivo di riportare l'aspetto di Santo Stefano pi\u00f9 simile possibile all'originale. A questo scopo si procedette all'abbattimento dell'oratorio ottocentesco consentendo la vista dell'antica muratura risalente al periodo paleocristiano. Nel 1998 vennero eseguite opere di restauro sia sul tetto (rifacimento completo) che nella cripta, in cui venne sostituita la pavimentazione rovinata dalle acque di infiltrazione esterne. Durante la rimozione del pavimento la Soprintendenza archeologica impose degli scavi che portarono alla scoperta di diverse tombe dell'anno 1000 e soprattutto il ritrovamento di \"casette\" dell'et\u00e0 del ferro ad una profondit\u00e0 di circa 2,50 metri sotto il pavimento. Si trovarono quindi i primi insediamenti di Verona. Un vasto intervento conservativo intrapreso nel 2007 port\u00f2, tra le altre cose, al restauro di numerosi dipinti dell'abside e del presbiterio e alla pulizia delle pietre dell'ambulacro superiore. Vennero, inoltre, riportati alla luce alcuni affreschi basso medioevali precedentemente nascosti dall'intonaco.\nEsterno.\nL'aspetto esterno della chiesa di Santo Stefano risente molto della trasformazione in stile romanico avvenuta nel corso della ricostruzione conseguente al terremoto di Verona del 1117 in cui venne rifatta la facciata e parte del muro absidale. Gran parte del muro del fianco meridionale, comunque, risale all'originale edificio paleocristiano conferendogli pertanto il titolo di uno degli edifici religiosi pi\u00f9 antichi di Verona. Il fianco settentrionale non \u00e8 invece oggigiorno visibile, in quanto inglobato in costruzioni pi\u00f9 tarde.\nSull'incrocio tra il piedicroce e il transetto si innalza un imponente tiburio ottagonale, unico esempio di questo tipo nel panorama architettonico veronese ma pi\u00f9 frequente nell'area lombarda. La chiesa si presenta con il tipico orientamento degli edifici cattolici pi\u00f9 antichi, con l'abside posto ad est e la facciata ad ovest, mentre le fiancate sono a settentrione e a meridione.\nFianco meridionale.\nCome detto, il muro del fianco meridionale (lato Adige) \u00e8 l'originale, fatta eccezione per quello relativo alla sporgente cappella Varalli, del primo edificio paleocristiano costruito intorno al V secolo. Realizzato con la tecnica di muratura a sacco, con poco meno di 1 metro di spessore, nei i primi tre metri circa di altezza \u00e8 costituito da diversi tipi di materiali, tra cui pietre non lavorate, conci di cotto ed elementi di spoglio provenienti da altri manufatti di epoche diverse, facilmente situati sul luogo. Superiormente vennero maggiormente impiegati ciottoli di fiume provenienti dal vicino Adige e vario pietrame a cui si alternano linee di conci di tufo e laterizi in doppia o tripla fila che ricorda l'antica tecnica edilizia romana.\nOriginariamente, su questo fianco, si aprivano cinque grandi finestroni (quattro sono ancora ben visibili, al quinto \u00e8 sovrapposta la cappella Varalli), larghi circa 1,9 metri e sormontati da un arco il cui vertice raggiungeva circa i 3,4 metri di altezza. Queste aperture si alternavano con una distanza pari alla loro larghezza succedendo cos\u00ec un simmetrico alternarsi di vuoti e pieni. Si presume che originalmente tali finestre possedessero vetri policromi montati su intelaiature lignee. Nell'Alto Medioevo, questi, vennero murati utilizzando pietra non lavorata, operazioni i cui risultati sono tutt'oggi ben visibili, fino all'imposta dell'arco che, invece, rimase aperto per illuminare i matronei che erano stati appena realizzati. Intorno al XII secolo, seguendo l'uso del tempo in cui si ricercava nelle chiese degli ambienti in semioscurit\u00e0, si aprirono all'interno dei finestroni delle piccole monofore.\nSempre su questo fianco si apre un semplice portale rettangolare, di epoca romanica, il cui architrave \u00e8 sormontato da una lunetta, forse originariamente inserita in un protiro pensile, decorata da un affresco del XIV secolo, \"Madonna con Bambino e due offerenti\", attribuito al pittore Giacomo da Riva. Seguendo il muro, poco prima di giungere all'esterno del transetto, \u00e8 visibile un volto, probabilmente la cornice dell'antico accesso alla cripta. Il muro esterno del transetto appare diviso verticalmente in tre ordini di secoli diversi: in basso vi \u00e8 un arco acuto in cui \u00e8 inscritto un affresco di Dionisio Brevio della prima met\u00e0 del XVI secolo; al centro un finestrone murato, con feritoia romanica, del tutto simile a quelli gi\u00e0 descritti sulla fiancata del piedicroce, seppur leggermente pi\u00f9 piccolo; superiormente una bifora inframezzata da una semplice colonnina in marmo bianco che sorregge due archi a tutto sesto in mattoni.\nA circa quattro metri dalla facciata sporge dal fianco la barocca cappella Varalli, realizzata tra il 1618 e il 1621 abbattendo una parte del muro paleocristiano. Esternamente si presenta come un parallelepipedo sormontato da un cilindro. Nel XIX secolo, tra la cappella Varalli e il transetto venne realizzato un oratorio poi successivamente abbattuto.\nFacciata.\nL'attuale facciata \u00e8 l'elemento architettonico che conferisce maggiormente alla chiesa l'aspetto del tipico romanico veronese ed \u00e8 il risultato della parziale ricostruzione del complesso avvenuta intorno alla fine del XII secolo. La facciata originaria, risalente al V secolo, si trovava in posizione pi\u00f9 arretrata, circa dove oggi inizia la seconda arcata interna. Davanti ad essa si doveva trovare un nartece (un corto atrio) dove trovavano posto i non battezzati durante la celebrazione eucaristica) che alcuni storici ritengono potesse essere un quadriportico del tutto simile a quello della chiesa di Sant'Elena; \u00e8 plausibile sia stato danneggiato irrimediabilmente in occasione del devastate terremoto del 1117 e la ricostruzione successiva inglob\u00f2 questa struttura al fine di allungare la navata della chiesa.\nLa facciata si presenta come una tipica facciata a capanna dotata di unica cuspide, quasi certamente molto simile a come doveva essere quella dell'originaria chiesa ad un'unica navata. La muratura \u00e8 caratterizzata da una alternanza cromatica, tipica del romanico veronese, tra il giallo chiaro del biancone e il rosso del cotto, con una discreta prevalenza del primo. Alla base e agli angoli si prefer\u00ec, invece, utilizzare esclusivamente tufo e marmo. In corrispondenza dei muri longitudinali interni che separano le tre navate emergono dalla facciata due lesene in pietra terminanti in altezza ad oltre met\u00e0 della facciata. Guardando attentamente i conci di pietra si possono notare diversi graffiti scolpiti su di essi in cui sono descritti in latino medievale alcuni avvenimenti di cronaca cittadina.\nIl portale, raggiungibile salendo alcuni gradini, \u00e8 sormontato da una lunetta inserita in un protiro pensile contornato da una cornice decorata in fasce sovrapposte con modanature a motivi floreali terminanti con un fregio a denti di sega. Il tutto \u00e8 protetto da falde di pietra di poco sporgenti. Appena sopra si apre un'ampia finestra rotonda (definita anche come un \"vuoto circolare\") che sostitu\u00ec nei primi del XIX secolo una bifora, ancora ben visibile dall'interno. Originariamente vi erano due ulteriori bifore, a destra e a sinistra della facciata, oggi sostituite da due alti finestroni, che servivano per permettere alla luce di illuminare le navatelle e i matronei. La cornice posta sotto gli spioventi \u00e8 decorata a bassorilievo mediante archetti rampanti a tutto sesto sormontati da un fregio a denti di sega e da una modanatura. Infine, nel timpano all'altezza del sottotetto, vi \u00e8 una finestrella a forma di croce ai cui lati si aprono due ulteriori piccoli oculi.\nTiburio.\nUno degli elementi pi\u00f9 particolari della chiesa di Santo Stefano \u00e8 il tiburio ottagonale posto, con una singolare rotazione di 6\u00b030' rispetto all'abside, sul tetto nell'esatto punto di incrocio tra l'asse longitudinale e il transetto. Realizzato in cotto, sulle sue pareti si aprono un totale di 16 bifore, due per ogni lato, organizzate su due ordini architettonici. Ogni bifora \u00e8 composta da una colonnina realizzata in marmo bianco di Carrara con un capitello che sostiene un pulvino da cui si dirimano due archi a tutto sesto. Sul marcapiano e ad ogni facciata vi sono due piccoli oculi. Al fine di sostenere il tiburio, edificato forse nella prima met\u00e0 del XIV secolo, si dovettero approntare all'interno quattro robusti pilastri rettangolari che si innalzano fin dalla cripta.\nIl tiburio \u00e8 un elemento tipico dell'architettura romanica lombarda, in particolare milanese (si vede ad esempio la basilica di Sant'Ambrogio e la chiesa di Santa Maria presso San Satiro), e quello di Santo Stefano rappresenta l'unico esempio di questo genere nel panorama veronese.\nInterno.\nL'architettura interna di Santo Stefano presenta diversi stili architettonici: l'originaria struttura peleocristiana si mischia con i successivi elementi romanici, rinascimentali e barocchi, rendendo non agevole ricostruire la storia edificatoria dell'edificio. Oggigiorno la chiesa si presenta con una pianta a T, con un piedicroce (l'asse longitudinale) diviso in tre navate terminante in un transetto sopraelevato attraverso il quale di giunge al presbiterio inserito in un'abside semicircolare. Sotto al transetto vi \u00e8 la cripta. Pertanto, verticalmente, lo spazio interno si divide in tre livelli: centralmente il piedicroce, superiormente il transetto e il presbiterio e inferiormente la cripta. La pianta del primitivo edificio paleocristiano era croce latina, quindi simile all'attuale, sebbene avesse un'unica navata, senza alcuna sopraelevazione e privo di cripta. Verosimilmente il pavimento originario era decorato da mosaici di cui non vi \u00e8 pi\u00f9 alcuna traccia.\nLe navate sono divise da cinque arcate a tutto sesto per lato sorrette da semplice pilastri in muratura che continuano senza soluzione di continuit\u00e0 con l'arco. I primi due archi all'entrata appaiono pi\u00f9 bassi degli altri e di materiale diverso, una chiara testimonianza dell'ampliamento della chiesa, che ha inglobato il precedente nartece, avvenuto nel XII secolo. Il soffitto \u00e8 a cassettoni mentre l'originale fu probabilmente a capriate con legno a vista. In alto a sinistra, si affacciano sulla navata centrale tre finestre ad arco e a destra altre due e una bifora, tutte cieche, molto facilmente parte di un antico matroneo.\nLa navata centrale termina con un'ampia scalinata che sale verso il transetto, a cui si accede attraverso un ampio arco risalente al X secolo, mentre quelle laterali verso due scale pi\u00f9 piccole che invece scendono nella cripta. Sul lato esterno della navata meridionale si apre la barocca cappella Varalli, mentre sul lato esterno di quella settentrionale vi sono tre cappelle settecentesche; quella centrale \u00e8 stata rifatta ed ampliata nel XX secolo. Ai due lati del transetto vi \u00e8 collocato un altare per ciascuno. Nella zona absidale vi \u00e8 la presenza di due ambulacri (o deambulatori) sovrapposti, una caratteristica praticamente unica; a quello inferiore vi si accede dalla cripta e a quello superiore dal presbiterio. Si ritiene che essi fossero utilizzati dai pellegrini per potersi avvicinare alle reliquie che qui erano conservate.\nFianco settentrionale.\nSul fianco sinistro (settentrionale) della chiesa vennero realizzate, nei primi anni del XVIII secolo, tre cappelle in successione; la prima che si incontra entrando nella chiesa custodisce la pala d'altare \"La Sacra Famiglia e Santi\" dipinta intorno al 1712 da Sante Prunati. La terza ospita invece un busto marmoreo raffigurante il protonotaro apostolico e parroco di Santo Stefano Giuseppe Bonduri che commission\u00f2 al Prunati la pala appena menzionata. In mezzo, la cappella dell'Immacolata Concezione fu completamente rifatta ed ampliata nel 1905. Di forma cubica e sormontata da una cupola in vetro, pur non raggiungendo la stessa ricchezza ed eleganza della cappella Varalli che gli si trova davanti e a cui trae ispirazione, \u00e8 ricca di stucchi bianchi e dorature. Ai lati del suo altare vi sono due tele risalenti ai primi anni del XX secolo: un \"Adamo ed Eva cacciati dal Paradiso Terrestre\" e una \"Proclamazione del dogma sull'Immacolata Concezione\". Superate le tre cappelle, sulla parete si pu\u00f2 osservare un affresco monocromo raffigurate la \"Sepoltura di Santo Stefano\", opera di Battista del Moro.\nLa navatella di sinistra termina, dunque, con una delle due rampe di scale (l'altra \u00e8 al termine della navatella di destra) che conducono alla cripta. Qui i muri sono riccamente decorati con affreschi risalenti al XIII e XIV secolo. Sulla parete di sinistra vi \u00e8 una rappresentazione di \"Tre Santi\" inseriti in tre scomparti verticali; l'intero affresco risulta alquanto rovinato, tuttavia del primo personaggio, osservando gli abiti che indossa, possiamo riconoscere che trattasi di un vescovo mentre il secondo \u00e8 pi\u00f9 verosimilmente un pellegrino per il tipico bastone, infine il terzo, il pi\u00f9 rovinato, \u00e8 quasi sicuramente un prelato. Sulla parete opposta vi \u00e8 una \"Presentazione di Ges\u00f9 al tempio\" in cui sono disegnate cinque figure, le cui teste sono andate perdute, disposte intorno ad un piccolo tavolo su cui vi \u00e8 un calice sopra al quale vi \u00e8 tenuto il Bambino. Sulla destra vi \u00e8 una scritta di cui si legge solamente una porzione: \u00abSTOPHANIA\u00bb, plausibilmente, in origine, \u00abCRISTOPHANIA\u00bb, ovvero \"Manifestazione del Cristo\".\nFianco meridionale: cappella Varalli e affreschi.\nSul lato destro (meridionale) del piedicroce, appena entrati nella chiesa, si apre la cappella Varalli, sicuramente la pi\u00f9 importante cappella della chiesa e uno dei pochi esempi di eccellente architettura barocca che Verona possa offrire. Venne costruita tra il 1618 e il 1621 sulla spinta della controriforma che aveva affermato nuovamente l'importanza del culto delle reliquie dopo le critiche conseguenti alla riforma protestante. Promotore di tale costruzione fu l'allora parroco di Santo Stefano, monsignor Giulio Varalli, che finanzi\u00f2 personalmente la sua costruzione impiegando oltre tremila ducati proventi della sua attivit\u00e0 di insegnante. Nella cappella, infatti, sono conservate le ossa di cinque antichi vescovi di Verona, oltre alle reliquie di quaranta martiri cristiani veronesi, tutte precedentemente ospitate nella cripta della chiesa. La tradizione vuole che siano presenti anche i resti di quattro bambini vittime della strage degli Innocenti, tanto che viene conosciuta anche come \"cappella degli Innocenti\".\nDall'esterno la cappella \u00e8 ben visibile in quanto sporge nettamente dal muro e si pu\u00f2 descrivere come un parallelepipedo sormontato da un cilindro che si innalza fino a raggiungere il tetto. All'interno si presenta invece come un ampio spazio, circoscritto da un arco, aperto nel muro della navatella di destra all'altezza della seconda campata.\nA pianta quadrata, l'interno \u00e8 riccamente decorato di complessi stucchi di stile manieristico. La cupola che la sormonta \u00e8 sostenuta da quattro archi corrispondenti ai quattro lati della cappella ed ognuno dei quali, tranne quello di ingresso, racchiude un altare con la relativa pala. Pennacchi affrescati adornano la congiunzione degli archi. Gli affreschi proseguono sul sovrastante tamburo di forma ottagonale e sulla cupola ove troviamo la rappresentazione di otto \"Virt\u00f9\" che incorniciano il dipinto centrale \"Trionfo del Padreterno\", opera di Pasquale Ottino databile intorno al 1620.\nLe tre pale d'altare prima menzionate sono inserite in cornici, doppie per le laterali e tripla per quella centrale, ad arco strombato. Le cornici interne sono arricchite da due cariatidi simmetriche. La realizzazione delle tele venne affidata a tre giovani pittori veronesi, tutti allievi di Felice Brusasorzi, e i soggetti rappresentati sono ispirati alle reliquie qui conservate. Cos\u00ec, al centro vi \u00e8 collocata \"La strage degli innocenti\" di Pasquale Ottino, a destra \"I cinque santi Vescovi\" di Marcantonio Bassetti e a sinistra \"I quaranta santi martiri veronesi\" di Alessandro Turchi.\nProseguendo per la navatella laterale oltre la cappella, si incontra la antica (oggi chiusa) porta laterale sormontata da una lunetta affrescata da Battista del Moro con \"Santo Stefano consegna le palme ai quaranta martiri\". La successiva porzione di muro \u00e8 riccamente decorata da affreschi che vennero recuperati nel corso del 1845: tra di essi vi \u00e8 una \"Madonna con Bambino e Santi\" realizzata nel 1396 e attribuita a Giacomo da Riva e una \"Crocifissione con Maria e Giovanni\" con due \"Santissime\" poste ai lati, ascrivibili anch'essi ai primi anni del XIV secolo. In mezzo\na questi un monocromo di del Moro: \"San Pietro Ordina diacono Santo Stefano\".\nTransetto.\nL'ampio transetto della chiesa di Santo Stefano si trova in posizione sopraelevata rispetto al piedicroce e vi si accede attraverso un'ampia scalinata posta innanzi alla navata centrale. L'innalzamento si \u00e8 avuto intorno al X secolo quando venne realizzata sotto di esso la cripta.\nNel braccio sinistro, sul muro perimetrale settentrionale, vi \u00e8 un altare la cui pala \u00e8 una pregevole opera, risalente al 1591, del pittore veronese Paolo Farinati che rappresenta una \"Pentecoste\". Ai lati, due grandi tele di Luigi Maldarelli del XIX secolo: \"Processo a Santo Stefano davanti al Sinedrio\" e \"Martirio di Santo Stefano\". Sul muro orientale, di fianco al presbiterio, nell'incavo di un'antica finestra ora murata, si trova un affresco, \"Annunciazione e incoronazione della Vergine\", che i pi\u00f9 attribuiscono a Martino da Verona, allievo di Altichiero da Zevio. Il dipinto appare diviso su due livelli: inferiormente \u00e8 narrato l'episodio terreno dell'Annunciazione mentre pi\u00f9 in alto Maria \u00e8 rappresentata nell'alto dei cieli e in gloria mentre riceve la corona dal Figlio e dal Padre con intorno un coro di angeli. Interessanti gli elementi gotici, come le numerose cuspidi in cui sono inseriti i personaggi e la tridimensionalit\u00e0 dell'insieme. Coperto da affreschi posteriori, tale capolavoro venne riscoperto nel corso di un restauro ottocentesco; tuttavia si dovette aspettare fino al 1920 perch\u00e9 fosse completamente riportato alla luce con la rimozione degli strati di intonaco sovrapposti.\nSul braccio destro, la pala d'altare \u00e8 di Giovanni Francesco Caroto, in cui \u00e8 raffigurata una \"Madonna col Bambino e i Santissimi Andrea e Pietro\", ai cui lati vi son altre due tele di Maldarelli intitolate \"Santo Stefano e i Poveri\" e \"Funerali di Santo Stefano\". Sul pilastro che separa il piedicroce dal transetto, sulla destra guardando l'altare, vi \u00e8 l'affresco \"Madonna in trono con Bambino allattante\" firmato Giacomo da Riva e datato 1388. Recuperato solo parzialmente nel 1845 (della parte inferiore rimane solo la sinopia), mostra una Madonna in trono che sorregge il Bambino sul ginocchio che si rivolge, in modo originale, verso l'osservatore.\nPresbiterio e ambulacro superiore.\nIl presbiterio si trova al centro del transetto ed \u00e8 delimitato da quattro grandi archi che sorreggono il tiburio. Il soffitto a cupola venne realizzato nel 1543 e successivamente affrescato dal pittore Domenico Brusasorzi che rappresent\u00f2 un \"Cristo trionfante\" accompagnato dalla scritta \u00abVENITE BENEDICTI\u00bb, da cartigli nelle chiavi di volta con temi biblici e dalle raffigurazioni dei quattro evangelisti intenti a scrivere sui pennacchi. Dello stesso autore degli \"angeli musicanti e cantori\" dipinti sui muri dei piedritti.\nSu di un pilastro, il posteriore destro, di sostegno del tiburio, vi sono i resti di un affresco trecentesco raffigurante una figura con abiti tipici dell'ordine domenicano (veste bianca e mantello nero) che regge una chiesa e un libro aperto; senza dubbio trattasi di San Domenico di Guzm\u00e1n.\nSul destra del presbiterio \u00e8 posta un'interessante statua, \"San Pietro in cattedra\", la cui realizzazione \u00e8 collocabile intorno alla met\u00e0 del XIV secolo. Rappresenta un san Pietro apostolo seduto su di un cuscino, con la mano destra alzata nell'atto di benedire e con le chiavi tenute nella mano sinistra. Non vi \u00e8 certezza sull'autore, i pi\u00f9 lo identificano con Rigino di Enrico osservando l'assomiglianza con altre sue opere e con quella di suo figlio Giovanni, \"San Procolo in cattedra benedicente\", datata 1392 e collocata nella chiesa di san Procolo. In origine tale manufatto non si trovava qui ma bens\u00ec nella chiesa di San Pietro in Castello (anticamente sul Colle San Pietro e oggi non pi\u00f9 esistente).\nIn centro vi \u00e8 quella che \u00e8 viene ritenuta essere stata la sedia episcopale durante il periodo in cui la chiesa di Santo Stefano aveva il ruolo di sede della diocesi veronese. Di rozze fattezze, venne realizzata anteriormente al VIII secolo tramite l'utilizzo di tre pietre semplicemente incastonate tra di loro, con la pi\u00f9 piccola inserita orizzontalmente nelle due verticali. Giambattista Biancolini osserva che vi sono testimonianze che questa sedia era utilizzata dal Vescovo quando si recava nella chiesa per amministrare la cresima.\nIncassato nel muro a sinistra vi \u00e8 un piccolo tabernacolo del XIV secolo realizzato in pietra con bassorilievo in stile tardogotico con una piccola porta sormontata da un archetto trilobato. Ai fianchi della porticina due piccole statue originariamente policrome raffigurati, a destra, San Pietro con le chiavi e a destra Santo Stefano lapidato.\nDopo il presbiterio, nell'area absidale vi \u00e8 l'ambulacro superiore posto in corrispondenza con quello che si trova inferiormente nella cripta. A quello superiore si accede attraverso un'apertura alla destra dell'altare maggiore. Questo dispone di cinque finestra ad arco, decrescenti in altezza allontanandosi dal centro, che aprono verso il presbiterio. L'arco di quella centrale \u00e8 sorretto da due colonne a specchio con il fusto in marmo rosso e capitelli riccamente scolpiti. Si ipotizza che nel pavimento dell'ambulacro vi fossero dei fori attraverso i quali i pellegrini potevano calare alcuni loro oggetti mettendoli cos\u00ec a contatto con le reliquie conservate nella cripta, un'usanza terminata con il loro trasferimento nella cappella Varalli.\nCripta e ambulacro inferiore.\nAttraversando due scale, coperte da una volta a botte inclinata in tufo e poste in corrispondenza delle due navate minori, si raggiunge la cripta, uno degli elementi pi\u00f9 caratteristici della trasformazione romanica dell'edificio. Venne realizzata per ospitare le reliquie dei martiri veronesi e dei santi vescovi. Il Da Lisca colloca la sua costruzione intorno al X secolo. La cripta \u00e8 una struttura architettonica abbastanza comune delle chiese della provincia di Verona, si riscontra anche a San Giovanni in Valle, San Procolo, San Zeno, Santa Maria Matricolare, San Giovanni in Foro e San Severo a Bardolino. Per realizzarla si dovette procedere al rialzo del transetto di circa 3 metri, portandolo all'altezza attuale, e quindi dividendo verticalmente la chiesa in tre livelli.\nIl soffitto, costituito da volte a crociera, \u00e8 diviso in venti campante sorrette da un elegante colonnato composto da otto colonne in marmo rosso veronese e quattro in sienite (simile al granito grigio scuro) poste intorno all'altare e di probabile origine egizia; si \u00e8 ipotizzato che possano provenire dal tempio dedicato ad Iside e Serapide che qui anticamente sorgeva. I capiteli sono diversi, alcuni cubici e altri riconducibili allo stile corinzio semplificato tipico della Verona medioevale. Infine, il soffitto venne intonacato e riccamente affrescato intorno alla fine del XV secolo con decorazioni floreali il cui colore predominante \u00e8 il verde.\nDietro l'altare, collocato al centro della cripta, vi \u00e8 una statua rappresentante \"Santo Stefano\" realizzata nel XVIII secolo da Domenico Aglio e, sul muro, alcuni affreschi del XVI secolo tra cui una \"Strage degli Innocenti\" e una \"Annunciazione\". Nella zona absidale vi si trova un ambulacro, posto in corrispondenza di quello superiore, contornato internamente da una serie di pilastri con capitelli di varie epoche che sorreggono la volta a botte."}
{"id": "1750095", "revid": "316459", "url": "https://it.wikipedia.org/wiki?curid=1750095", "title": "Rio Ardenza", "text": "Il Rio Ardenza \u00e8 un corso d'acqua di carattere torrentizio con una portata molto bassa che si riduce a quasi nulla durante la stagione estiva.\nIl corso dell'Ardenza.\nLungo 11 chilometri, il Rio Ardenza \u00e8 tra i maggiori torrenti delle Colline livornesi. Scende dalle pendici del Monte Maggiore, 454 Metri sul livello del mare, per scavare una valle compresa tra la localit\u00e0 di Valle Benedetta e quella delle \"Palazzine\". Dopo tre chilometri dalle sorgenti il ruscello riceve il suo primo considerevole affluente, il Botro Rosso. Poco dopo attraversa la localit\u00e0 di Popogna all'altezza di 130\u00a0m s.l.m.\nIl corso del rio prosegue con una pendenza stabile per altri 4\u00a0km senza ricevere affluenti considerevoli (tranne il Botro Sperticaia dalla parte delle \"Palazzine\"), fino all'altezza di 40\u00a0m s.l.m. dove, diramandosi in due bracci, alimenta un piccolo lago.\nDa quel momento in poi il corso dell'Ardenza si fa pi\u00f9 lento e la pendenza diminuisce. Attraversa il quartiere livornese dell'Ardenza (da qui il nome) e riceve il suo maggiore affluente, il Botro del Molino, che contribuisce quasi completamente alla portata del Rio Ardenza. Durante l'estate, quando il ramo principale del torrente secca, il Botro del Molino, grazie alle sue numerose sorgenti, impedisce al corso d'acqua di prosciugarsi.\nDurante la sua parte finale il Rio Ardenza ha una pendenza minima e i suoi argini sono ben scavati. Durante questo breve tratto di poco pi\u00f9 di un km, prima di arrivare alla foce presso la localit\u00e0 Tre Ponti viene raggiunto dal suo ultimo affluente da Montenero: il Botro le Brescie, anch'esso alimentato da numerose sorgenti.\nIl Rio Ardenza ha una foce a estuario, che durante i periodi di alta marea viene coperta dall'acqua del mare."}
{"id": "1750096", "revid": "36426", "url": "https://it.wikipedia.org/wiki?curid=1750096", "title": "Tabernacolo degli Strozzi", "text": "Il Tabernacolo degli Strozzi o Cappella Strozzi \u00e8 un edificio sacro situato in localit\u00e0 Calcinaia, nel comune di San Casciano in Val di Pesa.\nDescrizione.\n\u00c8 un tabernacolo del tipo ad edicola che prende il nome dalla famiglia Strozzi, proprietaria della vicina Villa Caserotta, che lo fece edificare ed \u00e8 importante perch\u00e9 al suo interno contiene un affresco di Agnolo di Cosimo detto il Bronzino raffigurante la \"Piet\u00e0 con santi e apostoli\".\nIl dipinto risale al XVI secolo.\nIn occasione di un restauro nel 1942, purtroppo eseguito da mani inesperte, furono aggiunti dei pannelli mobili laterali, e pesantemente integrato il dipinto."}
{"id": "1750099", "revid": "112466869", "url": "https://it.wikipedia.org/wiki?curid=1750099", "title": "Alvorada do Gurgu\u00e9ia", "text": "Alvorada do Gurgu\u00e9ia \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia.\n\u00c8 la futura capitale dello Stato in progetto del Gurgueia , d\u2019accordo a proposte in tramitazione nel parlamento federale brasiliano https://www2.senado.leg.br/bdsf/bitstream/handle/id/84537/Livro_EstadodoGurgueia.pdf?sequence=2&amp;isAllowed=y"}
{"id": "1750102", "revid": "59645", "url": "https://it.wikipedia.org/wiki?curid=1750102", "title": "Mignon G. Eberhart", "text": ""}
{"id": "1750103", "revid": "287204", "url": "https://it.wikipedia.org/wiki?curid=1750103", "title": "Barreiras do Piau\u00ed", "text": "Barreiras do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750105", "revid": "287204", "url": "https://it.wikipedia.org/wiki?curid=1750105", "title": "Stockton Kings", "text": "Gli Stockton Kings sono una squadra di pallacanestro di Stockton che milita nella NBA Development League, il campionato professionistico di sviluppo della National Basketball Association.\nSquadre NBA affiliate.\nNati come Reno Bighorns, a partire dalla stagione 2013-14 sono stati affiliati esclusivamente ai Sacramento Kings; in precedenza erano stati affiliati anche di altre due squadre NBA (Utah Jazz e Memphis Grizzlies). Nel 2018 la franchigia \u00e8 stata spostata a Stockton e rinominata in Stockton Kings."}
{"id": "1750106", "revid": "110157", "url": "https://it.wikipedia.org/wiki?curid=1750106", "title": "Bom Jesus (Piau\u00ed)", "text": "Bom Jesus \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750107", "revid": "543975", "url": "https://it.wikipedia.org/wiki?curid=1750107", "title": "Antu (spirito)", "text": "Antu \u00e8 il principale spirito pill\u00e1n, nella mitologia mapuche.\nAntu \u00e8 legato alla figura del sole ed \u00e8 sposato con Kuy\u00e9n, che rappresenta la luna. Il fatto che lo spirito del sole sia sposato con quello della luna \u00e8 una credenza che si ripete in vari paesi e differenti culture, molto probabilmente per il ruolo luna/donna e sole/uomo che si incontra nella maggior parte delle tradizioni del mondo.\nIn seguito all'influenza che ha avuto la religione cristiana sui mapuche, il mito di Antu \u00e8 stato fuso nella credenza dell'essere superiore che governa il mondo, chiamato Ngenech\u00e9n, che attualmente \u00e8 formato principalmente da quattro aspetti o persone, che originariamente erano spiriti differenti, come nel caso di Antu.\nLa leggenda.\nTra i pill\u00e1n, Antu era il pi\u00f9 potente e come tale fu il primo che decise di prendere una wangul\u00e9n come sposa preferita (o \"inandomo\"). Scelse una wangul\u00e9n chiamata Kuy\u00e9n e ci\u00f2 port\u00f2 problemi e invidia contro la coppia per la gelosia degli altri spiriti. Peripill\u00e1n era il loro antagonista principale, geloso del potere e del colore di Antu. A questi contrasti, si aggiunsero anche i dissapori tra i figli e le figlie di altri pill\u00e1n e wangul\u00e9n, che lottarono contro i genitori per prendere il loro posto. Cos\u00ec si infranse l\"'admapu\", l'insieme delle regole morali dei mapuche.\nVista la situazione, Antu intervenne per punire Peripill\u00e1n e i figli. Tutti si unirono alla lotta, punendo prima i figli e poi Peripill\u00e1n. Durante la lotta, che si svolse nella neonata \"mapu\" (sulla terra, creata da Elmapu) dove si erano rifugiati tutti gli sconfitti, le devastazioni portarono alla creazione di montagne, colline e laghi.\nIn seguito, Antu decise di punire anche le wangul\u00e9n sconfitte, ma loro si misero a piangere e ad implorare perdono. Le loro lacrime si trasformarono in tutta l'acqua che esiste al mondo e Antu si impietos\u00ec di loro e diminu\u00ec la loro luce, lasciandole brillare solo come piccole stelle. \u00c8 cos\u00ec che Antu e Kuy\u00e9n rimasero i soli capi dei pill\u00e1n e delle wangul\u00e9n."}
{"id": "1750108", "revid": "432882", "url": "https://it.wikipedia.org/wiki?curid=1750108", "title": "Marissa Nadler", "text": "Stile.\nLe sonorit\u00e0 particolari, oniriche, delle sue ballate hanno portato a coniare per il suo stile il termine dream-folk (con riferimento al dream pop inglese degli anni ottanta).\n\u00c8 un mezzo soprano e spesso accompagna i suoi brani con la chitarra acustica. Tra le sue influenze musicali vi sono Leonard Cohen, Joni Mitchell, Robbie Basho e Patti Smith.\nBiografia.\nNata a Washington (ma residente tra Boston e New York) nel 1981, debutta nel 2004 con \"Ballads of Living and Dying\", stampato per la Eclipse Records, etichetta dell'Arizona, in sole 550 copie. Si tratta di una raccolta di \"canzoni d'amore e morte\" scritte dalla stessa Nadler, eccezion fatta per i due omaggi letterari a Edgar Allan Poe (\"Annabelle Lee\") e Pablo Neruda (\"Hay Tantos Muertos\"). Ad accompagnarla nella sua prima esperienza discografica \u00e8 Myles Baer (cori, chitarra). L'autrice invece si accompagna in questo disco con strumenti come chitarra acustica, banjo, ukulele e tastiere.\nDopo solo un anno di distanza esce \"The Saga of Mayflower May\" (Eclipse Records, 2005), un disco di 11 canzoni a cui partecipano anche Nick Castro (flauto) e Brian McTear (organo Hammond). L'album \u00e8 stato registrato nel dicembre 2004 a Philadelphia.\nPer il suo terzo disco, \"Songs III: Bird on the Water\" (agosto 2007), Marissa beneficia del supporto di una nuova etichetta discografica, l'inglese Peacefrog Records. Il disco \u00e8 prodotto da Greg Weeks e vede la partecipazione di due musicisti degli Espers, ossia Jesse Sparhawk (mandolino, arpa) e Otto Hauser (percussioni). L'album contiene anche la cover di \"Famous Blue Raincoat\" di Leonard Cohen.\nFin dall'esordio, e si conferma anche in questo disco, Marissa predilige cimentarsi nella forma-ballata, meglio se spettrale e gotica.\nCol tempo abbandona in parte il folk per approdare alla dimensione dream pop.\nQuesta tendenza \u00e8 confermata dal quarto disco \"Little Hells\" (Kemado Records, maggio 2009). Per l'occasione riunisce diversi musicisti e produttori. Alla \"regia\" del disco partecipa Chris Coady (Cat Power, Blonde Redhead, !!!). Per quanto riguarda il lato artistico, la Nadler si avvale della collaborazione di Dave Scher (collaboratore di Elvis Costello e Interpol), Simone Pace dei Blonde Redhead (batteria) e del fidato Myles Baer (aka Black Hole Infinity).\nNel giugno 2011 torna con un disco autoprodotto e in gran parte finanziato dai propri fan. Si tratta del \"self-titled\" \"Marissa Nadler\", in cui abbandona il suo consueto fingerstyle per accostarsi ad un country pop pi\u00f9 esplicito.\nIn \"The Sister\" (maggio 2012) torna al suo stile pi\u00f9 consueto, meno sintetico e pi\u00f9 melodioso.\nQuesto disco \u00e8 prodotto da Brian McTear."}
{"id": "1750110", "revid": "287204", "url": "https://it.wikipedia.org/wiki?curid=1750110", "title": "Cristino Castro", "text": "Cristino Castro \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750113", "revid": "110157", "url": "https://it.wikipedia.org/wiki?curid=1750113", "title": "Lakeland Magic", "text": "I Lakeland Magic sono una squadra di pallacanestro di Lakeland, nello Stato della Florida, che milita nella NBA Development League, il campionato professionistico di sviluppo della National Basketball Association.\nStoria.\nCon il nome di Erie BayHawks e sede a Erie (Pennsylvania), la squadra ha debuttato nella stagione 2008-09, raggiungendo subito i play-off, ma venendo eliminata dai Colorado 14ers. Nel 2017 si trasferirono a Lakeland, assumendo la denominazione attuale.\nSquadre NBA affiliate.\nI Lakeland Magic sono affiliati alle seguenti squadre NBA: Orlando Magic."}
{"id": "1750116", "revid": "640277", "url": "https://it.wikipedia.org/wiki?curid=1750116", "title": "Antu (telescopio)", "text": "Antu \u00e8 il nome dato al primo (UT1) telescopio del Very Large Telescope (VLT) installato in cima al Cerro Paranal, in Cile. Come gli altri tre telescopi del VLT, \u00e8 del tipo Ritchey-Chr\u00e9tien e possiede quattro fuochi: due fuochi Nasmyth, un fuoco Cassegrain un fuoco curvo. Il loro utilizzo \u00e8 il seguente:"}
{"id": "1750117", "revid": "287204", "url": "https://it.wikipedia.org/wiki?curid=1750117", "title": "Currais", "text": "Currais \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750119", "revid": "287204", "url": "https://it.wikipedia.org/wiki?curid=1750119", "title": "Gilbu\u00e9s", "text": "Gilbu\u00e9s \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750120", "revid": "585241", "url": "https://it.wikipedia.org/wiki?curid=1750120", "title": "Contea di Antu", "text": "La contea di Antu (cinese standard: \u5b89\u56fe\u53bf; pinyin: \u0100nt\u00fa Xi\u00e0n) \u00e8 una suddivisione amministrativa della provincia del Jilin in Cina. Si trova sotto la giurisdizione della Prefettura autonoma coreana di Yanbian."}
{"id": "1750123", "revid": "1945278", "url": "https://it.wikipedia.org/wiki?curid=1750123", "title": "Monte Alegre do Piau\u00ed", "text": "Monte Alegre do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia.\nLa popolazione \u00e8 di 10 345 persone (2010). Copre un'area di 2 417 932 km\u00b2."}
{"id": "1750124", "revid": "767487", "url": "https://it.wikipedia.org/wiki?curid=1750124", "title": "Palmeira do Piau\u00ed", "text": "Palmeira do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750127", "revid": "1318658", "url": "https://it.wikipedia.org/wiki?curid=1750127", "title": "Fiat 128 Rally", "text": "La Fiat 128 rally \u00e8 un'automobile sportiva, derivata dal modello berlina, costruita dalla casa torinese tra il 1971 ed il 1974.\nIl contesto.\nGi\u00e0 nella fase di realizzazione prototipale del modello 128 Coup\u00e9, la dirigenza FIAT intu\u00ec che le caratteristiche realmente sportive della nuova vettura avrebbero posto qualche difficolt\u00e0 nel contrastare le nuove \"sportive di famiglia\" proposte dai concorrenti europei che offrivano interpretazioni di aspetto corsaiolo, ma dotate di struttura votata alla guida tranquilla e \"comfort\" da berlina.\nAllo scopo di non lasciare scoperta quella fetta di mercato che la nuova coup\u00e9 non sarebbe riuscita a soddisfare, venne presa la decisione di affiancarle una versione speciale della berlina, con maggiori caratteristiche sportive.\nQuesta soluzione consentiva di collaudare compiutamente motorizzazioni di maggiore potenza, previste per la seconda serie della 128, la cui sperimentazione era iniziata negli ultimi mesi del 1969. Inoltre, avrebbe contribuito a bilanciare il grosso divario produttivo tra le scocche della versione a quattro porte e quelle della versione a due porte, poco gradita dal mercato nazionale.\nLa vettura.\nLa Fiat 128 Rally venne presentata al Salone di Ginevra nel marzo 1971 e, nonostante il ruolo di prodotto surrogato e provvisorio che le era stato assegnato, ottenne un lusinghiero successo di vendite, anche in funzione del prezzo abbordabile e delle buone prestazioni.\nLe differenze sostanziali della Rally, rispetto alla 128 berlina da cui deriva, sono veramente poche. Fatta eccezione per il motore e per l'adozione del servofreno, le migliorie pi\u00f9 evidenti riguardano i gruppi ottici, le modanature esterne ed il corposo rifacimento degli interni, dotato di sedili avvolgenti e reclinabili con appoggiatesta regolabili, finestrini posteriori apribili a compasso, nuovi rivestimenti, satellite centrale portaoggetti sul pianale. Il cruscotto, identico a quello della berlina, era impreziosito con un strumentazione resa pi\u00f9 completa dall'aggiunta del contagiri, del manometro olio e del termometro acqua. E' presente un volante a due razze forate, di diametro ridotto con corona rivestita in pelle. Anche la pedaliera \u00e8 ristudiata, con pedale dell\u2019acceleratore modificato per agevolare il punta tacco.\nL'esterno \u00e8 reso pi\u00f9 aggressivo da strisce adesive laterali, dal paraurti anteriore che funge da supporto alla fanaleria suppletiva \"tipo rally\", da quattro gruppi ottici circolari al posteriore (invero ereditati dalla 850 Coup\u00e9) e dalla possibilit\u00e0 di ottenere i cerchi ruota in lega.\nAlla fine del 1972 venne presentato un lieve restyling che interessava alcuni dettagli degli interni e degli esterni: internamente furono proposte nuove sellerie optional che prevedevano la parte centrale del sedile in panno di colore rosso od ocra (in funzione del colore esterno) con i fianchi sempre in finta pelle nera, inoltre sparirono gli anelli cromati montati intorno alla strumentazione supplementare; esternamente sul tubolare del paraurti anteriore veniva installata una guarnizione di colore nero cos\u00ec come sul contorno delle targhette \"rally\" montate sul cofano anteriore e sul coperchio del bagagliaio posteriore; anche le maniglie esterne subivano un lieve ritocco prevedendo la parte mobile di colore nero e infine sul paraurti posteriore spariscono i rostri in favore di una guarnizione in gomma nera che corre lungo tutto lo spigolo esterno.\nLe prestazioni, pur non discostandosi esageratamente dal modello di derivazione, subirono un discreto incremento a fronte d'un contenuto aumento dei consumi di carburante. La meccanica della \"128\", appena nominata auto dell'anno, in quel momento rappresentava l'eccellenza tecnica e prestazionale della propria categoria e mostrava le sue potenzialit\u00e0 di evoluzione e sviluppo.\nLa Fiat 128 Rally venne posta in vendita al prezzo di lire 1.220.000 franco filiale (14% in pi\u00f9 del modello base), con una limitata scelta di accessori opzionali, comprendente l'antifurto (lire 7.000), i vetri atermici con lunotto termico (lire 21.000), le cinture di sicurezza anteriori (lire 10.000), il parabrezza con antenna radio incorporata (lire 15.000) e le ruote in lega di magnesio (lire 50.000).\nLa gamma dei colori \u00e8 composta dal bianco, rosso-arancio, grigio artico e giallo, nessuno dei quali metallizzato, con interni in similpelle di colore nero, in alternativa a similpelle e panno rosso od ocra nella fascia centrale dei sedili."}
{"id": "1750128", "revid": "287204", "url": "https://it.wikipedia.org/wiki?curid=1750128", "title": "Reden\u00e7\u00e3o do Gurgu\u00e9ia", "text": "Reden\u00e7\u00e3o do Gurgu\u00e9ia \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750130", "revid": "287204", "url": "https://it.wikipedia.org/wiki?curid=1750130", "title": "Santa Luz", "text": "Santa Luz \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750131", "revid": "599013", "url": "https://it.wikipedia.org/wiki?curid=1750131", "title": "Arnold Bruggink", "text": "Carriera.\nClub.\nBruggink debutta in Eredivisie con il , con il quale nella stagione 1995-96 diventa il capocannoniere della squadra. Nella stagione 1998-99 passa al .\nCon il PSV vince tre volte il campionato olandese e quattro volte la Johan Cruijff Schaal, oltre a giocare in UEFA Champions League, in pi\u00f9 nel 2000 vince il premio di talento olandese dell'anno. Dopo sei stagioni al PSV nel 2003-04 si trasferisce in Spagna al RCD Mallorca, con il quale disputa la Coppa UEFA. Dopo appena una stagione in Spagna ritorna in patria all', nel quale rimane due stagioni, disputando per due volte la Coppa UEFA. Nel 2006 si trasferisce di nuovo all'estero, stavolta in Germania, all' con cui gli scade il contratto nell'estate 2010. Il 25 ottobre 2010 firma un contratto di un anno con il con il quale l'8 maggio seguente vince la KNVB beker contro l'Ajax. Dopo una sola stagione, che lo vede scendere in campo sei volte, appende le scarpe al chiodo e termina la sua attivit\u00e0 calcistica.\nNazionale.\nBruggink vanta due presenze con la nazionale olandese, entrambe nel 2000, una il 2 settembre nelle qualificazioni per i mondiali del 2002 contro l'Irlanda e l'altra il 15 novembre in un'amichevole contro la Spagna."}
{"id": "1750132", "revid": "729019", "url": "https://it.wikipedia.org/wiki?curid=1750132", "title": "Aeroporto di Sofia", "text": "L'Aeroporto di Sofia (in bulgaro: \u041b\u0435\u0442\u0438\u0449\u0435 \u0421\u043e\u0444\u0438\u044f - \"Leti\u0161te Sofija\") \u00e8 l'aeroporto principale della Bulgaria; dista 6 km dal centro della citt\u00e0 di Sofia.\nNel corso del 2018 l'aeroporto ha avuto un traffico di oltre 6,9 milioni di passeggeri. Il Terminal 2, dedicato alle compagnie di bandiera, \u00e8 stato aperto il 27 dicembre 2006.\nTerminal.\nTerminal 1.\nIl Terminal 1 venne aperto nel 1937. Dopo essere ristrutturato, venne riaperto nel 2000. Adesso ospita i voli low-cost.\nTerminal 2.\nIl Terminal 2 venne ufficialmente aperto il 27 dicembre 2006 con l'arrivo di un volo Bulgaria Air proveniente da Bruxelles. Fin dalla sua apertura, accoglie i voli delle compagnie tradizionali.\nCollegamenti con Sofia.\nLinea 1 da/a Terminal 2.\nLinee regolari di bus collegano i terminal dell'aeroporto con il centro della citt\u00e0 e la cittadella universitaria in circa 15 minuti.\nIl servizio shuttle \u00e8 attivo dal Terminal 1 al Terminal 2 e viceversa.\nPresso l'aeroporto \u00e8 disponibile il servizio taxi."}
{"id": "1750133", "revid": "287204", "url": "https://it.wikipedia.org/wiki?curid=1750133", "title": "S\u00e3o Gon\u00e7alo do Gurgu\u00e9ia", "text": "S\u00e3o Gon\u00e7alo do Gurgu\u00e9ia \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto M\u00e9dio Gurgu\u00e9ia."}
{"id": "1750138", "revid": "92723", "url": "https://it.wikipedia.org/wiki?curid=1750138", "title": "Romei (pellegrini)", "text": "Col termine Romei s'indicavano in et\u00e0 medievale i pellegrini cristiani che, da ogni parte d'Europa (e, in qualche raro caso, anche dall'Africa e dall'Asia) che si recavano a Roma per venerare nella sua basilica il sepolcro di Pietro e la basilica in cui erano sepolte le spoglie di Paolo.\nLa via pi\u00f9 nota da essi percorsa era la via Francigena che, da oltralpe, attraversava di preferenza il passo del Monginevro (ma anche quelli del San Bernardo e del Moncenisio) per poi intraprendere il cammino verso la Citt\u00e0 Eterna.\nSe il pi\u00f9 antico resoconto d'un pellegrinaggio a Roma lungo la via Francigena viene datato al 990, la pratica di recarsi a visitare luoghi santi della Cristianit\u00e0 risale a molto tempo prima. Sia a Gerusalemme, sia a Santiago di Compostela, sia a Tours (per venerarvi le reliquie di San Martino), sia nel Gargano (per visitare il santuario eretto all'arcangelo Michele, i pellegrini si mossero incipientemente a fini devozionali e penitenziali, specialmente a Gerusalemme, in cui sono attestate pie visite ai luoghi in cui aveva operato il Cristo fin dai primissimi secoli del calendario cristiano.\nIl pellegrinaggio a Roma conobbe il suo massimo impulso per\u00f2 a partire dal 1300, anno in cui papa Bonifacio VIII Caetani dispose il primo Giubileo cristiano."}
{"id": "1750139", "revid": "110157", "url": "https://it.wikipedia.org/wiki?curid=1750139", "title": "Microregione di Alto Parna\u00edba Piauiense", "text": "Alto Parna\u00edba Piauiense \u00e8 una microregione del Piau\u00ed in Brasile, appartenente alla mesoregione di Sudoeste Piauiense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 4 comuni:"}
{"id": "1750140", "revid": "123533138", "url": "https://it.wikipedia.org/wiki?curid=1750140", "title": "Enrico Castello", "text": "Biografia.\nConosciuto con il soprannome di \"Chin\", dopo aver frequentato l'Accademia di Brera a Milano, all'inizio degli anni venti ader\u00ec al movimento futurista.\nNegli anni Venti la sua produzione fu rivolta all'aeropittura e a soggetti di carattere sportivo, che erano tra i principali temi della pittura futurista di quel periodo.\nOttenne anche grande successo come illustratore per il \"\"Corriere dei Piccoli\" e per \"Il Cartoccino dei Piccoli\" (settimanale per ragazzi che fu pubblicato dal 1929 al 1936 dalla casa editrice Cartoccino di Monza).\nAll'inizio degli anni trenta collabor\u00f2 anche con \"La crociata dei giovani\"\", rivista della Croce Rossa Italiana Giovanile.\nTrascorse un lungo periodo a Belo Horizonte (Brasile), dove insegn\u00f2 Storia dell'Arte.\nTornato in Italia nel dopoguerra riprese il lavoro di illustratore.\nLa sua produzione pittorica non sempre ebbe invece adeguati riconoscimenti; solo dopo la sua morte, avvenuta a Genova nel 1966, ebbe inizio un processo di rivalutazione delle sue opere, presentate in diverse mostre, tenute soprattutto a Genova a partire dagli anni Settanta."}
{"id": "1750143", "revid": "287204", "url": "https://it.wikipedia.org/wiki?curid=1750143", "title": "Baixa Grande do Ribeiro", "text": "Baixa Grande do Ribeiro \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto Parna\u00edba Piauiense."}
{"id": "1750145", "revid": "196390", "url": "https://it.wikipedia.org/wiki?curid=1750145", "title": "Koin\u00e8 ellenistica", "text": ""}
{"id": "1750146", "revid": "287204", "url": "https://it.wikipedia.org/wiki?curid=1750146", "title": "Ribeiro Gon\u00e7alves", "text": "Ribeiro Gon\u00e7alves \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto Parna\u00edba Piauiense."}
{"id": "1750148", "revid": "287204", "url": "https://it.wikipedia.org/wiki?curid=1750148", "title": "Santa Filomena (Piau\u00ed)", "text": "Santa Filomena \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto Parna\u00edba Piauiense."}
{"id": "1750149", "revid": "404449", "url": "https://it.wikipedia.org/wiki?curid=1750149", "title": "Palazzo Tognetti", "text": "Palazzo Tognetti \u00e8 un edificio situato tra corso Carducci e via Cairoli a Grosseto.\nStoria.\nL'edificio venne realizzato per conto dei fratelli Tognetti, proprietari di un'agenzia giornalistica, su progetto dell'ingegner Giuseppe Luciani nel 1910.\nDescrizione.\nConsiderato uno degli esempi pi\u00f9 decisi di connotazione \"liberty\" all'interno del tessuto edilizio cittadino, sorge in pieno centro storico, in angolo tra la via Cairoli ed il corso Carducci, gi\u00e0 corso Carlo Alberto, principale direttrice cittadina attualmente zona pedonale intensamente frequentata, sulla quale prospetta con il lato corto. Gli \u00e8 contiguo il palazzo del Genio Civile, costruito negli stessi anni con connotazioni decorative di simile derivazione; di fronte si apre lo slargo della piazza Socci.\nL'esterno.\nDi impianto rettangolare, l'edificio si eleva su tre piani fuori terra pi\u00f9 attico.\nI fronti, sottolineati da fasce marcapiano e divisi in settori regolari da lesene scanalate e modellate alla base e all'altezza dei capitelli, appaiono caratterizzati da una ricca decorazione in pietra artificiale a motivi floreali a traforo intorno alle aperture e nella lunga balaustrata di chiusura della terrazza superiore.\nIl piano terreno, occupato in angolo dalle pregevoli vetrine in legno dell'esercizio commerciale, assolve con la superficie grezza del cemento a sbruffo la funzione di basamento, concluso da una cornice di sapore classicheggiante.\nGli ingressi sono caratterizzati da una cornice in pietra artificiale, adottata anche intorno alle aperture dei piani superiori, nella cui modellazione sono presenti elementi floreali; motivi a racemi vengono riproposti nelle ringhiere in ferro battuto dei terrazzini che segnano il centro delle due facciate e nelle lunette delle porte e delle finestre, e, insieme al traforo a girali e volute dei parapetti e della balaustrata di coronamento, costituiscono come il principale motivo decorativo di ispirazione liberty.\nAltra particolarit\u00e0 dell'edificio \u00e8 il contrasto cromatico creato tra il grigio della pietra artificiale, - materiale all'epoca \"moderno\" e di largo impiego per le parti decorative - e il colore chiaro delle superfici intonacate dei prospetti.\nL'interno.\nAll'interno, il vano di ingresso, debolmente illuminato dal sovrapporta vetrato, conserva la pavimentazione in piastrelle esagonali in cemento colorato e, collocata sul fondo, la scala elicoidale in graniglia con ringhiera in ghisa a colonnini e corrimano in legno.\nLa rilevanza estetica della scala, particolarmente significativa nel disegno di progetto, diminuisce nella realizzazione, che risulta poco valorizzata per la ubicazione e soprattutto, nonostante il lucernario di copertura, per la mancanza pressoch\u00e9 totale di luce; il forte avvitamento e l'esiguo spazio a disposizione rendono inoltre la scala eccessivamente stretta ed angusta, di non agevole uso.\nLo spazio si dilata tuttavia all'ultimo piano grazie al lucernario, segnato alla base da una elegante cornice in stucco con mensoline binate negli angoli. Gli appartamenti, due per ciascun piano, sono adibiti ad uffici ed abitazioni."}
{"id": "1750152", "revid": "599013", "url": "https://it.wikipedia.org/wiki?curid=1750152", "title": "Chiesa di Sant'Efisio (Nora)", "text": "La chiesa di Sant'Efisio sorge poco fuori dal centro abitato di Pula. Prospetta con l'abside sulla spiaggia, a breve distanza dalle rovine della citt\u00e0 di Nora, dove si svolge la processione che \u00e8 culmine della festa di sant'Efisio.\nStoria e descrizione.\nL'attuale chiesa venne eretta in forme protoromaniche, di importazione franco - iberiche, posteriormente all'anno 1089, quando il titolo \"Sant'Efisio di Nora\" venne donato ai monaci vittorini (benedettini dell'abbazia di San Vittore di Marsiglia) dal giudice di Cagliari Costantino I Salusio II de Lacon-Gunale. Il tempio venne probabilmente eretto sopra un antico santuario altomedievale, costruito sul luogo ritenuto per tradizione lo stesso dello svolgimento del martirio di sant'Efisio, luogo anche della sepoltura delle sue spoglie e dove esse rimasero, fin che non vennero traslate a Pisa (le reliquie vennero trafugate dai pisani nel 1098 e restituite alla Sardegna solo nel 1886).\nI resti dell'antico santuario, il \"martiryum\", si ipotizza si possano riconoscere nel piccolo vano cupolato, oggi inglobato nella cripta dell'attuale chiesa romanica. Questa si presenta in linee semplici, dall'aspetto robusto e severo, costruita in blocchi di pietra arenaria e calcare, con materiali di spoglio provenienti da Nora. Il paramento esterno e privo di ornamenti, se si eccettua la stele funeraria punica murata sul lato sud.\nLa facciata rivolta ad occidente, \u00e8 preceduta da un atrio con portico, aggiunto tra in XVII e il XVIII secolo. L'interno, a pianta rettangolare, \u00e8 a tre navate, tutte voltate a botte, divise da robusti pilastri che reggono archi a tutto sesto. La piccola abside \u00e8 semicircolare. All'estremit\u00e0 della navata sinistra emerge dal pavimento la cupola emisferica dell'antico sacello inglobato nella cripta, a cui si accede tramite una scala posta al termine della navata destra."}
{"id": "1750153", "revid": "287204", "url": "https://it.wikipedia.org/wiki?curid=1750153", "title": "Uru\u00e7u\u00ed", "text": "Uru\u00e7u\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione dell'Alto Parna\u00edba Piauiense."}
{"id": "1750155", "revid": "287204", "url": "https://it.wikipedia.org/wiki?curid=1750155", "title": "Cucina bizantina", "text": "La cucina bizantina era caratterizzata dalla fusione della gastronomia greca con quella romana. \nLo sviluppo dell'impero bizantino ed il commercio portarono in Grecia spezie, zucchero e nuove verdure.\nI cuochi sperimentarono nuove combinazioni di cibo creando due diversi stili, quello orientale (Asia Minore ed Egeo orientale), consistente nella cucina bizantina integrata da prodotti commerciali, ed uno stile pi\u00f9 magro basato sulle tradizioni locali greche.\nDieta.\nIl consumo di cibo dei bizantini si differenziava in base alle classi sociali.\nIl palazzo imperiale era una metropoli di spezie e ricette esotiche; gli ospiti venivano intrattenuti con frutti, torte al miele e dolciumi sciropposi.\nLa gente comune era pi\u00f9 conservatrice. \nLa dieta base consisteva in pane, verdura, legumi e cereali preparati in vari modi. \nL'insalata era molto popolare; per lo stupore dei fiorentini, quando l'imperatore Giovanni VIII Paleologo (1425-1448) ne fece richiesta per la maggior parte dei pasti durante la sua visita nel 1439. \nI bizantini producevano vari formaggi, come l\"anthotiro\" od il \"kefalintzin\". \nEssi inoltre apprezzavano i crostacei ed i pesci, sia di mare che d'acqua dolce. \nUsavano le uova per preparare le famose frittate chiamate \"sphoungata\" (spugnose) menzionate da Teodoro Prodromo. \nOgni famiglia manteneva una scorta di pollame.\nI bizantini si procacciavano altri tipi di carne con la caccia, un'attivit\u00e0 apprezzata che dava agli uomini l'occasione di distinguersi. \nDi solito cacciavano con cani e falchi ma anche con trappole, reti e la pania.\nGli animali pi\u00f9 grandi costituivano un cibo pi\u00f9 raro e costoso.\nI maiali venivano macellati all'inizio dell'inverno per rifornire le famiglie di salsicce, carne salata e lardo per tutto l'anno.\nSolo i pi\u00f9 facoltosi potevano permettersi la carne di agnello. \nEssi mangiavano raramente carne bovina perch\u00e9 i buoi venivano usati per coltivare i campi.\nLe classi medie e basse, nelle citt\u00e0 come Costantinopoli e Tessalonica approfittavano di quanto offerto dalle tipiche taverne greche.\nLa forma pi\u00f9 comune di cottura era la bollitura, una tendenza che ha prodotto la massima umoristica bizantina \"Il cuoco pigro prepara tutto bollendo.\"\nIl Garum, in tutte le sue variet\u00e0, era apprezzato specialmente come condimento.\nGrazie alla posizione di Costantinopoli fra itinerari commerciali molto frequentati, la cucina bizantina fu arricchita dall'influenza di varie culture come quella dei Longobardi d\u2019Italia, dell'Imperio persiano e dell'emergente Impero arabo. \nIl risultante melting pot influ\u00ec enormemente sulla cucina ottomana e quindi sulle moderne cucine greca e turca, e pi\u00f9 in generale sull'alimentazione in Medio Oriente. \nSalse usate ancor oggi, come lo Tzatziki, testimoniano questo fatto.\nA differenza degli altri popoli del medioevo i bizantini usavano le posate.\nBevande.\nLa Macedonia era rinomata per i suoi vini, riservati soprattutto ai ceti alti bizantini. \nDurante e dopo le crociate gli europei occidentali apprezzarono grandemente i vini greci. \nLe variet\u00e0 meglio conosciute erano i vini cretesi derivanti dai vitigni di moscato, il vino di Romania esportato da Modone nel Peloponneso occidentale e la Malvasia anch'essa esportata da Monemvasia.\nLa Chiesa cristiana ortodossa fu strettamente associata al consumo del vino: il dogma della metousiosis o transustanziazione afferma che durante la Divina Liturgia, il vino si trasforma nel sangue di Cristo."}
{"id": "1750162", "revid": "123088692", "url": "https://it.wikipedia.org/wiki?curid=1750162", "title": "Slip (biancheria intima)", "text": "Lo slip (dall'inglese \"to slip\", \"scivolare\", ma in inglese per esso viene usata la parola \"brief\") \u00e8 un indumento di biancheria intima maschile e femminile. \u00c8 una mutanda sgambata ed attillata con un elastico in vita.\nSono spesso in cotone, che ha la capacit\u00e0 di assorbire il sudore, di evitare il surriscaldamento dei genitali e di non provocare irritazioni, ma sono disponibili anche slip in microfibra, lycra, poliammide, seta e nailon.\nStoria.\nUn indumento intimo di forma triangolare, simile agli slip, era presente nel guardaroba del faraone Tutankhamon, nel XIV secolo a.C.. Per lo slip come lo conosciamo oggi tuttavia occorre andare al 1906, anno in cui venne pubblicizzato all'interno di un catalogo di moda un tipo di biancheria intima maschile in maglia, corta e aderente, adatto a chi pratica sport, ma questa iniziativa ebbe un successo solamente a livello locale.\nIl termine slip venne utilizzato per la prima volta nel 1913, per\u00f2 questo indumento ebbe successo a partire dal 19 gennaio 1935, data in cui la \"Coopers, Inc.\" (\"Jockey International\"), a Chicago, commercializz\u00f2 un modello con apertura a Y con il nome di \"Jockey\". In pochi giorni furono acquistati seicento paia e a tre mesi dall'uscita sul mercato furono venduti trentamila paia di mutande. In breve tempo in America i \"jockeys\" sostituirono completamente i union suit, indumento in maglia che copriva tutto il corpo.\nNel Regno Unito furono venduti per la prima volta nel 1938 e presto si iniziarono a vendere 3000 paia di slip a settimana. Divennero popolari nel 1948, quando ogni membro della delegazione olimpica britannica ricevette un paio di slip gratis. Una pi\u00f9 ampia diffusione degli slip in Europa si ebbe a partire dal 1967, anno in cui il governo francese autorizz\u00f2 il passaggio di spot televisivi riguardanti capi di abbigliamento intimo.\nSlip maschili.\nLo slip maschile, a differenza dei boxer, contiene i genitali di chi li indossa in una posizione relativamente fissa. Ci\u00f2 rende questo tipo di biancheria intima molto diffuso tra chi pratica sport e tra chi preferisce un maggior supporto per i propri genitali rispetto a quello che possono fornire i boxer. A differenza di questi, la stoffa non risale su mentre si corre. Gli slip possono avere un'apertura sul davanti per consentire un accesso pi\u00f9 rapido al pene per urinare. Nel Regno Unito questo tipo di slip sono solitamente chiamati con il nome di \"Y-fronts\", per la y rovesciata formata dalle cuciture, ma lo slang \u00e8 utilizzato per gli slip con apertura in generale, anche quando le cuciture non formano la y rovesciata.\nTuttavia, poich\u00e9 lo slip pu\u00f2 surriscaldare i testicoli, sono stati criticati per gli effetti negativi sul numero degli spermatozoi. Ma non tutte le ricerche scientifiche giungono alle stesse conclusioni. Uno studio pubblicato sul numero dell'ottobre 1998 del \"Journal of urology\", ad esempio, afferm\u00f2 che \u00e8 improbabile che questo tipo di biancheria intima possa avere un effetto significante sulla fertilit\u00e0 maschile, perch\u00e9, pur essendoci una minima riduzione dello sperma vivente a causa del calore causato dalla vicinanza dei testicoli al corpo, la quantit\u00e0 di sperma sano non varia. Esistono anche slip per uomo con effetto push-up o anche dei modelli che in lingua inglese sono chiamati \"brief bulge\" o \"bikini bulge\" (slip con sporgenza) oppure \"brief 3D\", essi favoriscono la naturale posizione dei genitali, non schiacciandoli e posizionandoli pi\u00f9 in avanti, e di conseguenza la giusta temperatura per i testicoli idonea per la sopravvivenza degli spermatozoi.\nSlip femminili.\nGli slip femminili, variante del modello maschile erano gi\u00e0 conosciuti nel XVI secolo, ma erano considerati poco eleganti ancora sino al XIX secolo, indossate dalle signore pi\u00f9 freddolose o malate. Tuttavia solo negli anni venti comparve un tipo di mutandina per bambini, simile a quelle attuali. Con l'avvento del primo conflitto mondiale la maggior parte delle donne solitamente indossava slip, per avere pi\u00f9 possibilit\u00e0 di movimento e per assicurarsi pi\u00f9 protezione con l'accorciarsi delle gonne.\nAl Torneo di Wimbledon del 1949 comparve il primo vero e proprio slip, indossato sotto la gonnellina corta da tennis dalla tennista americana Gussie Moran.\nIn breve tempo anche gli slip femminili si sono diffusi in tutto il mondo in vari modelli."}
{"id": "1750164", "revid": "436907", "url": "https://it.wikipedia.org/wiki?curid=1750164", "title": "Slip", "text": ""}
{"id": "1750166", "revid": "1335027", "url": "https://it.wikipedia.org/wiki?curid=1750166", "title": "Hard-top", "text": "L'hard-top, anche detto tettuccio rigido o cupoletta, \u00e8 una copertura rigida, in metallo o materiale plastico, utilizzata per coprire la parte superiore del veicoli, in sostituzione del tetto.\nDefinizione.\nGeneralmente, con il termine \"hard-top\" ci si riferisce alla \"capote\" rigida che si applica alle automobili spyder o cabriolet, ma viene anche usato per similari accessori da applicare ad aerei, natanti o altri veicoli.\nDescrizione.\nIn campo automobilistico l'hard-top \u00e8 un accessorio che viene montato sulle vetture scoperte, utilizzabile in luogo del tetto ripiegabile in tela, allo scopo di renderne pi\u00f9 confortevole l'utilizzo nei periodi dell'anno climaticamente meno favorevoli. Rispetto alla capote in tela, infatti, l'hard-top offre una migliore tenuta dalla pioggia e dal vento, oltre a una maggiore propriet\u00e0 di coibentazione dell'abitacolo. \nEsistono anche autovetture sportive come le barchetta o le targa, per le quali l'hard-top rappresenta l'unica copertura disponibile, da montare sulla cintura della carrozzeria, nel caso delle \"barchetta\" o sugli appositi montanti fissi, nel caso delle targa. \nPer quest'ultima tipologia l'hard-top \u00e8 normalmente di piccole dimensioni e viene maggiormente usata la definizione di \"tettuccio rigido\".\nStoria.\nA partire dal XXI secolo la produzione di automobili sulle quali \u00e8 previsto il montaggio dell'hard-top ha subito un forte calo, in favore delle coup\u00e9-cabriolet. \nRarissimi solo i casi di hard-top fissi, ovvero ancorati alla vettura in modo tale da non poter essere normalmente asportati, formando una parte integrante della struttura. Tale soluzione \u00e8 stata adottata per la trasformazione di alcune vetture spider, in modo da poter raggiungere la conformit\u00e0 tecnica prevista dal regolamento della categoria sportiva di appartenenza, come nel caso della Fiat 124 Abarth Rally.\nNella tipologia automobilistica anglo-statunitense sono diffuse anche le vetture Hardtop, ovvero con capote fissa, la cui forma simula l'esistenza di un tetto rimovibile.\nIn campo aeronautico, il tettuccio viene pi\u00f9 propriamente detto cupolino."}
{"id": "1750167", "revid": "149587", "url": "https://it.wikipedia.org/wiki?curid=1750167", "title": "Kraj Primorskij", "text": ""}
{"id": "1750168", "revid": "404449", "url": "https://it.wikipedia.org/wiki?curid=1750168", "title": "Palazzo del Genio Civile (Grosseto)", "text": "Il palazzo del Genio Civile di Grosseto \u00e8 un edificio situato in Corso Carducci, a Grosseto.\nStoria.\nAgli esordi nel Novecento si rende necessaria una nuova sede per gli uffici del Genio civile: questa \u00e8 individuata in un immobile di corso Carducci, destinato a negozi ed uffici, per l'occasione variato nell'impianto e nel disegno della facciata. L'edificio \u00e8 inaugurato nel gennaio del 1911. Nel 1929 viene realizzato un primo ampliamento, su progetto dell'ingegner Corrado Costa, che comporta la realizzazione del fronte posteriore, differenziato stilisticamente rispetto alla facciata. Nel 1952 si realizza, su progetto dell'ingegner Ramella del Genio civile, il quarto piano dell'immobile, arretrato rispetto al filo stradale: l'ampliamento propone un lessico coerente con la propria epoca e di conseguenza del tutto estraneo al composto modernismo della sottostante facciata.\nDescrizione.\nUbicazione.\nL'edificio \u00e8 situato nel centro storico di Grosseto, all'interno della citt\u00e0 murata, e si affaccia su viale Carducci, asse di collegamento trasversale tra la porta nord del circuito murario e l'epicentro di piazza Duomo nonch\u00e9 'corso' destinato al passeggio e alle attivit\u00e0 commerciali. Il fronte principale \u00e8 inquadrato, oltre l'asse occidentale di viale Carducci, da uno slargo triangolare (definito dai palazzi dell'Archivio di stato e delle Guardie municipali) e \u00e8 fiancheggiato a nord dalla facciata liberty del palazzo Tognetti e a sud dal fronte del palazzo dell'Ina, ambedue allineati col filo stradale. Sul retro l'edificio affaccia su piazza Indipendenza, caratterizzata sul lato nord dall'abside romanico della chiesa di San Pietro e sul lato est dal volume isolato della chiesa di San Francesco: tale affaccio si connota diversamente al fronte principale, sia nei motivi decorativi che nel disegno delle aperture, a sottolineare la diversit\u00e0 del contesto urbano e della funzione (accesso secondario di servizio).\nL'esterno.\nL'edificio ha un impianto articolato e una volumetria compatta, sviluppata su 4 piani fuori terra. \u00c8 caratterizzato per la diversa qualificazione stilistica dei due fronti: quello pi\u00f9 rappresentativo, su corso Carducci, presenta un lessico moderatamente modernista mentre quello sul retro - successivo - si qualifica per soluzioni pi\u00f9 semplificate e per un diverso uso dei materiali.\nLa facciata principale propone una partitura rigorosamente simmetrica, caratterizzata da una teoria di nove aperture per piano e dal lieve aggetto delle due ali laterali e unificata dal paramento in intonaco sul quale risaltano i fregi ceramici e in laterizio. Al piano terra le 9 aperture arcate sono destinate a attivit\u00e0 commerciali, a eccezione della centrale, ingresso principale agli uffici. Il piano nobile si caratterizza per la presenza di tre balconi (rispettivamente in asse con il portone centrale ed in corrispondenza delle due ali laterali), per le fasce e la ghiera arcata in laterizio e per il fregio ceramico marcapiano. Quest'ultimo, costituito da formelle rappresentanti i simboli della Maremma (la Gorgone e la Chimera) e del mondo agrario (evidente espressione dell'originaria destinazione dell'ufficio del Genio a controllo delle terre bonificate), \u00e8 interrotto dagli elementi laterizi delle mensole reggibalcone e dei conci in chiave delle sottostanti arcate, motivi decorativi di chiara derivazione neorinascimentale. Il secondo piano presenta, semplificati, gli stessi temi e \u00e8 concluso, nella superficie compresa tra la ghiera in laterizio delle finestre e la cornice sottogronda in mattoni, da una fascia ceramica decorata con motivi floreali. Arretrato rispetto al filo della gronda si sviluppa l'ultimo piano che propone una serie di nove semplici finestre, allineate con le sottostanti aperture.\nIl fronte retrostante, su tre piani fuori terra, \u00e8 caratterizzato su tutti i livelli da una teoria di finestre architravate, con cornice in travertino e mattoni a riquadrare il davanzale e l'architrave. Una fascia in mattoni (di piatto e di coltello) scandisce orizzontalmente i vari piani e la cornice sottogronda, sulla quale si imposta la balaustra in mattoni della terrazza praticabile.\nL'interno.\nIl portale su via Carducci immette in un vestibolo (con fascia basamentale in travertino) che conduce ai vani di servizio del piano terra (appartamento del custode e magazzini) e all'atrio, caratterizzato da un'ampia finestra arcata (con affaccio sulla chiostrina centrale) e dalla scala a tre rampe, con ringhiera e lampada in ferro battuto: da questa si accede ad un corridoio anulare (perimetrale ai due nuclei del vano scale e della chiostrina) dal quale si raggiungono gli uffici ed i corridoi secondari dei tre sovrastanti piani. Al piano primo e secondo sono situati gli uffici del Genio civile, al terzo quelli del provveditorato alle Opere pubbliche e l'appartamento dell'Ingegnere capo.\nFortuna critica.\nPressoch\u00e9 inesistenti i giudizi critici sull'opera: soltanto Letizia Franchina (1995, p.\u00a098) commenta la \"bella facciata d'impianto classico, scandita da portali ad arco ed arricchita da fregi in maiolica dipinta che esaltano l'eleganza dell'impianto\". Su un quotidiano dell'epoca dell'inaugurazione si legge (\"L'Ombrone\", 1911): \"l'insieme \u00e8 nuovo, elegante e svelto; la decorazione in terracotta vagamente e variamente istoriata \u00e8 sobria ed adatta all'ambiente, aggraziato l'accozzo delle tinte, adatto leggero e ben disegnato il cornicione che termina bellamente la fabbrica. In complesso il nuovo edificio, decoroso ed elegante, abbellisce ed orna non poco il nostro Corso\"."}
{"id": "1750174", "revid": "91932930", "url": "https://it.wikipedia.org/wiki?curid=1750174", "title": "William Stafford", "text": "Biografia.\nEra il secondo figlio di Sir Humphrey Stafford di Blatherwycke e di sua moglie Margaret Fogge, figlia di Sir John Fogge di Ashford.\nLa sua famiglia era imparentata con gli Stafford titolari del ducato di Buckingham e della contea di Wiltshire. \nCi\u00f2 nonostante Stafford fu un comune cittadino e prest\u00f2 servizio come semplice soldato ed usciere a corte per Enrico VIII.\nNel 1532 fu uno dei duecento uomini che accompagnarono Enrico VIII e la sua amante Anna Bolena in Francia, a Calais. Il motivo del viaggio era diretto ad incontrare Francesco I di Francia affinch\u00e9 il re francese potesse mostrare il suo pubblico supporto ed approvazione per l'annullamento del matrimonio tra Enrico VIII e Caterina d'Aragona. Tra le dame che accompagnavano la coppia reale era presente la sorella di Anna, Maria. Le due dame erano figlie di Tommaso Bolena, che grazie alla posizione di Anna riusc\u00ec a divenire conte di Wiltshire e conte di Ormonde.\nAnche Maria avrebbe potuto beneficiare dell'influenza della sorella per ottenere un matrimonio vantaggioso, tuttavia lei e William si innamorarono e decisero di sposarsi segretamente attorno 1534.\nQuando Maria rimase incinta, il matrimonio fu scoperto e la coppia bandita da corte, tanto che la stessa Maria, privata di qualsiasi sostegno economico da parte dei familiari, giunse a scrivere una lettera al potente segretario di Enrico VIII, Thomas Cromwell, supplicandolo di intercedere presso il re e la sorella Anna Bolena e difendendo la propria scelta di unirsi ad un uomo non nobile e di scarsi mezzi, ancorch\u00e9 \"di stirpe antica\".\nWilliam e consorte dapprima andarono a vivere a Chebsey nello Staffordshire poi nella residenza della famiglia Bolena a Rochford, nell'Essex ed infine ad Hever, nel Kent nel maniero della famiglia Bolena, passato in eredit\u00e0 a Maria dopo la morte dei genitori. Vissero apparentemente sereni, lontani dalla vita di corte fino alla morte di Maria, nel 1543.\nLa coppia non ebbe figli o, se ve ne furono, morirono durante l'infanzia.\nMaria mor\u00ec nel 1543, all'et\u00e0 di circa quarantaquattro anni; due anni dopo, nel 1545, William si rispos\u00f2 con sua cugina di secondo grado Dorothy Stafford, figlia di Henry Stafford, I barone Stafford ed Ursula Pole. nel :\nDopo la morte di Maria, William part\u00ec per la Scozia come soldato ed ivi venne creato cavaliere nel 1545. Due anni dopo divenne membro del parlamento per Hastings.\nDurante il regno di Maria I, Stafford e la famiglia, compresi i due figli di primo letto di Maria Bolena Henry Carey e Catherine Carey assieme al di lei marito Sir Francis Knollys, tutti di fede protestante, furono costretti a recarsi in esilio a Ginevra, dove egli mor\u00ec il 5 maggio 1556."}
{"id": "1750176", "revid": "118631540", "url": "https://it.wikipedia.org/wiki?curid=1750176", "title": "Rizoide", "text": "I rizoidi sono organi o strutture - unicellulari o pluricellulari - prodotte da alcuni organismi sessili (principalmente appartenenti ai regni delle piante e dei funghi) con la funzione di ancoraggio al substrato, su cui vivono, ed assorbono liquidi.\nCaratteristiche.\nTipicamente, possono essere riscontrati in alcune specie di funghi (zigomiceti), alghe ed altre tallofite e, soprattutto, nelle piante non-vascolari un tempo raggruppate nella divisione Briophyta (scorporata oggi nelle tre divisioni Briophyta, in cui sono inserite le classi dei muschi, Marcantiophita comprendente le epatiche e Antocerotophyta per le antocerote). In questi organismi, i rizoidi vengono spesso associati al concetto di \"radice\", ma una tale associazione risulta imprecisa e fuorviante: mentre la radice \u00e8 un organo specializzato nell'assorbimento di sostanze nutritive (oltre che nell'ancoraggio dell'organismo) composto da un gran numero di cellule e tessuti specializzati (meristemi primari e secondari, parenchimi, tessuti vascolari) i rizoidi non risultano solitamente in grado di svolgere funzioni nutrizionali (costringendo l'organismo di cui fanno parte ad assorbire nutrienti dall'ambiente esterno attraverso le altre superfici esterne) e sono normalmente costituiti da un'unica cellula molto allungata o, al pi\u00f9, un filamento di cellule disposte in serie.\nLe piante superiori generalmente non presentano strutture analoghe, a parte sottili estensioni delle cellule del tegumento radicale noti come villi radicali."}
{"id": "1750187", "revid": "59645", "url": "https://it.wikipedia.org/wiki?curid=1750187", "title": "C. Daly King", "text": ""}
{"id": "1750189", "revid": "131358", "url": "https://it.wikipedia.org/wiki?curid=1750189", "title": "Diego V\u00e1leri", "text": ""}
{"id": "1750192", "revid": "1573940", "url": "https://it.wikipedia.org/wiki?curid=1750192", "title": "Chiesa di Santa Toscana", "text": "La chiesa di Santa Toscana \u00e8 un luogo di culto cattolico che sorge nel quartiere di Veronetta a Verona; fa parte della diocesi di Verona.\nStoria.\nPresso la medievale porta del Santo Sepolcro era presente un ospedale gestito dagli Cavalieri Ospitalieri di San Giovanni di Gerusalemme presso cui, intorno alla met\u00e0 dell'XI secolo, sorse una piccola chiesa sempre dedicata al Santo Sepolcro, con funzione di cappella per il cimitero del vicino convento dei monaci benedettini di San Nazaro. Nel 1178 l'abate di San Nazaro assegn\u00f2 quindi la chiesa del Santo Sepolcro in locazione agli Ospitalieri; da quel momento e fino alle soppressioni volute da Napoleone Bonaparte, l'edificio venne amministrato dal Sovrano Militare Ordine di Malta.\nIl corpo di santa Toscana, che in vita trascorse numerosi anni all'interno dell'ospedale degli Ospitaleri, venne traslato all'interno dell'edificio il 29 settembre 1344 e collocato all'interno di un'arca in marmo rosso. Tra la fine del XIV secolo e l'inizio del XV secolo la chiesa venne quindi trasformata e ampliata con l'inserimento della navata nord e della \"cappella di Santa Toscana\", assumendo sostanzialmente i connotati attuali: nel 1489 venne finalmente consacrata e infine venne cambiata l'intitolazione della chiesa, che venne dedicata alla santa veronese.\nL'edificio venne nuovamente consacrato il 17 giugno 1713 dal vescovo di Verona Giovanni Francesco Barbarigo, a seguito di un episodio di sangue che coinvolse alcuni soldati all'interno dell'edificio chiesastico. Il 25 aprile 1806 un decreto napoleonico soppresse la chiesa, anche se gi\u00e0 il 6 dicembre venne dichiarata rettoria soggetta alla chiesa dei Santi Nazaro e Celso e conseguentemente riaperta al pubblico.\nDurante la seconda guerra mondiale la chiesa \u00e8 stata colpita da un bombardamento aereo: una bomba esplose nella navata centrale provocando alcuni danni e la necessit\u00e0 del restauro conservativo che si \u00e8 svolto nell'immediato dopoguerra. Inoltre nel 1964 l'Ordine di Malta fece rinnovare la cappella dedicata alla santa, spostando l'arca che contiene le sue spoglie al centro dello spazio.\nDescrizione.\nLa facciata dell'edificio, rivolta verso ovest, \u00e8 caratterizzato da una composizione asimmetrica: al centro del prospetto si apre il portale con arco a tutto sesto, inquadrato da due lesene che sorreggono una semplice trabeazione, configurazione che si ripete uguale nel portale che si apre pi\u00f9 a sinistra, in corrispondenza della navatella sinistra; tra i due portali d'accesso, inoltre, si trova una piccola edicola decorata da un affresco raffigurante santa Toscana Al centro della facciata, un piccolo occhio illuminata la navata centrale.\nLa pianta si contraddistingue per un'aula longitudinale di maggiori dimensioni scandita da tre arcata a sesto ribassato lungo entrambi i lati, al cui termine si trova il presbiterio rialzato di un gradino e protetto da una balaustra; sul fianco sinistro della chiesa si trova una navatella che si conclude con la cappella del Crocifisso, cui corrisponde sul lato opposto la cappella di Santa Toscana. Lungo la navatella sinistra si apre, in posizione centrale, anche la cappella del Santo Sepolcro, che ospita il gruppo scultoreo \"Compianto sul Cristo morto\" del XVI secolo. L'arco trionfale di accesso al presbiterio presenta un affresco raffigurante l\"'Annunciazione e il Padre eterno\", realizzata nel 1932 da Giuseppe Zancolli, mentre la parete di fondo del presbiterio presenta una \"Crocifissione\" di inizio XVI secolo, come dello stesso periodo \u00e8 la \"Crocifissione con la Vergine e la Maddalena\" che si trova in fondo alla navata di sinistra. Sopra l'arca di Santa Toscana si trova invece il trittico \"Santa Toscana tra San Giovanni Battista e San Pietro\" di Liberale da Verona, sempre di inizio XVI secolo. La navata \u00e8 coperta da una struttura lignea a capriate a vista mentre le cappelle minori e il presbiterio sono coperte da volte a crociera affrescate nel XV secolo.\nIl campanile, a pianta quadrata e caratterizzato da una cella campanaria a edicola sormontata da un cupolino impostato su di un tamburo ottagonale, \u00e8 addossato al fianco nord del presbiterio."}
{"id": "1750193", "revid": "118099987", "url": "https://it.wikipedia.org/wiki?curid=1750193", "title": "Oggetti magici di Shannara", "text": "Elenco degli oggetti magici di Shannara, ciclo di romanzi fantasy scritto da Terry Brooks, suddivisi per romanzo."}
{"id": "1750194", "revid": "125595513", "url": "https://it.wikipedia.org/wiki?curid=1750194", "title": "Regio VIII Aemilia", "text": "La regio VIII Aemilia era una delle regioni augustee d'Italia.\nDenominazione.\nCome per le altre regioni augustee la regio VIII \u00e8 denominata solo recentemente \"Aemilia\" nell'uso accademico. Originariamente le regioni augustee erano individuate solo dal numero ordinale.\nTerritorio e maggiori centri.\nIl territorio era attraversato dalla Via Emilia e corrispondeva all'antica Gallia Cispadana."}
{"id": "1750198", "revid": "124463990", "url": "https://it.wikipedia.org/wiki?curid=1750198", "title": "Regio XI Transpadana", "text": "La regio XI Transpadana era una delle regioni augustee d'Italia. Confinava a sud con la \"Regio IX Liguria\", a est con la \"Regio X Venetia et Histria\", a nord con la provincia della \"Raetia\" e a ovest con le provincie delle \"Alpes Cottiae\", delle \"Alpes Poenninae\" e delle \"Alpes Maritimae\". Il capoluogo della \"regio XI Transpadana\" era \"Mediolanum\" (la moderna Milano).\nTerritorio.\nIl territorio della \"regio XI Transpadana\" corrispondeva all'antica Gallia Transpadana, ovvero al moderno Piemonte a nord del fiume Po, alla Valle d'Aosta, al Canton Ticino e alla Lombardia con l'esclusione dei territori di Brescia, della Val Camonica, di Cremona e di Mantova, aree che facevano parte della \"Regio X Venetia et Histria\". Era anche esclusa la Val di Susa, che apparteneva alla provincia delle \"Alpes Cottiae\". L'area a sud del fiume Po era invece parte della \"Regio IX Liguria\".\nL'Italia settentrionale era chiamata dai romani \"Gallia Cisalpina\", la quale era divisa dal Po in due regioni, la Gallia Transpadana, che si trovava, come gi\u00e0 accennato, a nord del corso d'acqua, e la Gallia Cispadana, che era invece situata a sud del fiume. L'etimologia del nome di queste regioni ha origine dai \"Galli\", denominazione data dagli antichi romani a quella parte delle popolazioni celtiche che abitavano la Gallia, antica regione corrispondente all'incirca ai territori moderni di Francia, Belgio, Svizzera, Paesi Bassi, Germania entro la riva occidentale del fiume Reno e includente, in epoca repubblicana, anche la maggior parte dell'Italia settentrionale a nord del fiume Esino, corso d'acqua delle Marche.\nStoria.\nLa \"regio XI Transpadana\" fu abitata fin dai tempi pi\u00f9 antichi, molto tempo prima della conquista romana. Importanti reperti del Paleolitico sono stati trovati nel Vercellese, nel Novarese, nel Comasco e nel Varesotto. Nel Varesotto sono stati trovati reperti anche del Mesolitico. Ben pi\u00f9 diffusi sono i ritrovamenti risalenti al Neolitico: le pi\u00f9 importanti suppellettili sono ascrivibili alla cultura dei vasi a bocca quadrata, mentre altri reperti di questo periodo preistorico sono stati scoperti in Val di Susa, in Valle d'Aosta e nel Novarese, dov'\u00e8 stato trovato un sito neolitico che era destinato alla lavorazione della selce scheggiata.\nDell'Eneolitico, ovvero dell'et\u00e0 di transizione tra l'et\u00e0 della pietra e l'et\u00e0 dei metalli, sono notevoli le scoperte archeologiche in Valle d'Aosta, su cui spicca l'area megalitica di Saint-Martin-de-Corl\u00e9ans. Importanti sono anche le coeve suppellettili rinvenute in Valtellina, nelle valli bergamasche e in Brianza. \nDell'et\u00e0 del bronzo sono notevoli i ritrovamenti legati agli insediamenti palafitticoli lacustri nel Varesotto, sul Lago di Viverone, nel Torinese e sul Lago di Varese, con questi ultimi che sono ascrivibili a un periodo che ha inizio nel Neolitico. Altri ritrovamenti della stessa et\u00e0 sono stati scoperti nel Torinese e in Val di Susa, ad Arona, nel Biellese e in Valle d'Aosta.\nDell'et\u00e0 del ferro \u00e8 celebre la Cultura di Golasecca, i cui due epicentri principali sono le zone di Sesto Calende, Castelletto sopra Ticino e Golasecca, da cui il nome di questa \"facies\", e l'area nei dintorni di Como. Altri ritrovamenti legati a questa cultura preistorica sono stati rinvenuti nel Canton Ticino. Dopo l'et\u00e0 del ferro, nella \"regio XI Transpadana\" si ebbe l'insediamento dei Galli. La Gallia Cisalpina fu conquistata dai romani tra il III e il II secolo a.C., che ebbero la meglio sulle popolazioni locali con la vittoria nella guerra romano-celtica, dopo di cui inizi\u00f2 ad essere romanizzata. La romanizzazione della Pianura Padana fu poi completata in et\u00e0 augustea.\nGli antichi romani non perseguirono un'assimilazione forzata delle popolazioni conquistate, ma consentirono agli abitanti del Legnanese di continuare a professare la loro religione, utilizzare la loro lingua e mantenere le proprie tradizioni. La romanizzazione dell'area avvenne quindi per gradi.\nRisorse economiche.\nL'economia della \"regio XI Transpadana\" si basava principalmente su un'agricoltura caratterizzata da abbondanti raccolti e su un'intensa attivit\u00e0 estrattiva che era localizzata soprattutto in Valle d'Aosta e nei dintorni di Ivrea e Vercelli.\nDifesa ed esercito.\nLa \"regio XI Transpadana\" era anche importante da un punto di vista strategico: da essa si potevano controllare le valli alpine e i relativi passi.\nVie di comunicazione.\nTra le pi\u00f9 importanti vie di comunicazione della \"regio XI Transpadana\" c'era la via Mediolanum-Verbannus, che risaliva a un periodo compreso tra la fine dell'era repubblicana e i primi decenni dell'et\u00e0 imperiale; congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore).\nQuesta strada, che era finalizzata al trasporto terrestre, era integrata da vie d'acqua, il cui asse principale era il fiume Olona. A sud di Somma Lombardo (lat. \"Summa\") la via Severiana Augusta intersecava trasversalmente un'importante strada romana che collegava Novara (lat. \"Novaria\") a Como (lat. \"Comum\"), la \"Via Novaria-Comum\".\nAltre strade importanti erano la \"Via Gallica\", che iniziava a \"Mestracum\" e che terminava a \"Augusta Taurinorum\", la \"Via delle Gallie\", che congiungeva Ivrea (\"Eporedia\") a Lione (\"Lugdunum\") attraversando la Valle d'Aosta e valicando le Alpi al colle del Gran San Bernardo, la strada che collegava Milano con il Monginevro, la via che metteva in comunicazione Milano e la \"Raetia\", la strada da Torino a Tortona e la \"Via Spluga\", che congiungeva Milano al Passo dello Spluga passando per Lecco (lat. \"Leucera\") e Monza (lat. \"Modicia\").\nAltre strade rilevanti che attraversavano la \"regio XI Transpadana\" erano la \"via Emilia\", che collegava \"Ariminum\" con \"Augusta Pretoria\", la \"via Regina\", che collegava \"Mediolanum\" con la Valtellina passando da \"Comum\" e la \"via Mediolanum-Ticinum\" (da Milano a Pavia). La rete viaria romana della \"regio XI Transpadana\" era completata da strade secondarie che raggiungevano le localit\u00e0 e gli insediamenti minori.\nRitrovamenti archeologici.\nPer quanto riguarda le citt\u00e0 della \"regio XI Transpadana\", sono giunti sino all'et\u00e0 moderna le tracce urbanistiche (reticoli delle vie e tracciati delle mura) di varie localit\u00e0 romane: i resti pi\u00f9 evidenti si riscontrano a Como, Pavia, Aosta e Torino. A Novara, in particolare, delle mura, sono stati trovati anche resti tangibili, mentre per la restante delle citt\u00e0 accennate, si pu\u00f2 indovinare il tracciato delle strade e della cita muraria studiando l'andamento dell'assetto viario e dei profili degli edifici moderni; altro esempio di quest'ultimo tipo \u00e8 Milano, dove si \u00e8 individuato il percorso delle mura, delle strade principali e dell'ubicazione del foro. In particolare il foro romano di Milano si trovava, con ogni probabilit\u00e0, nella zona della moderna piazza San Sepolcro. A Milano sono poi venute alla luce, in via Brisa, i resti delle terme e del palazzo imperiale dell'antica \"Mediolanum\". \nA Bergamo \u00e8 stato identificato il percorso delle strade principali e l'ubicazione del foro; quest'ultimo si trovava, con ogni probabilit\u00e0, nella zona di piazza Duomo, mentre sono stati rinvenuti i resti tangibili del teatro, che si trovava sul colle di San Giovanni. A Como sono stati identificati il tracciato di alcune strade e la posizione del foro; sono giunti al XX secolo i resti delle mura repubblicane e di alcune torri di difesa. A Pavia sono stati trovati i resti di un ponte che scavalcava il Ticino non lontano dal Ponte Vecchio.\nAl colle del Gran San Bernardo, lungo la strada romana che valicava le Alpi e che passava sotto una rupe sacra, sono stati trovati i resti di un piccolo tempio databile tra il I e il II sec. d.C. e di due \"mansiones\" \u2013 ovvero di due stazioni di posta \u2013 risalenti al I sec. d.C. Sempre per quanto riguarda le vie di comunicazione sono stati ritrovati anche i resti, in Valle d'Aosta, della \"via delle Gallie\", e a Somma Lombardo della via Severiana Augusta. Per quanto concerne i ponti, oltre ai resti rinvenuti a Pavia, ne sono trovate testimonianze tangibili in Valle d'Aosta anche a Pont-Saint-Martin, sul torrente Buthier ad Aosta e Aymavilles (cosiddetto \"ponte acquedotto di Pont d'A\u00ebl\").\nPer quanto riguarda i resti delle abitazioni, ne sono state trovate testimonianze tangibili in Valle d'Aosta, a Ivrea, a Chieri, a nord di Torino, in Val di Susa, nel Novarese, ad Angera, a Ghisalba, a Isso e nel Comasco. Per quanto concerne le necropoli, sono stati effettuati importanti ritrovamenti ad Aosta, a Vercelli, a Biella, ad Angera: i reperti funebri portati alla luce nel territorio un tempo facente parte della \"regio XI Transpadana\" sono ascrivibili a tutta la storia romana, dall'era repubblicana a quella tardo imperiale.\nCitt\u00e0.\nLe principali citt\u00e0 della \"regio XI Transpadana\" erano \"Mediolanum\" (la moderna Milano, che ne era anche capoluogo), \"Augusta Taurinorum\" (Torino), \"Augusta Praetoria\" (Aosta), \"Bergomum\" (Bergamo), \"Bugella\" (Biella), \"Comum\" (Como), \"Eporedia\" (Ivrea), \"Laus Pompeia\" (Lodi), \"Novaria\" (Novara), \"Rigomagus\" (Trino), \"Sebuinus\" (Angera), \"Ticinum\" (Pavia) e \"Vercellae\" (Vercelli).\nL'elenco dettagliato delle \"urbs\", delle \"civitas\" e dei \"vicus\" della \"regio XI Transpadana\" \u00e8:"}
{"id": "1750208", "revid": "122852179", "url": "https://it.wikipedia.org/wiki?curid=1750208", "title": "Bambino di Taung", "text": "Il Bambino di Taung \u00e8 il nome con cui \u00e8 comunemente conosciuto il fossile di un cranio infantile di un \"Australopithecus africanus\" risalente a 2,3 milioni di anni fa, ritrovato a Taung (Sudafrica) nel 1924.\nRitrovamento.\nIl fossile fu trovato nel 1924 da un operaio che lavorava in una cava di pietra presso Taung in Sud Africa ed estratto da una pietra nella quale era incastrato. Il campione \u00e8 di valore eccezionale per i pezzi recuperati: cranio, mandibola con i denti e una parte dell'endocranio che ha permesso di valutare anche lo sviluppo cerebrale. La capacit\u00e0 del cranio fu stimata in 405\u00a0cm3, il che fa dedurre un volume di 440\u00a0cm3 per un individuo adulto, all'incirca corrispondente a quello di uno scimpanz\u00e9. Una successiva analisi al computer condotta nel 2007 ha ricalcolato il volume a 382\u00a0cm3 per il bambino e a 406\u00a0cm3 per gli adulti, valori inferiori a quelli del \"Paranthropus\".\nIl campione fu analizzato da Raymond Dart, anatomista all'Universit\u00e0 di Witwatersrand (Sud Africa), che ne riconobbe l'importanza e pubblic\u00f2 i risultati dei suoi studi sulla rivista \"Nature\" nel 1925 indicandolo come appartenente a una nuova specie intermedia tra le scimmie e l'uomo. In quel periodo tuttavia la comunit\u00e0 scientifica era affascinata dalla recente scoperta dell\"'Uomo di Piltdown\" (rivelatosi poi un falso), che aveva un cervello piuttosto grande e denti scimmieschi, l'esatto opposto del ritrovamento di Taung, e l'interpretazione di Dart fu quindi ignorata per alcuni decenni.\nI reperti sono conservati presso l'Universit\u00e0 di Witwatersrand di Johannesburg.\nCaratteristiche.\nL'individuo aveva ancora i denti da latte, ma gli stavano gi\u00e0 crescendo quelli definitivi; considerando che nell'uomo moderno questo avviene attorno al sesto anno di vita mentre negli scimpanz\u00e9 verso il terzo, si pu\u00f2 presumere che il bambino di Taung al momento della morte potesse avere un'et\u00e0 superiore ai 3 anni; tra l'altro la dentatura somigliava a quella umana.\nIl bambino doveva essere alto circa 105\u00a0cm e pesare all'incirca 10\u201312\u00a0kg. Viveva probabilmente in una savana.\nSi pu\u00f2 per lui immaginare una postura eretta anche se le dimensioni del cervello sono ancora di proporzioni scimmiesche.\nL'esame del fossile indica che l\"Australopithecus africanus\" aveva un tasso di crescita pi\u00f9 vicino a quello di uno scimpanz\u00e9 che all\"'Homo sapiens\". Ma anche altre specie intermedie come \"Homo ergaster\" e \"Homo erectus\" sono passate per fasi di sviluppo intermedie tra quelle delle scimmie antropomorfe e l'uomo moderno, come si \u00e8 dedotto dal fossile del ragazzo di Turkana.\nDa alcune similarit\u00e0 nelle incisioni riscontrate nel cranio e nella cavit\u00e0 oculare, si \u00e8 recentemente supposto che il bambino di Taung possa essere rimasto vittima dell'attacco da parte di un'aquila o di un altro grande uccello predatore."}
{"id": "1750209", "revid": "599013", "url": "https://it.wikipedia.org/wiki?curid=1750209", "title": "Jeanette Campbell", "text": "Specializzata nello stile libero, vinse la medaglia d'argento nei ai Giochi olimpici di Berlino 1936.\nCarriera.\nNata in Francia, inizi\u00f2 col nuoto all'et\u00e0 di sei anni. Nel 1932 vinse il suo primo titolo ai Campionati argentini sui 100 metri, battendo il record sudamericano col tempo di 1:18:6, che batter\u00e0 nuovamente ai Campionati Sudamericani del 1935 a Rio de Janeiro, dove batte anche il record dei con il tempo di 5:47:8. \u00c8 sempre nel 1935 che, pensando ai Giochi olimpici di Berlino, decide di prendere la cittadinanza argentina.\nAi Giochi del 1936 lei era l'unica donna della delegazione argentina, la prima donna in assoluto che rappresentava il paese sudamericano alle Olimpiadi. L'8 agosto nelle qualificazioni batte il record sudamericano ed eguaglia quello olimpico col tempo di 1:06:8, migliorato ulteriormente di due decimi il giorno dopo in semifinale, dove batte tra l'altro la primatista del mondo, l'olandese Willy den Ouden. Per gran tempo in testa, nella finale fu bruciata nel finale da un'altra olandese, Rie Mastenbroek, migliorando comunque ancora il record sudamericano, portandolo a 1:06.4.\nOltre che per i risultati, la Campbell ebbe notevole successo per la sua avvenenza, infatti durante i Giochi fu eletta, dalla stampa accreditata, \"Miss Olimpic Berl\u00edn 1936\".\nDopo aver saltato i Giochi del 1940, che non si svolsero a causa della seconda guerra mondiale, si spos\u00f2 ed ebbe tre figli, tuttavia torn\u00f2 alle competizioni e fu un importante riferimento per lo sport argentino negli anni successivi, fino ad essere portabandiera della delegazione argentina alle Olimpiadi di Tokio del 1964."}
{"id": "1750210", "revid": "119639197", "url": "https://it.wikipedia.org/wiki?curid=1750210", "title": "Palazzo del Pero", "text": "Palazzo del Pero \u00e8 una frazione del Comune di Arezzo, situata a 10\u00a0km dalla citt\u00e0 in direzione Sansepolcro, ed \u00e8 il capoluogo dell'omonima Circoscrizione 6 che comprende anche le frazioni di Pieve a Ranco e Rassinata.\nIl territorio della Circoscrizione \u00e8 molto esteso ma poco popolato e presenta caratteristiche ambientali e climatiche diverse dal resto del Comune in quanto semi montane.\nIl territorio della frazione \u00e8 ricco di testimonianze storiche dal discreto valore architettonico come la Pieve di San Donnino a Maiano, la Badia di San Veriano, il Castello di Ranco e molti altri ancora, tutti inseriti in siti paesaggistici particolari e di pregio.\nIl territorio della frazione \u00e8 attraversato dal tratto della S.G.C. due mari Grosseto-Fano che congiunge Arezzo con Monterchi, la SS73 var.\nClima.\nDati:https://www.sir.toscana.it/\nInfrastrutture e trasporti.\nFerrovie.\nDal 1886 al 1945 era in funzione anche la Ferrovia Appennino Centrale a scartamento ridotto che partiva da Arezzo e arrivava fino a Fossato di Vico e a Palazzo del Pero aveva la sua stazione ferroviaria."}
{"id": "1750218", "revid": "599013", "url": "https://it.wikipedia.org/wiki?curid=1750218", "title": "Mamadou Bagayoko (calciatore 1979)", "text": ""}
{"id": "1750221", "revid": "114044191", "url": "https://it.wikipedia.org/wiki?curid=1750221", "title": "Valeriano Ottino", "text": "Carriera.\nGiocatore.\nCresce nella Pro Vercelli, con cui esordisce in Serie B a 16 anni. Dopo un biennio con i piemontesi passa al Modena, con cui debutta in Serie A in una stagione culminata con la retrocessione tra i cadetti. L'anno successivo contribuisce al ritorno degli emiliani nel massimo campionato.\nLo scoppio della seconda guerra mondiale interrompe l'attivit\u00e0 sportiva, ripresa al termine delle vicende belliche con la maglia del Venezia. Con i lagunari disputa tre stagioni, le ultime due condite da 26 gol.\nPassa quindi all'Atalanta, sempre in Serie A, lasciando Bergamo dopo una stagione.\nAllenatore.\nAllen\u00f2 Sambenedettese, Giulianova, Chieti, , Pro Vercelli e Biellese. "}
{"id": "1750222", "revid": "1543377", "url": "https://it.wikipedia.org/wiki?curid=1750222", "title": "Gisela Arendt", "text": "Specializzata nello stile libero, ha vinto la medaglia d'argento nella staffetta 4x100\u00a0m sl e il bronzo nei 100\u00a0m sl ai Giochi olimpici di Berlino 1936.\nCollegamenti esterni.\nScheda su Sports reference"}
{"id": "1750225", "revid": "1154737", "url": "https://it.wikipedia.org/wiki?curid=1750225", "title": "Botro del Molino", "text": "Il Botro del Molino \u00e8 il pi\u00f9 grande, sia per lunghezza che per portata, tributario del Rio Ardenza. Deve il suo nome all'antico mulino costruito sul corso del torrente.\nIl corso del Botro del Molino.\nIl Botro del Molino nasce a 300 metri sul livello del mare, in prossimit\u00e0 del Monte Nero (313\u00a0m s.l.m.). A differenza degli altri torrenti della zona il corso d'acqua vanta di numerose sorgenti che garantiscono una portata alquanto simile per ogni stagione. Durante l'estate, quando il ramo maggiore del Rio Ardenza secca, evita che il corso d'acqua si prosciughi completamente.\nPer i primi tre chilometri il corso del fiume \u00e8 attraversato dai numerosi ponti di un'antica ma importante strada di collegamento, che offre numerosi scorci di paesaggi di raro splendore. La pendenza del Botro del Molino rimane superiore al 10% fino all'antico mulino, quando, il corso d'acqua, dopo aver attraversato un punto in cui \u00e8 guadabile, diventa pi\u00f9 ampio e lento.\nIn questo breve tratto il Botro del Molino aggira le pendici del Monte Rotondo, noto per la Villa Dupouy, ormai in rovina, posta in cima al colle di forma quasi perfettamente rotonda\nDopo quattro chilometri dalla sorgente il Botro del Molino si getta nel Rio Ardenza presso la fattoria Sant'Al\u00f2, con una portata considerevole per la sua lunghezza minima."}
{"id": "1750242", "revid": "111433", "url": "https://it.wikipedia.org/wiki?curid=1750242", "title": "Henry Carey, I barone Hunsdon", "text": "Biografia.\nIl re aveva concesso al cortigiano William Carey, marito di Maria Bolena, numerosi possedimenti e tenute nel corso della relazione con Maria Bolena e immediatamente prima della nascita del bambino.\nEssendo nato poco prima dell'inizio della relazione tra Enrico VIII e Anna Bolena, \u00e8 probabile che Enrico VIII sarebbe stato troppo in imbarazzo a riconoscere il suo figlio illegittimo avuto dalla sorella della sua amante, poich\u00e9 in quel periodo era determinato a divorziare da Caterina d'Aragona per sposare Anna, quindi era pi\u00f9 opportuno non rendere ufficiale la questione. In ogni caso, la somiglianza tra il giovane Henry e il sovrano era tale da suscitare numerose speculazioni nei contemporanei. \nWilliam Carey mor\u00ec il 23 giugno 1528 durante un'epidemia di sudore anglico (una malattia infettiva provocata con ogni probabilit\u00e0 dall'hantavirus e che flagell\u00f2 ripetutamente l'Inghilterra durante tutto il XVI secolo). Alla morte del padre, Enrico VIII prontamente concesse ad Anna Bolena l'affidamento di suo nipote (e forse suo figlio) di due anni, Henry Carey. Peraltro, all'epoca la consuetudine di allevare a corte giovani rampolli di famiglie nobili era pratica abituale: la stessa Anna Bolena e Maria, madre di Henry, erano state educate presso la corte di Francia, grazie all'intercessione del loro padre Tommaso Bolena, diplomatico.\nNel 1559, quando la cugina (o forse sorellastra) Elisabetta I sal\u00ec al trono, fu nobilitato come Barone di Hunsdon, con terre in Hertfordshire, Kent, Hampshire, e divenne Capitano dei Signori Pensionati di Elisabetta, guardia del corpo personale della regina. Infine divenne Lord Ciambellano.\nNel 1569 (novembre) durante la rivolta delle terre del Nord, con l'aiuto dei dissidenti in Scozia, egli \u00e8 chiamato come luogotenente-generale delle forze nel nord della regina; la ribellione fu annientata nel febbraio 1570 e i restanti ribelli furono scacciati in Scozia.\nMor\u00ec nel 1596 nella sua residenza londinese di Somerset House, sinceramente compianto dalla regina che predispose per lui un imponente funerale di stato. Fu sepolto nell'Abbazia di Westminster a Londra."}
{"id": "1750246", "revid": "2131061", "url": "https://it.wikipedia.org/wiki?curid=1750246", "title": "Partito di Centro (Norvegia)", "text": "Il Partito Centrista (\"Senterpartiet\", SP) \u00e8 un partito politico norvegese.\nStoria.\nIl partito \u00e8 stato fondato nel 1920 con il nome di \"Partito degli agricoltori\", nome che \u00e8 stato mutato solo nel 1959. SP non \u00e8 riconducibile alle tradizionali ideologie del XIX secolo. \u00c8, infatti, nato con lo scopo specifico di difendere gli interessi delle zone rurali del paese e per favorire una politica decentrata ed autonomista.\nSino al 1972 \u00e8 stato contrario all'ingresso della Norvegia nella Comunit\u00e0 Europea. Ha preso parte sia a coalizioni di centro-sinistra che di centro-destra. In Norvegia, per\u00f2, come un po' in tutti i paesi scandinavi, spesso, pi\u00f9 che di coalizioni di centro-destra si parla di coalizioni di partiti \"non-socialisti\". Il forte peso del Partito Laburista Norvegese, infatti, ha spinto partiti di centrosinistra ad allearsi con la destra pur di garantire un'alternanza al governo.\nSP ha preso parte a sette governi tra il 1930 ed il 2000 e di questi ne ha guidati tre. Con il passar del tempo il partito si \u00e8 caratterizzato sempre meno come rappresentante del mondo agricolo ed ha accentuato l'attenzione alle politiche ambientaliste e di decentramento politico-amministrativo.\nAlle elezione del 2005 il partito ha ottenuto il 6,5% dei voti ed 11 deputati. \u00c8 entrato, cos\u00ec, a far parte della coalizione di governo \"Rosso-Verde\" insieme ai Laburisti ed al Partito della Sinistra Socialista."}
{"id": "1750248", "revid": "36426", "url": "https://it.wikipedia.org/wiki?curid=1750248", "title": "Motore Douvrin", "text": "I motore Douvrin sono una famiglia di motori prodotti dal 1977 al 1997 da una joint-venture tra le due Case automobilistiche francesi Renault e Peugeot. Questo motore \u00e8 stato progettato dall'ingegnere Jean-Jacques His (padre di motori di Formula 1 di Renault e Ferrari).\nStoria e caratteristiche.\nL'origine dei motore Douvrin conosciuto anche come \"motore J\" o \"blocco J\" va fatta risalire al 1969, anno in cui, tra la Casa di Sochaux e quella di Billancourt, nacque una joint-venture finalizzata alla produzione di motori automobilistici. Da tale collaborazione nacquero in realt\u00e0 ben due famiglie di motori, una di fascia pi\u00f9 bassa ed una di fascia pi\u00f9 alta. La prima sarebbe divenuta nota come Motore PSA-Renault Type X, e sarebbe stata utilizzata prevalentemente dalla Peugeot (ed in seguito dall'intero Gruppo PSA) per diverse sue vetture. La seconda famiglia di motori scaturita dalla collaborazione tra Peugeot e Renault fu invece la famiglia di motori Douvrin, che prese il nome dalla citt\u00e0 di Douvrin, ove sorgeva lo stabilimento in cui venivano prodotti tali motori. Nello stesso stabilimento venivano tra l'altro assemblati anche i motori PRV, che vedevano anche la collaborazione della svedese Volvo.&lt;br&gt;\nTale stabilimento esiste ancor oggi e viene utilizzato dalla Peugeot.&lt;br&gt;\nI motore Douvrin costituiscono una testimonianza abbastanza lampante di uno dei momenti pi\u00f9 significativi della storia della Renault, vale a dire il periodo in cui era in collaborazione con la American Motors. Alcuni modelli della Casa francese vennero infatti commercializzati (peraltro con scarso successo) anche negli USA, mentre i primi modelli del gruppo AMC cercarono di fare capolino anche in Europa. Uno di questi \u00e8 stato il fuoristrada Jeep Cherokee, proposto in Europa anche con un motore diesel da 2.1 litri. Questo motore era un motore Douvrin.&lt;br&gt;\nIn generale, i motore Renault-PSA Type J condividevano le seguenti caratteristiche costruttive:\nSe i piccoli motori della Serie X sono stati utilizzati prevalentemente dalla Peugeot e dal Gruppo PSA, i motore Renault-PSA Type J hanno visto un utilizzo decisamente pi\u00f9 massiccio da parte della Casa di Billancourt, che li ha montati anche su mezzi commerciali della Casa e su alcuni modelli di altre marche che, previo accordo con la Renault, hanno potuto usufruire anch'essi di alcune varianti di motori Douvrin. Presso la Renault, i motore Douvrin sono anche chiamati \"Type J\" o ancor pi\u00f9 comunemente \"Bloc J\". Per questo motivo, essi sono codificati con un codice di tre caratteri che comincia sempre con la lettera \"J\".&lt;br&gt;\nI motore Renault-PSA Type J ricoprivano una fascia compresa tra i 2 ed i 2.2 litri, ed erano suddivisibili in tre gruppi principali, ognuno dei quali a sua volta era costituito da pi\u00f9 varianti motoristiche. Due di questi tre gruppi erano costituiti da motori a benzina, mentre l'altro, pur essendo costituito da motori diesel, era strettamente derivato dalle corrispondenti unit\u00e0 a benzina.&lt;br&gt;\nDi seguito vengono illustrate pi\u00f9 in dettaglio le tre principali suddivisioni dei motori Douvrin.\nMotore Douvrin 2.0 a benzina.\nLa versione da due litri aveva le seguenti caratteristiche:\nSi trattava quindi di un motore superquadro, che venne prodotto in tre varianti: la variante a carburatore monocorpo era codificata con la sigla J5R, mentre quella a carburatore doppio corpo portava la sigla J6R e quella ad iniezione, esistita sia a 2 che a 3 valvole per cilindro (ma sempre monoalbero in testa) era siglata J7R.&lt;br&gt;\nDi seguito sono riepilogate le caratteristiche e le applicazioni delle tre varianti.\nMotore Douvrin 2.2 a benzina.\nIl secondo grande gruppo di versioni dei motori Douvrin \u00e8 quello delle versioni da 2.2 litri a benzina. Tali versioni nascevano dall'unit\u00e0 da 2 litri, la quale per\u00f2 ha usufruito di un nuovo albero a gomiti dotato di manovelle pi\u00f9 lunghe: ci\u00f2 ha permesso un allungamento della corsa dei cilindri, passata da 82 ad 89 mm, mentre l'alesaggio \u00e8 rimasto fermo ad 88 mm, rendendo il motore sottoquadro. Si tratta di un motore monoalbero per lo pi\u00f9 a due valvole per cilindro, ma con alcune applicazioni a 3 valvole per cilindro come nella versione da 2 litri. Il 2.2 litri Douvrin, ovvero della Serie J, montata anche su alcuni modelli del Gruppo PSA, non va confusa con il 2.2 litri di origine Simca, anch'esso utilizzato nello stesso periodo sempre da alcuni modelli del gruppo francese. Il 2.2 litri Simca, infatti, aveva una cilindrata di 2155 e non di 2165 cc.&lt;br&gt;\nTornando al 2.2 litri Douvrin, esso era noto presso la Renault con la sigla J7T se alimentato ad iniezione, e J6T se alimentato a carburatore. Altre sigle vennero adottate dalle altre Case che ne fecero uso. Questo motore \u00e8 stato proposto in quattro varianti, descritte di seguito.\nDiesel da 2.1 litri.\nDall'unit\u00e0 a benzina da 2.2 litri \u00e8 stata derivata anche una versione a gasolio. Per realizzare tale versione partendo dal 2.2 litri Douvrin, tra le varie modifiche ed adattamenti del caso, \u00e8 stato ridotto l'alesaggio dei cilindri, da 88 ad 86 mm. Come risultato si \u00e8 ottenuta una cilindrata di 2068 cc. Inoltre, sono state adottate delle canne cilindri in ghisa per reggere gli elevatissimi valori di compressione del nuovo motore ed \u00e8 stata montata una testata completamente nuova. L'alimentazione era ad iniezione indiretta, mentre la distribuzione era unicamente a due valvole per cilindro.\nIl diesel Douvrin era siglato J8S presso la Casa della Losanga, mentre la statunitense Jeep, che lo ha adottato per la prima generazione della Cherokee lo identificava con la sigla 121. \u00c8 stato proposto in tre varianti. La Casa statunitense (all'epoca partecipata dalla Renault) aveva gi\u00e0 impiegato sulla CJ-7 la versione aspirata sui modelli destinati ad alcuni mercati (come Francia e Belgio) a partire dal giugno 1982.\nAltre varianti.\nIl motore \"J7T\" (vale a dire quello da 2.2 litri) nella configurazione ad iniezione elettronica, che in Europa erogava fino a 130 CV, \u00e8 stato proposto anche nel mercato statunitense, ma con una forte riduzione di potenza a causa delle severissime norme antinquinamento gi\u00e0 all'epoca vigenti oltreoceano. Questo motore, della potenza massima di 110 CV, \u00e8 stato montato su:\nDal 1991, ne \u00e8 stata proposta una versione catalizzata, anche in Europa, che anche in questo caso ha causato un sensibile decremento di potenza, scesa fino a 110 CV. In questa configurazione, questo motore \u00e8 stato montato sulla \"Renault Espace Mk2 2.2\", prodotta appunto fino al 1996 e gi\u00e0 illustrata nella tabella relativa al motore 2.2 a benzina."}
{"id": "1750251", "revid": "2043126", "url": "https://it.wikipedia.org/wiki?curid=1750251", "title": "Abramo (miniserie televisiva)", "text": "Abramo (\"Abraham\") \u00e8 una miniserie televisiva del 1993, diretta da Joseph Sargent, che apre la collana \"Le storie della Bibbia\".\nLa fiction \u00e8 nota anche con i titoli Le storie della Bibbia: Abramo e La Bibbia: Abramo; and\u00f2 in onda in prima visione su Rai 1 nel 1993. Le riprese sono state effettuate in Marocco, a Ouarzazate.\nTrama.\nPer ordine di Dio, Abram, la moglie Sarai e la sua parte di trib\u00f9 vanno in giro per il deserto a cercare la terra promessa. Scoppiano vari conflitti e Lot, nipote di Abramo, si stabilisce a Sodoma. Abramo, molto addolorato per l'allontanamento dal nipote, su consiglio di Sara si unisce alla schiava Agar che genera suo figlio Ismaele. Per\u00f2 Dio, sotto forma di tre uomini, va a dire ad Abramo che avr\u00e0 un figlio da Sara che chiamer\u00e0 Isacco ed Agar \u00e8 cacciata insieme al figlio nel Deserto di Paran. Poi Dio mette alla prova Abramo, dicendogli di sacrificare il proprio figlio Isacco, ma lo fermer\u00e0 giusto in tempo, capendo che egli \u00e8 pronto ad ubbidire a Dio."}
{"id": "1750260", "revid": "775372", "url": "https://it.wikipedia.org/wiki?curid=1750260", "title": "Maison de l'Italie", "text": "La Maison de l'Italie \u00e8 una residenza studentesca della \"Cit\u00e9 internationale universitaire de Paris\" (CIUP), una fondazione nazionale francese riconosciuta d'utilit\u00e0 pubblica.\nLa Maison d'Italie \u00e8 una delle residenze pi\u00f9 rappresentative della CIUP. Inaugurata nel 1958, ha accolto pi\u00f9 di studenti e ricercatori contribuendo al consolidamento delle collaborazioni scientifiche tra universit\u00e0 e istituti di ricerca italo-francesi. Grazie anche alle iniziative dei suoi residenti, gran parte dei quali di nazionalit\u00e0 italiana, si \u00e8 anche affermata come uno dei luoghi principali di diffusione della cultura italiana in ambito francese."}
{"id": "1750264", "revid": "287204", "url": "https://it.wikipedia.org/wiki?curid=1750264", "title": "Joaquin Guzman", "text": ""}
{"id": "1750265", "revid": "2208396", "url": "https://it.wikipedia.org/wiki?curid=1750265", "title": "Joaqu\u00edn Guzm\u00e1n", "text": "Guzm\u00e1n era il capo di un'organizzazione criminale dedita al traffico internazionale di droga, chiamata cartello di Sinaloa dal suo stato messicano natale in cui ha la propria base di commercio. La rivista Forbes lo inser\u00ec nella lista degli uomini pi\u00f9 ricchi del mondo al 25\u00ba posto, e oggi ha un patrimonio stimato sui 14 miliardi di dollari.\nGuzm\u00e1n nacque a Sinaloa e crebbe in una povera famiglia di agricoltori. Sub\u00ec abusi fisici dal padre, attraverso il quale entr\u00f2 nel traffico della droga, aiutandolo a coltivare la marijuana per gli spacciatori locali durante l'inizio della sua et\u00e0 adulta. Alla fine degli anni settanta, Guzm\u00e1n cominci\u00f2 a lavorare per H\u00e9ctor Luis Palma Salazar, uno dei signori della droga messicani emergenti. Aiut\u00f2 Salazar a tracciare le rotte per muovere la droga a Sinaloa e negli Stati Uniti. In seguito, a met\u00e0 degli anni ottanta, si occup\u00f2 della logistica per Miguel \u00c1ngel F\u00e9lix Gallardo, uno dei massimi narcotrafficanti del paese, ma nel 1989, dopo l'arresto di Gallardo, fond\u00f2 il suo cartello.\nGuzm\u00e1n sovrintendeva le operazioni per mezzo delle quali la cocaina, la metanfetamina, marijuana e eroina venivano prodotte in massa, introdotte e distribuite negli Stati Uniti e in Europa, i posti dove venivano maggiormente consumate. Riusc\u00ec in questo usando per la prima volta celle di distribuzione e lunghi tunnel sotto i confini, che gli permisero di esportare negli Stati Uniti pi\u00f9 droga di ogni altro trafficante della storia. La leadership di Guzm\u00e1n gli port\u00f2 una quantit\u00e0 immensa di potere e ricchezza; la Drug Enforcement Administration (DEA) stim\u00f2 che eguagliava l'influenza e la ricchezza di Pablo Escobar.\nGuzm\u00e1n fu catturato per la prima volta nel 1993 in Guatemala e fu estradato in Messico e condannato a venti anni in prigione per omicidio e traffico di droga. Nel 2001, corrompendo le guardie carcerarie, fugg\u00ec da una prigione federale di massima sicurezza. Come conseguenza del suo status da fuggitivo, c'era una ricompensa combinata di $8,8 milioni dal Messico e dagli Stati Uniti per informazioni utili alla cattura, e fu arrestato in Messico nel 2014. Fugg\u00ec nel 2015, prima della condanna ufficiale, attraverso un tunnel sotto la sua cella. Le autorit\u00e0 messicane lo ricatturarono dopo una sparatoria nel 2016 e l'anno dopo lo estradarono negli Stati Uniti. Nel 2019, fu dichiarato colpevole di una serie di capi di accusa correlati alla sua leadership del Cartello di Sinaloa, e sta attualmente scontando una condanna all'ergastolo nell'ADX Florence.\nBiografia.\nGiovent\u00f9.\nI suoi genitori erano Emilio Guzm\u00e1n Bustillos e Mar\u00eda Consuelo Loera P\u00e9rez. I suoi nonni paterni erano Juan Guzm\u00e1n e Otilia Bustillos, e i suoi nonni materni erano Ovidio Loera Cobret e Pomposa P\u00e9rez Uriarte. Per molte generazioni, la sua famiglia ha vissuto a La Tuna. Suo padre \u00e8 ufficialmente un allevatore di bestiame, come la maggior parte dei conoscenti della cittadina in cui Guzm\u00e1n \u00e8 cresciuto; secondo alcune fonti, per\u00f2, probabilmente \u00e8 stato anche un gomero (agricoltore di papavero da oppio). Guzm\u00e1n ha due sorelle pi\u00f9 piccole, Armida e Daniele Scuto e quattro fratelli minori: Miguel \u00c1ngel, Aureliano, Arturo e Emilio. Ha avuto anche tre fratelli di cui non si conosce il nome, che morirono per cause naturali quando era molto giovane.\nIl giovane Joaqu\u00edn abbandona la scuola del terzo grado per lavorare con suo padre ed \u00e8 regolarmente picchiato insieme ai fratelli; qualche volta fugge nella casa della nonna materna per sfuggire a tale trattamento. La scuola pi\u00f9 vicina alla sua casa era distante circa 100 km, quindi El Chapo viene istruito da insegnanti viaggiatori durante i suoi primi anni, proprio come il resto dei suoi fratelli. \nCon poche opportunit\u00e0 di impiego nella sua citt\u00e0 natale, si \u00e8 dedicato alla coltivazione del papavero da oppio, una pratica comune tra i residenti locali. Durante la stagione della raccolta, Guzm\u00e1n e i suoi fratelli hanno percorso molte volte le colline di Badiraguato per tagliare il germoglio del papavero. Inoltre si \u00e8 subito distinto per la vendita di marijuana nel suo quartiere.\nSuo padre sperpera la maggior parte dei profitti in alcolici e donne e spesso torna a casa senza soldi. Stanco di questa cattiva gestione, El Chapo, all'et\u00e0 di 15 anni, coltiva la propria piantagione di marijuana con quattro cugini (Arturo, Alfredo, Carlos e H\u00e9ctor) che abitano nelle vicinanze. Con le sue prime produzioni di marijuana sostiene finanziariamente la sua famiglia.\nQuando \u00e8 ancora un adolescente, tuttavia, suo padre lo butta fuori di casa, quindi va a vivere con suo nonno. Durante l'adolescenza acquisisce il soprannome \"El Chapo\" per i suoi 1,68 metri di altezza e per il fisico tozzo. Mentre la maggior parte degli abitanti di Badiraguato lavoravano nei campi di papavero della Sierra Madre Occidentale, Guzm\u00e1n lascia la sua citt\u00e0 natale in cerca di opportunit\u00e0 grazie allo zio Pedro Avil\u00e9s P\u00e9rez, uno dei pionieri del traffico di droga messicano. Lascia quindi Badiraguato e si unisce alla criminalit\u00e0 organizzata.\nDurante gli anni '80 lavora per il \u201cdottore\u201d della droga H\u00e9ctor \"El G\u00fcero\" Palma, trasportando droghe e controllando le loro spedizioni dalla Sierra Madre alle zone urbane vicino al confine degli Stati Uniti e Messico con gli aerei. Fin dall'inizio delle sue iniziative nella criminalit\u00e0 organizzata si dimostra ambizioso e pressa regolarmente i suoi superiori per consentirgli di aumentare la quantit\u00e0 di narcotici da trasportare attraverso il confine.\nHector favorisce l\u2019approccio violento e dittatoriale quando si lavora; la sua legge sancisce che, se la spedizione di droga non viene recapitata in tempo, si pu\u00f2 uccidere il contrabbandiere sparandogli in testa. Coloro che lo circondano impararono che il \"truffare\" o \"andare con altri concorrenti\", anche se offrono prezzi migliori, \u00e8 molto scomodo.\nI dirigenti del Cartello di Guadalajara amano l'acume del Chapo, e all'inizio degli anni '80 lo presentano a F\u00e9lix Gallardo, uno dei maggiori signori della droga in Messico.\nEl Chapo prima lavora come autista per F\u00e9lix Gallardo poi si fa carico della logistica, coordinando le spedizioni di droga dalla Colombia al Messico per via terrestre, aerea e marittima. D'altra parte, Palma, assicura che le consegne arrivino ai consumatori negli Stati Uniti. El Chapo presto, per\u00f2, guadagna rispetto e incomincia a lavorare direttamente per F\u00e9lix Gallardo.\nGuerra con il cartello di Tijuana (1989-1993).\nEl Chapo, dal canto suo, approfitta della \u201clite\u201d tra la DEA e Felix aumentando il suo potere nell\u2019organizzazione tanto che, quando Felix viene arrestato nel 1989, induce alla scelta di dividere il territorio del cartello di Guadalajara tra le gang. I fratelli Arellano F\u00e9lix formano il cartello di Tijuana, che controlla il corridoio di Tijuana, la famiglia Carrillo Fuentes costituisce il cartello di Ju\u00e1rez che controlla la zona centrale di Chihuahua e la rimanente frazione \u00e8 lasciata al Cartello di Sinaloa sotto i trafficanti Ismael \"El Mayo\" Zambada, Palma e El Chapo Guzm\u00e1n che controllano la Costa del Pacifico. Guzm\u00e1n, in particolare, \u00e8 responsabile dei corridoi della droga di Tecate, Baja California e Mexicali e San Luis R\u00edo Colorado, due frontiere che collegano gli stati di Sonora e Baja California con gli Stati Uniti d'America dell'Arizona e della California.\nEl Chapo ha decine di propriet\u00e0 in varie parti del paese e le persone di fiducia acquistano le propriet\u00e0 per suo conto. La maggior parte sono situate in quartieri residenziali e fungono da stoccaggio per droga, armi e denaro. Detiene anche numerosi ranch in tutto il Messico nei quali si lavora l'oppio e la marijuana. Nelle zone di confine tra Tecate e San Luis R\u00edo Colorado, ordina di trasportare attraverso aeromobili, utilizzando la cosiddetta strategia frammentaria, che consiste nel trasportare un quantitativo relativamente basso di droga, per mantenere i rischi ridotti.\nEl Chapo inoltre promuove e usa tunnel sotterranei per spostare la merce attraverso il confine e negli Stati Uniti. Confeziona la cocaina in lattine di peperoncino e in svariati altri modi, \u00e8 il genio del trasporto. In cambio ottiene valigie piene di milioni di dollari in contanti attraverso una rete di agenti doganali e procuratori corrotti.\nTra il 1989 e il 1993 si scatena una feroce guerra tra i fratelli Arellano Felix e il Cartello di Sinaloa di cui El Chapo \u00e8 il boss. \nUn episodio importante di questa carneficina si consuma il 24 maggio 1993, quando nel parcheggio del Guadalajara International Airport viene assassinato l\u2019arcivescovo della citt\u00e0, il cardinale Juan Jes\u00fas Posadas Ocampo. L\u2019arcivescovo fu vittima di una vera e propria esecuzione mentre si trovava in piedi accanto alla sua automobile, colpito da 14 pallottole: uno stile che fu subito ricondotto al mondo del narcotraffico, contro il quale da sempre Posadas Ocampo si batteva con energia. Si scopr\u00ec in seguito che i mandanti dell\u2019omicidio erano Juan Francisco Murillo D\u00edaz detto \u201cEl G\u00fcero Jaibo\u201d e \u00c9dgar Nicol\u00e1s Villegas detto \u201cEl Negro\u201d, membri di spicco del Cartello di Tijuana, uno dei pi\u00f9 temibili nel Messico. In relazione a questo omicidio vi sono due ipotesi. La prima, avallata dalla Polizia, dall\u2019allora Procuratore generale della Repubblica Jorge Carpizo McGregor e dal governo del Presidente Carlos Salinas, sosteneva che si era trattato di un incidente poich\u00e9 il porporato era rimasto coinvolto in un micidiale regolamento di conti tra bande di narcotrafficanti. In poche parole: Posadas Ocampo si trov\u00f2 nel luogo sbagliato al momento sbagliato oppure fu vittima di uno scambio di persona (per via delle sue fattezze, altezza e corpulenza\u2026 simili ad un noto narcotrafficante). La Procura generale della Repubblica messicana caldeggi\u00f2 la tesi dello scontro tra narcotrafficanti affermando che i fatti erano avvenuti mentre una banda tentava di uccidere il capo rivale detto \u00abChapo\u00bb Guzm\u00e1n. L\u2019altra ipotesi, sostenuta anche numerose persone, altri cardinali, arcivescovi e vescovi, amici della vittima e buona parte della stampa locale e internazionale nonch\u00e9 dalle autorit\u00e0 dello Stato di Jalisco, propendeva apertamente per il crimine mirato, organizzato, per eliminare un pastore che spesso aveva condannato l\u2019industria della droga e i cartelli della coca. \nLa morte del cardinale inasprisce la caccia ai Cartelli da parte del governo che offre 5 milioni di dollari per ciascuno di essi. Le immagini del volto di Guzm\u00e1n, sconosciute fino ad allora, cominciano ad apparire nei quotidiani e nella televisione in tutto il Messico. Temendo la sua cattura, El Chapo si nasconde in un ranch a Tonal\u00e1, Jalisco, e poi si sposta a Citt\u00e0 del Messico, in un hotel, per circa dieci giorni dove incontra uno dei suoi associati e gli consegna 200 milioni di dollari per la sua famiglia e altri 200 per assicurarsi che il Cartello di Sinaloa continui le sue attivit\u00e0 giornaliere senza problemi, data la sua assenza.\nNel 1993 viene scoperto a Tijuana un canale sotterraneo lungo 443 metri che attraversa il confine del Messico con gli Stati Uniti, utilizzato dagli uomini di Guzm\u00e1n per il traffico della cocaina.\nPrimo arresto e fuga.\nDopo aver ottenuto un passaporto con il falso nome di Jorge Ramos P\u00e9rez, Guzm\u00e1n pensa di stabilirsi in Guatemala. \u00c8 il 4 giugno 1993. Il suo piano di spostarsi in Guatemala con la sua fidanzata Mar\u00eda del Roc\u00edo del Villar Becerra, con le sue guardie del corpo e sistemarsi in El Salvador va in fumo: durante il suo viaggio, le autorit\u00e0 messicane e guatemalteche seguono i suoi movimenti. Non basta un pagamento di 1,2 milioni di dollari in favore di un ufficiale militare guatemalteco per permettergli di nascondersi a sud del confine messicano.\nViene arrestato il 9 giugno 1993 dall'esercito guatemalteco in un hotel vicino a Tapachula nel Chiapas, vicino al confine, ed estradato in Messico due giorni dopo a bordo di un aereo militare dove \u00e8 immediatamente portato al centro federale di reintegrazione sociale, chiamato \"La Palma\" o \"Altiplano\", una prigione di massima sicurezza in Almoloya de Ju\u00e1rez, con l'accusa di omicidio.\nMentre \u00e8 in prigione, l'impero e il cartello della droga di Guzm\u00e1n continuano a operare senza sosta, guidati da suo fratello Arturo Guzm\u00e1n Loera, conosciuto come El Pollo.\nGli associati gli portano valigie di denaro per corrompere i lavoratori della prigione e consentirgli di mantenere il suo stile di vita opulento. Con la sua influenza trasforma il carcere nel suo covo, dove incontra e ripartisce ordini ai suoi associati, convive con la sua amante, organizza feste a base di alcool e droga e viene servito e riverito dalle guardie carcerarie.\nNel 1999, utilizzando l'infrastruttura messa in piedi per la coca, Guzm\u00e1n lancia la novit\u00e0 che arriva dal Sud-Est Asiatico: la metanfetamina, che aumenta considerevolmente il fatturato senza ulteriori spese di trasporto. In poco tempo diventa il re anche della produzione tra le montagne degli stati di Sinaloa, Durango, Jalisco, Michoac\u00e1n e Nayarit, costruendo grandi laboratori di metanfetamina e ampliando rapidamente la propria organizzazione.\nIgnacio Coronel Villarreal diventa responsabile della filiera di metanfetamina; si dimostra cos\u00ec affidabile nell'attivit\u00e0 che diviene noto come \"Re Cristallo\".\nA causa di una nuova sentenza della Corte Suprema del Messico che ha reso pi\u00f9 facile l'estradizione tra il Messico e gli Stati Uniti, El Chapo decide di evadere, quindi corrompe le guardie per aiutarlo. Il 19 gennaio 2001 la guardia carceraria Francisco \"El Chito\" Camberos Rivera apre la porta elettrica della cella di Guzm\u00e1n, che si infila in un carrello per la lavanderia spinto dal lavoratore di manutenzione Javier Camberos attraverso diverse porte e alla fine fuori dalla porta d'ingresso; infine, si infila nel bagagliaio di un'automobile guidata da Camberos, diretti fuori dalla citt\u00e0. Secondo gli investigatori, 78 persone sono state coinvolte nel suo piano di fuga, costatogli presumibilmente 2,5 milioni di dollari. Camberos e il direttore del carcere furono arrestati.\nDopo l\u2019evasione, ha inizio una spietata guerra contro i cartelli rivali.\nL'11 settembre 2004 Rodolfo Carrillo Fuentes, boss del cartello di Ju\u00e1rez, viene ucciso con la sua famiglia in un centro commerciale. Con questo atto, Guzm\u00e1n \u00e8 il primo a rompere il \"patto\" di non-aggressione che i principali cartelli avevano accordato, mettendo in moto i combattimenti per il controllo delle vie di droga e provocando pi\u00f9 di 60.000 vittime fino al dicembre 2006.\nLa guerriglia \u00e8 probabilmente appoggiata, dopo la sua elezione nel 2006, anche dal presidente messicano Felipe Calder\u00f3n, che \u201cprotegge\u201d in qualche modo il Cartello di Sinaloa permettendo a quest\u2019ultimo di aumentare gli scambi e quindi il potere. Infatti, dopo aver annunciato la repressione sui cartelli da parte dell\u2019esercito messicano per contrastare la crescente violenza, in 4 anni gli sforzi non hanno rallentato il flusso di droga n\u00e9 le uccisioni legate al narcotraffico. Tra i 53.000 arresti effettuati fino al 2010, solo 1.000 sono associati del Cartello di Sinaloa.\nEl Chapo spinge i suoi interessi anche a Citt\u00e0 del Messico, dopo l'arresto e l\u2019estradizione negli Stati Uniti di Alfredo Beltr\u00e1n Leyva, boss della citt\u00e0.\nSi sospetta cos\u00ec che El Chapo collabori con la DEA per favorire l'eliminazione dei suoi nemici, scatenando cos\u00ec rappresaglie per l'eliminazione di altri concorrenti, specie chi controlla il corridoio di Tijuana e i fratelli Valencia che trafficano nel Michoac\u00e1n, e prendendo il controllo dei traffici anche verso Chicago, che richiede circa due tonnellate di coca al mese.\nSi formano cos\u00ec due grandi fazioni: il Cartello di Sinaloa, che gestisce i confini occidentali con gli Stati Uniti, e il Cartello del Golfo, alleato dei Los Zetas, che controllano i confini est del Messico.\nDel Chapo stupisce la minuziosit\u00e0 con cui cura la sua vita, infatti \u00e8 cos\u00ec organizzato che gira nei territori da lui controllati tranquillamente, tra i ranch nelle zone di campagna e montuose ma anche in zone turistiche, metropoli molto affollate e all'estero. Si sposta sempre insieme alla sua famiglia e la scorta, ma vanta circa 300 persone che organizzano spostamenti, tappe e vie di fuga alternative del Chapo e dei suoi fedelissimi. Ha sempre un aereo che lo aspetta, ovunque, a massimo 10 minuti di strada e frequenta ristoranti e hotel di lusso. Nel frattempo l'esercito non riesce a catturarlo. Un aspetto singolare avviene quando va al ristorante: entra per prima la scorta, sequestra tutti i cellulari e spiega la situazione. Nessuno uscir\u00e0 fino alla fine della cena del Boss. Entrano El Chapo e la famiglia, mangiano, ridono e si diverte chiunque; alla fine, prima di uscire paga per tutti. Infine la scorta, quando El Chapo \u00e8 ormai lontano, rende i cellulari ai presenti. Cos\u00ec facendo non ci sono prove del passaggio.\nDal 2009 al 2011 la rivista Forbes ha classificato Guzm\u00e1n come una delle persone pi\u00f9 potenti al mondo, classificandolo rispettivamente al 41\u00b0, al 60\u00ba e al 55\u00ba posto. \u00c8 quindi il secondo uomo pi\u00f9 potente in Messico, dopo Carlos Slim Helu, imprenditore multi-miliardario. \u00c8 stato nominato il 10\u00ba uomo pi\u00f9 ricco in Messico (1.140\u00ba al mondo) nel 2011, con un valore netto di circa un miliardo di dollari.\nSecondo arresto e fuga.\nIl 22 febbraio 2014, alle 06:40, per\u00f2, la Marina Messicana (in collaborazione con la DEA e la CIA) trovano Guzm\u00e1n nell\u2019appartamento numero 401 dell\u2019hotel Avenida de a Mazatl\u00e1n. Alcuni giorni prima della sua cattura, le autorit\u00e0 messicane avevano effettuato \"raid\" in diverse propriet\u00e0 dei membri del Cartello di Sinaloa in tutto lo Stato. L'operazione che ha portato alla sua cattura ha avuto inizio alle 3:45, dispiegando 10 autocarri della Marina messicana e oltre 65 \"marine\". Una volta neutralizzate le guardie del corpo, che si trovano in hotel, entrano nell'appartamento e trovano El Chapo disteso a letto con sua moglie. Guzm\u00e1n cerca di resistere fisicamente all'arresto, ma non tenta di afferrare il fucile che \u00e8 vicino a lui. Secondo il governo messicano, nessun colpo viene sparato durante l'operazione. Guzm\u00e1n viene scortato e poi trasferito nella prigione di massima sicurezza a Almoloya de Ju\u00e1rez, Stato del Messico, su un elicottero della polizia federale Black Hawk, a sua volta scortato da altri elicotteri, due della Marina ed uno delle Forze aeree messicane.\nPer evitare fughe clamorose come la prima volta, la sorveglianza all'interno del penitenziario e nelle aree circostanti viene gestita da un grande contingente militare permanente e con telecamere ovunque, compresa la cella di detenzione. Gli Stati Uniti chiedono con forza l\u2019estradizione, ma per il Messico non \u00e8 un bene perch\u00e9 mostrerebbe incapacit\u00e0 di gestione degli affari interni e, non indifferente, consegnerebbe l\u2019uomo pi\u00f9 influente e potente dello stato in mani statunitensi, quindi prima bisogna processarlo in patria. Questo gli fa guadagnare tempo. In carcere ha regole e spazi molto stretti dove vivere. I vicini di cella sono membri rivali, mentre le condizioni igieniche sono al limite umano.\nL'11 luglio 2015 El Chapo sparisce dalla prigione di massima sicurezza Centro Federal de Readaptaci\u00f3n Social n.\u00ba 1, alle ore 20:52. Nell\u2019area doccia, l'unica parte della cella non visibile dalla telecamera di sicurezza, El Chapo si cala attraverso un\u2019apertura praticata sul pavimento, in un tunnel lungo 1,5 km, che porta fuori dalla cella nel quartiere di Santa Juanita. Le guardie troveranno il tunnel alto 1,7 m e largo 75 cm, dotato di luce artificiale, condotti d'aerazione e materiali di costruzione di alta qualit\u00e0 e un mezzo di trasporto, una motocicletta su binario, che aveva permesso la fuga. La progettazione era stata fatta da ingegneri assoldati in Germania e con l'acquisto di un terreno distante poco pi\u00f9 di 1 km dal carcere. Un abitativo in cemento armato costruito in tutta fretta era servito come punto iniziale per la costruzione del tunnel. Svariati camion avevano fatto avanti e indietro per trasportare i detriti. Un'apparecchiatura laser aveva permesso di arrivare sotto la cella di El Chapo con un errore massimo di 15 cm. Naturalmente con la corruzione ci si era procurati anche le piante delle condutture elettriche e idrauliche del carcere per non commettere errori. Non solo, nessun agente aveva sentito i rumori, inevitabili quando la costruzione di una tale galleria era giunta al suo obiettivo.\nTerzo arresto.\nIl 2 ottobre 2015 El Chapo incontra Sean Penn e Kate Del Castillo per 7 ore al suo nascondiglio in montagna, dove viene intervistato per la rivista \"Rolling Stone\". Guzm\u00e1n, che non aveva mai rivelato informazioni in merito al suo traffico di droga a un giornalista, rivela a Penn che possiede una \"flotta di sottomarini, aerei, camion e barche\" e che fornisce \"pi\u00f9 eroina, metanfetamine, cocaina e marijuana di chiunque altro al mondo\". Un funzionario messicano ha confermato che l'incontro di Penn ha aiutato le autorit\u00e0 a individuare Guzm\u00e1n, grazie alle intercettazioni telefoniche e alle informazioni delle autorit\u00e0 americane.\nDopo lo smacco a livello internazionale del governo messicano causato dalla fuga, si palesa altra corruzione a livelli molto alti dell\u2019\"intelligence\" di Stato. Il Messico chiede quindi formalmente aiuto alla Colombia nella gestione della nuova cattura del narcotrafficante. Il Governo messicano dispiega uomini e si serve di informatori in tutto il paese, finch\u00e9 riesce a scovare El Chapo nella citt\u00e0 costiera di Los Mochis nel Sinaloa. Dopo una sparatoria e un\u2019altra fuga, prima attraverso un altro tunnel e poi in auto, viene catturato l'8 gennaio 2016.\nEl Chapo tenta di corrompere i 3 ufficiali in tutti i modi, ma non riesce. Intanto, dopo la cattura, mentre aspettano i rinforzi dell\u2019Esercito messicano, gli agenti devono a loro volta nascondersi perch\u00e9 40 membri dell\u2019Esercito del Chapo sono alla sua ricerca per liberarlo. Durante il raid 5 uomini armati vengono uccisi, altri 6 arrestati e un marine messicano ferito. La Marina messicana dichiara di aver trovato due auto blindate, otto fucili d'assalto, tra cui due fucili da cecchino Barrett M82, due fucili M16 con lanciagranate e un lanciarazzi. Subito dopo viene trasferito nuovamente nel supercarcere da cui era evaso.\nSi stima che abbia mosso 14 miliardi di dollari in proventi di droga insieme ad altri signori della droga di alto livello. Guzm\u00e1n viene estradato il 19 gennaio 2017, dopo che il giudice Vicente Antonio Berm\u00fadez Zacar\u00edas, che segue le procedure di estradizione, viene assassinato mentre fa jogging. 17 tribunali federali degli Stati Uniti attendono il narcotrafficante per i reati di cospirazione per importazione e possesso con l'intento di distribuire cocaina, associazione di cospirazione, criminalit\u00e0 organizzata contro la salute pubblica, riciclaggio di denaro, omicidio e possesso di armi da fuoco. L\u2019unica tutela che gli \u00e8 stata concessa nello scambio \u00e8 l\u2019impossibilit\u00e0 di arrivare a una condanna alla \u201cpena di morte\u201d. El Chapo era recluso presso l'ala di massima sicurezza del Metropolitan Correctional Center di New York, situato a Manhattan, New York.\nIl 12 febbraio 2019 a New York, dopo 6 giorni di camera di consiglio, la giuria lo dichiara colpevole in riferimento a tutti i 10 capi di accusa. Il 17 luglio 2019 El Chapo \u00e8 stato condannato all'ergastolo pi\u00f9 trent'anni per tutti e dieci i capi d'accusa, che sconter\u00e0 all\u2019interno del supercarcere di ADX Florence in Colorado (oltre ad un risarcimento di US$ 12,6 miliardi pari ai proventi provenienti dal narcotraffico)."}
{"id": "1750275", "revid": "114623771", "url": "https://it.wikipedia.org/wiki?curid=1750275", "title": "Antonio Salviati", "text": "Biografia.\nNato a Vicenza nel 1816, laureato in legge, da imprenditore comprese prima di altri le potenzialit\u00e0 del vetro veneziano.\nDopo la laurea, fonda nel 1859 la ditta individuale Salviati dott. Antonio fu Bartolomeo, attiva nella produzione dei mosaici, con sede nel Sestriere Dorsoduro 731, a Venezia. L'impresa di Salviati suscita l'interesse del sindaco di Murano, Antonio Colleoni, e dell'abate Vincenzo Zanetti: nel 1861 viene aperta una Scuola festiva di disegno per gli operai delle fornaci, mentre tre anni dopo, con l'obiettivo di rilanciare la produzione locale nel panorama internazionale, si svolge la prima Esposizione vetraria muranese. Salviati \u00e8 ormai avviato verso un doppio business: da un lato, la produzione di mosaici, dall'altro, le novit\u00e0 rappresentate dalle opere vetrarie; con l'impresa Salviati e Compagno produce mosaici monumentali e vetri soffiati, impiegando 100 uomini e 25 fanciulli. I mosaici, che hanno ottenuto un grande successo alle esposizioni di Parigi (Tourgan), sono venduti in Italia, Francia, Germania, Inghilterra e Stati Uniti.\nNel tentativo di ovviare alla cronica mancanza di capitali, Salviati intraprende un viaggio in Inghilterra alla ricerca di finanziatori. La tradizione veneziana riscuote successo anche al di l\u00e0 della Manica e l'imprenditore \u00e8 cos\u00ec in grado di costituire, nel 1866, la Salviati &amp; C., grazie alla partecipazione dell'archeologo e diplomatico sir Austen Henry Layard e dello storico e antiquario londinese sir William Drake. La sede \u00e8 localizzata su una sponda del rio dei Vetrai, a Murano. Qualche anno dopo la societ\u00e0 muta il nome in The Venice &amp; Murano Glass and Mosaic Co. Ltd, aprendo allo stesso tempo alcuni negozi per la vendita diretta a Venezia e a Londra.\nIl sodalizio anglo-italiano non dura per\u00f2 a lungo; a causa di una divergenza di visioni strategiche, la Venice &amp; Murano Glass si scioglie e l'imprenditore vicentino d\u00e0 allora vita a due aziende distinte. Mentre la Salviati &amp; C. si dedica alla sola produzione di smalti e mosaici, la Salviati dott. Antonio si specializza nella produzione dei vetri soffiati. Alla fine degli anni settanta dell'Ottocento Salviati d\u00e0 prova delle sue competenze tecniche: \u00e8 grazie a lui che si scopre il procedimento per la produzione del vetro \"avventurina\" (oltre al \"vetro di una fiamma\" e al vetro opalino); questo prodotto \u00e8 ottenuto da una pasta cristallina lucida, al cui interno sono immersi pagliuzze o cristalli di rame con ossidi metallici brillanti, creando cos\u00ec un effetto che imita quello del quarzo avventurina.\nAll'innovazione di prodotto Salviati affianca in questi anni una ristrutturazione aziendale: all'interno della societ\u00e0 fanno il loro ingresso il tecnico Antonio Camozzo e la famiglia Barovier (che avvier\u00e0 in seguito, nel 1896, un'impresa autonoma, la Artisti Barovier); applica inoltre nei luoghi di lavoro un rigido regolamento (fatto di orari, stili di comportamento, regole di decoro) che richiama i tradizionali strumenti di disciplinamento in uso nelle fabbriche della prima rivoluzione industriale.\nQuando Antonio Salviati muore, nel 1890, \u00e8 considerato il principale artefice della rinascita del settore del vetro veneziano. L'impresa vetraria che porta il nome del fondatore viene ereditata dai figli Giulio e Silvio, che la trasformano in accomandita semplice, e continua l'attivit\u00e0 per soli quattro anni. La Salviati &amp; C., invece, grazie anche al lavoro del direttore Maurizio Camerino, viene trasformata in impresa in nome collettivo e continua la tradizione familiare negli anni successivi.\nDopo le difficolt\u00e0 dovute alle vicende belliche, nel 1927 l'impresa viene trasformata in societ\u00e0 per azioni; nonostante alcune partecipazioni alla Biennale, i duri anni della seconda guerra mondiale ne provocarono il crollo. La ripresa arriva solamente negli anni cinquanta del Novecento, quando a capo dell'azienda torna Renzo Camerino, figlio di Maurizio, che si impegna in un lungo lavoro di ristrutturazione. La direzione artistica viene allora affidata a Luciano Gaspari; l'apertura di nuovi impianti e fornaci permette finalmente all'impresa di competere sui mercati nazionali e internazionali. Nel 1987 viene acquisita dal gruppo Ferruzzi tramite la finanziaria personale di Raul Gardini (la Gardinia), che qualche anno prima aveva acquistato la Venini spa, altra azienda leader del settore vetrario muranese."}
{"id": "1750294", "revid": "1305887", "url": "https://it.wikipedia.org/wiki?curid=1750294", "title": "Colonna infame", "text": ""}
{"id": "1750297", "revid": "107600065", "url": "https://it.wikipedia.org/wiki?curid=1750297", "title": "Motore Bourke", "text": "Il motore Bourke \u00e8 un tipo di motore a 2 tempi a cilindri contrapposti\nIntroduzione.\nIl motore Bourke \u00e8 fondamentalmente un motore a due tempi, con due pistoni disposti orizzontalmente ed opposti che si muovono nella stessa direzione e allo stesso tempo, in modo che siano sempre equidistanti e le loro operazioni siano sfasate di 180\u00ba.\nI pistoni sono collegati a un meccanismo di guida per l'albero motore detto Giogo scozzese, al posto del pi\u00f9 consueto meccanismo di rotazione (biella manovella), che permette di ridurre leggermente l'accelerazione dei pistoni.\nUn'altra caratteristica \u00e8 data dal carter sigillato e dalla camera d'aspirazione sotto i pistoni, la quale essendo decisamente pi\u00f9 piccola permette rapporti di precompressione maggiore.\nStoria.\nQuesto motore \u00e8 stato progettato da Russell Bourke nel 1920, come un miglioramento del motore due tempi, ma nonostante il completamento della progettazione e la costruzione di diversi motori, l'inizio della seconda guerra mondiale, la mancanza di un completamento di prove di perfezionamento e le cattive condizioni di salute della moglie, limitarono il successo nel mercato motoristico del suo motore.\nCiclo.\nIl ciclo di funzionamento \u00e8 molto simile a quella di un normale motore a due tempi, ma con alcune modifiche:\nCaratteristiche del motore.\nIl motore ha come peculiarit\u00e0 le seguenti caratteristiche progettuali:\nCaratteristiche meccaniche.\nTale motore presenta:\nLa fluidodinamica.\nTale motore ha come peculiarit\u00e0:\nLubrificazione.\nLe peculiarit\u00e0 di tale motore sono:\nVantaggi.\nIl principale sostegno delle virt\u00f9 del design sono:\nCritiche su tale motore.\nIl motore Bourke ha alcune caratteristiche interessanti, ma le ipotesi sui comportamenti ed i rendimenti sono ancora da provare completamente. Alcune affermazioni sono in contraddizione con altre.\nAlcune di queste critiche hanno trovato, o possono trovare soluzioni, altre devono essere verificate in prove pratiche."}
{"id": "1750315", "revid": "287204", "url": "https://it.wikipedia.org/wiki?curid=1750315", "title": "Naufragio sulla terra di Darkover", "text": "Naufragio sulla terra di Darkover (\"Darkover Landfall\") \u00e8 un romanzo di fantascienza del 1972 scritto da Marion Zimmer Bradley facente parte del ciclo di Darkover.\n\u00c8 stato pubblicato per la prima volta in italiano nel 1985 col titolo Naufragio sul pianeta Darkover.\nIl romanzo racconta del naufragio di un gruppo di coloni terrestri sul pianeta Darkover.\nTrama.\nFine XXI secolo. Una nave spaziale in viaggio verso una colonia terrestre naufraga su un mondo gelido e inospitale, mappato col nome \"Cottman IV\": un pianeta al limite esterno della galassia, in una regione poco conosciuta, e in orbita attorno a una gigante rossa. L'equipaggio si ritrova cos\u00ec, in maniera accidentale, a dover colonizzare questo pianeta sconosciuto quando tutti si rendono conto che la nave ha perso per sempre i contatti con la Terra e che un salvataggio \u00e8 impossibile. \nIl libro introduce cognomi, temi religiosi e culturali che riecheggiano in tutta la serie di Darkover. Questo ciclo di romanzi si estende per oltre due millenni, mentre i discendenti della nave popolano il pianeta e sviluppano culture e abilit\u00e0 psi uniche. I coloni - in prevalenza donne e uomini di origine irlandese, gallese e spagnola (da qui le origini della successiva cultura di Darkover, dalla musica al cibo, dalle tradizioni agli usi - saranno costretti a rivedere interamente le loro vite, i loro scopi e desideri. Dovranno ripensare la loro societ\u00e0 altamente evoluta e tecnologica, scientifica, in una medioevale e votata alla sopravvivenza.\nSebbene il romanzo non sia il primo libro scritto dall'autrice della serie, nella timeline di Darkover i suoi eventi si pongono all'inizio di tutte le altre vicende narrate."}
