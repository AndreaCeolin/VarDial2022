{"id": "1715767", "revid": "767487", "url": "https://it.wikipedia.org/wiki?curid=1715767", "title": "Sette anni in Tibet", "text": "Sette anni in Tibet (\"Seven Years in Tibet\") \u00e8 un film del 1997 diretto da Jean-Jacques Annaud, ispirato ad un libro autobiografico scritto da Heinrich Harrer e pubblicato nel 1953.\nTrama.\nAustria, 1939, Heinrich Harrer \u00e8 un giovane e arrogante scalatore di monti, membro del Partito Nazionalsocialista Tedesco dei Lavoratori, scelto dal governo tedesco per scalare le montagne dell'Himalaya, raggiungendo il misterioso Nanga Parbat, la nona vetta pi\u00f9 alta del mondo, dove altre quattro spedizioni tedesche hanno fallito dopo la perdita di undici membri. Il giorno della partenza da Graz l'alpinista ha un litigio con la moglie Ingrid, incinta e prossima al parto, la quale preferirebbe che lui non partisse. Heinrich parte ugualmente, lasciando Ingrid alle cure di Horst Immendorf, un amico di famiglia, e si unisce al gruppo di Peter Aufschnaiter.\nDurante la scalata, un'ascesa di ben ottomila metri, non ha la solita disinvoltura che lo contraddistingue, tanto che cade inavvertitamente, perdendo un rampone e ferendosi a un piede. Dopo che gli scalatori sono stati costretti a ritirarsi a causa delle valanghe di neve, Heinrich, Peter e il resto del gruppo vengono arrestati dal presidio dell'Impero britannico in India in quanto cittadini del Terzo Reich: in Europa \u00e8 iniziata la guerra e tra il governo di Londra e quello di Berlino si sono accese le ostilit\u00e0. Gli scalatori vengono imprigionati in un campo di detenzione britannico, il Dehra Dun P.O.W. Camp, dove Heinrich riceve per corrispondenza la richiesta di divorzio dalla moglie, che vorrebbe sposare Horst, e la conferma che suo figlio, Rolf, \u00e8 nato.\nDurante i tre anni che seguono, Heinrich tenta ripetutamente la fuga da Dehradun, ma i britannici lo arrestano sempre in anticipo, raddoppiando la guardia e lo stato di allerta. Nel settembre 1942, tuttavia, si unisce a Peter e ai compagni, che hanno pianificato l'evasione travestendosi da soldati, e finalmente riesce a scappare. Dopo l'evasione, per\u00f2, si separa dal resto del gruppo, volendo raggiungere il Tibet. Dopo essersi riunito a Peter, che disapprova i suoi metodi sprezzanti e la sua dichiarata mancanza di principi, Heinrich raggiunge il confine con il Tibet, il pi\u00f9 alto e isolato Paese del mondo, nonostante l'ostinata diffidenza del popolo tibetano. I monaci del villaggio di frontiera che raggiungono spiegano loro i motivi di una cos\u00ec elevata diffidenza: Sua Santit\u00e0 il Grande Tredicesimo Dalai Lama, prima di morire, aveva previsto che un giorno gli stranieri avrebbero invaso il Paese e dato inizio a un'era di morte e distruzione, bandendo i monaci e proibendo l'antica e radicata tradizione buddhista.\nSfuggiti nuovamente alle autorit\u00e0, che vorrebbero rimandarli in India, Heinrich e Peter raggiungono di nascosto la Citt\u00e0 Santa e Proibita di Lhasa, casa dei Dalai Lama, vietata da sempre agli stranieri, dove vengono ospitati da Tsarong, un tempo ministro della difesa del governo del Thubten Gyatso, e aiutati da Ngawang Jigme, un giovane segretario ambizioso al servizio del Reggente e del governo del giovane Quattordicesimo Dalai Lama, il bambino Tenzin Gyatso.\nHeinrich trova un lavoro come geometra, mentre il suo amico sposa una tibetana, Pema Lhaki. Un giorno del maggio 1945, per\u00f2, riceve una lettera del figlio Rolf, che lo invita a non scrivere pi\u00f9, sostenendo di non essere suo figlio, ma figlio di Horst. Subito dopo viene convocato dalla madre del Dalai Lama, molto riverita dai tibetani, la quale lo conduce al palazzo del Potala, residenza del giovane figlio, che gli richiede la costruzione di un cinema. Tra i due inizia cos\u00ec un rapporto molto profondo e di affetto reciproco. Heinrich gli insegna l'inglese e lo affaccia alla conoscenza dell'Occidente, mentre il giovane Tenzin Gyatso gli svela i pi\u00f9 remoti segreti della civilt\u00e0 del Tibet, a lungo rimasta ignota al mondo intero.\nUn giorno i cinesi, da poco unitisi nella Repubblica Popolare Cinese del presidente Mao Zedong, dichiarano l'intenzione di annettere il Tibet al loro Stato, ma il Reggente non riconosce la sovranit\u00e0 dei cinesi sul Tibet, e pertanto incarica Tsarong di riorganizzare l'esercito. Heinrich e Peter sono coinvolti, su richiesta del Reggente, in aiuto di Tsarong, ma le possibilit\u00e0 di respingere l'invasione sono scarsissime. Il governo di Lhasa tenta quindi di negoziare, ma i generali cinesi, giunti a Lhasa con disprezzo e arroganza, guidati da Chang Jing Wu, rimangono delusi dall'incontro con il giovane Dalai Lama, e lasciano il Tibet sostenendo che la religione sia veleno.\nNgawang Jigme, divenuto ministro e governatore di Chamdo, ha il compito di respingere i cinesi, ma al termine della battaglia, un trionfo entusiasmante per i cinesi, fa esplodere il deposito di munizioni e dichiara la resa, giungendo a un accordo con i cinesi. I tibetani sono disperati, perch\u00e9 se a Chamdo non si fosse giunti alla resa per ordine di Ngawang, con le munizioni si sarebbe potuto fare molto per frenare l'invasione cinese. Heinrich si riunisce al Dalai Lama per l'ultima volta. Il giovane respinge l'ipotesi di partire per l'India, come precauzione, e lo invita a rimanere fino al giorno della sua incoronazione, convincendolo poi a tornare in Austria dal figlio Rolf. Anni dopo l'uomo si ricongiunge col figlio.\nDifferenze tra libro e film.\nCi sono una serie di differenze significative tra il libro originale di Heinrich Harrer del 1953 e il film.\nProduzione.\nLa maggior parte del film \u00e8 stata girata a Mendoza e a La Plata in Argentina, ma, due anni dopo l'uscita del film, il regista Jean-Jacques Annaud ha confermato che due pezzi del film sono stati segretamente girati in Tibet, per un importo di circa 20 minuti di riprese nella resa finale. Altri filmati sono stati girati in Nepal, Austria e Canada. La colonna sonora \u00e8 composta da John Williams e i soli del violoncello sono eseguiti da Yo-Yo Ma.\nControversie.\nAppena uscito, il film ha ricevuto pesanti condanne. Il governo della Repubblica Popolare Cinese ha affermato che i militari cinesi sono stati capziosamente rappresentati in comportamenti brutali contro la popolazione locale, mentre i tibetani, al contrario, sono stati rappresentati unicamente in modo positivo. In conseguenza di ci\u00f2, il regista e gli attori protagonisti Pitt e Thewlis sono stati banditi per sempre dalla Cina.\nCritica.\nL'accento austriaco reso nell'interpretazione di Brad Pitt \u00e8 stato classificato al terzo posto nella lista compilata dalla rivista \"Empire\" dei peggiori accenti nei film di tutti i tempi."}
{"id": "1715769", "revid": "123528267", "url": "https://it.wikipedia.org/wiki?curid=1715769", "title": "Breathe (singolo Midge Ure)", "text": "Breathe \u00e8 un singolo del cantautore scozzese Midge Ure, pubblicato il 22 marzo 1996 come primo estratto dall'album omonimo.\nIl brano \u00e8 stato scritto dallo stesso Midge Ure e prodotto da Richard Feldman, \u00e8 stato reso particolarmente celebre dal suo utilizzo in una famosa campagna pubblicitaria televisiva della Swatch, due anni dopo la sua effettiva pubblicazione, che ha risollevato le sorti commerciali sia del brano che del disco nel quale era contenuto. Il singolo \u00e8 stato infatti alla numero 1 nella classifica italiana per quattro settimane."}
{"id": "1715770", "revid": "14691", "url": "https://it.wikipedia.org/wiki?curid=1715770", "title": "John Speke", "text": ""}
{"id": "1715773", "revid": "1543377", "url": "https://it.wikipedia.org/wiki?curid=1715773", "title": "Apertura di gioco semichiuso", "text": "Con la locuzione apertura di gioco semichiuso (o partita semichiusa) si indica un'apertura scacchistica caratterizzata dalle risposte diverse da 1\u2026d5 a:\nLa risposta 1\u2026d5 d\u00e0 origine alle aperture di gioco chiuso.\nAnalisi.\nLa categoria di aperture di gioco semichiuso di gran lunga pi\u00f9 praticate sono i cosiddetti \"sistemi indiani\", caratterizzati da 1.d4 Cf6. Dato che queste difese hanno molte caratteristiche comuni ed una mole di analisi teoriche molto maggiore di tutte le altre aperture semichiuse messe assieme, esse vengono di solito analizzate separatamente.\nDelle risposte a 1.d4 diverse da 1\u2026d5 e dalla difesa indiana, le pi\u00f9 importanti sono la difesa olandese e la difesa Benoni.\nLa difesa olandese, un'apertura aggressiva adottata per un certo periodo da Aleksandr Aleksandrovi\u010d Alechin e Michail Botvinnik, e giocata sia da Botvinnik che dallo sfidante David Bron\u0161tejn nelle partite del campionato del mondo di scacchi 1951, \u00e8 giocata ancora occasionalmente ai massimi livelli da Nigel Short e altri.\nL'altra difesa abbastanza comune \u00e8 la Benoni che pu\u00f2 avere sviluppi molto turbolenti quando evolve nella variante \"moderna\", mentre altre continuazioni sono pi\u00f9 solide.\nLe difese di gioco semichiusi restanti sono pi\u00f9 inusuali. La difesa polacca non \u00e8 mai stata molto popolare, anche se \u00e8 stata provata da Boris Spasskij, Ljubomir Ljubojevi\u0107 e Istv\u00e1n Csom tra gli altri. La difesa Keres (conosciuta anche come \"difesa canguro\") \u00e8 pienamente giocabile, ma tende spesso per trasposizione di mosse a diventare una difesa olandese, una difesa nimzo-indiana o una difesa bogo-indiana. La difesa Lundin \u00e8 un'apertura poco comune che tende a diventare una difesa Nimzowitsch dopo 1.d4 Cc6 2.e4 o una difesa Chigorin dopo 2.c4 d5, anche se pu\u00f2 condurre a linee originali per esempio dopo 1.d4 Cc6 2.d5 o 2.c4 e5. Il gambetto Englund \u00e8 un sacrificio dubbio e giocato raramente."}
{"id": "1715785", "revid": "31886", "url": "https://it.wikipedia.org/wiki?curid=1715785", "title": "Specie di Dipluridae", "text": "Di seguito sono elencate le 179 specie della famiglia di ragni Dipluridae note al dicembre 2012 .\nAllothele.\n\"Allothele\" \nAndethele.\n\"Andethele\" \nAustralothele.\n\"Australothele\" \nCaledothele.\n\"Caledothele\" \nCarrai.\n\"Carrai\" \nCethegus.\n\"Cethegus\" \nChilehexops.\n\"Chilehexops\" \nDiplura.\n\"Diplura\" \nEuagrus.\n\"Euagrus\" \nHarmonicon.\n\"Harmonicon\" \nIndothele.\n\"Indothele\" \nIschnothele.\n\"Ischnothele\" \nLathrothele.\n\"Lathrothele\" \nLeptothele.\n\"Leptothele\" \nLinothele.\n\"Linothele\" \nMasteria.\n\"Masteria\" \nMetriura.\n\"Metriura\" \nMicrohexura.\n\"Microhexura\" \nNamirea.\n\"Namirea\" \nPhyxioschema.\n\"Phyxioschema\" \nStenygrocercus.\n\"Stenygrocercus\" \nStriamea.\n\"Striamea\" \nThelechoris.\n\"Thelechoris\" \nTrechona.\n\"Trechona\" \nTroglodiplura.\n\"Troglodiplura\" "}
{"id": "1715787", "revid": "22356", "url": "https://it.wikipedia.org/wiki?curid=1715787", "title": "Brontoscorpio", "text": ""}
{"id": "1715790", "revid": "1543377", "url": "https://it.wikipedia.org/wiki?curid=1715790", "title": "Wannadance?", "text": "Wannadance? \u00e8 stato un programma televisivo italiano del canale digitale terrestre Boing, in onda dal 2008 al 2011.\nI concorrenti (dagli 8 a 14 anni) possono scegliere un aiutante come partner per ricevere consigli su come superare le sfide del gioco. Gli altri aiutanti faranno parte della giuria. Lo show propone momenti di ballo. \"Wannadance?\" \u00e8 simile a due game show del defunto canale satellitare Italia Teen Television, denominati \"DanceIT!\" e \"Free Pass\".\nLa prima trasmissione \u00e8 datata 14 aprile 2008. L'ultima stagione \u00e8 iniziata il 13 febbraio 2011, chiamata \"Wannadance? The School\", in cui mostrano filmati vecchi della stagione precedente e gli alunni della boyclass, della girlclass, e il bidello Xiu dal corridoio (veterano wannadancer) mostreranno alcuni passi di danza delle Shock in dance e delle Videodance.\nIl cast.\nI conduttori.\nFrancesca Belussi\nGianluca Briganti \"Big G\"\nGli Idol.\nMonica Ripamonti (Momi, il maschiaccio - stagioni 1-3)\nNicola Trazzi (Nico, il latino - stagioni 1-3)\nThomas Signorelli (Tommy, il trendy - stagioni 1-2)\nAlessandra Calamassi (Alex, la romantica - stagioni 1-2)\nIgor Montalto (Igor, lo sportivo - stagione 1)\nCristina Acampora (Cristy, la barbie - stagione 1)\nMatteo Vignati (Matt, l'hip hopper - stagione 1)\nValentina Esposito (Vale, la cheerleader nella stagione 1, l'esploratrice nella stagione 2)\nMarvely Goma (Marvely, il breaker - stagione 2)\nNi\u00f1o Demonteverde (Ni\u00f1o, il manga - stagioni 2-3)\nDaniela Barbarossa (Dani, la pop idol - stagioni 2-3)\nMilena Reichenbach (Milli, l'esploratrice - stagione 3)\nEnoeda Grigolato (Dada, la romantica - stagione 3)\nRex Anthony Lleva (Rex, il breaker - stagione 3)\nNico Colucci (Kid, il trendy - stagione 3)"}
{"id": "1715791", "revid": "436907", "url": "https://it.wikipedia.org/wiki?curid=1715791", "title": "Breathe", "text": ""}
{"id": "1715792", "revid": "339392", "url": "https://it.wikipedia.org/wiki?curid=1715792", "title": "Cecilia Smith", "text": ""}
{"id": "1715795", "revid": "757396", "url": "https://it.wikipedia.org/wiki?curid=1715795", "title": "Limoges Cercle Saint-Pierre", "text": "Il Limoges Cercle Saint-Pierre, noto semplicemente come Limoges CSP \u00e8 una societ\u00e0 cestistica avente sede a Limoges, in Francia. Fondata nel 1929, gioca nel campionato francese.\nNel 2004 la societ\u00e0 \u00e8 fallita e la squadra \u00e8 dovuta ripartire dalle serie minori con il nome di \"Limoges CSP \u00c9lite\", per riprendere nel 2012 la denominazione attuale.\nDisputa le partite interne nel Palais des sports de Beaublanc, che ha una capacit\u00e0 di 5.500 spettatori.\n\u00c8 l'unica squadra di pallacanestro francese ad aver conquistato l'Eurolega.\nRoster 2021-2022.\n\"Aggiornato al 28 settembre 2021.\"\n "}
{"id": "1715796", "revid": "120620464", "url": "https://it.wikipedia.org/wiki?curid=1715796", "title": "Stazione meteorologica di Crotone Centro", "text": "La stazione meteorologica di Crotone Centro \u00e8 la stazione meteorologica di riferimento relativa all'area urbana della citt\u00e0 di Crotone.\nCoordinate geografiche.\nLa stazione meteo si trova nell'Italia meridionale, in Calabria, nel comune di Crotone, a 6 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +10,6\u00a0\u00b0C; quella dei mesi pi\u00f9 caldi, luglio e agosto, \u00e8 di +27,2\u00a0\u00b0C; non \u00e8 da escludersi una sovrastima dei valori termici per l'effetto isola di calore."}
{"id": "1715797", "revid": "729019", "url": "https://it.wikipedia.org/wiki?curid=1715797", "title": "Ferrovia Thiene-Rocchette", "text": "La ferrovia Thiene-Rocchette era una linea a scartamento normale con percorso pianeggiante a nord della Provincia di Vicenza; collegava il nodo ferroviario di Thiene con la stazione di Rocchette.\nStoria.\nGi\u00e0 dal 1876 era entrata in funzione la linea Vicenza\u2013Thiene\u2013Schio, a scartamento ordinario di 1435 mm, tuttora in esercizio, che era stata propugnata da Alessandro Rossi come collegamento di importanza essenziale per l'alto vicentino e le sue industrie.\nIl 16 marzo del 1885 erano state inaugurate le tratte ferroviarie (considerate come tranvie) Torrebelvicino\u2013Schio, Schio-Rocchette e Rocchette\u2013Arsiero (la tratta di gestione era Torrebelvicino-Schio-Rocchette-Arsiero), a scartamento ridotto di 950\u00a0mm, come prescrivevano le leggi allora in vigore per le \"ferrovie economiche\". Nel 1906 per\u00f2 and\u00f2 in fallimento la \"Societ\u00e0 per le Ferrovie Economiche di Schio\" che la gestiva e le sue attivit\u00e0 vennero rilevate dalla Societ\u00e0 per le \"Ferrovie Nord Vicenza\" in cui erano presenti partecipazioni finanziarie della \"Societ\u00e0 Veneta\", del Lanificio Rossi, dei comuni interessati e della Provincia di Vicenza.\nNel 1905 intanto si erano costituite le Ferrovie dello Stato che avevano rilevato molte tratte ferroviarie fino ad allora in concessione, tra le quali la linea Vicenza\u2013Schio della \"Societ\u00e0 Veneta\". In seguito a ci\u00f2 la \"S. V.\" aveva chiesto ed acquisito la concessione per la costruzione e l'esercizio della nuova linea \"Thiene-Rocchette\" che, partendo dalla stazione intermedia di Thiene, aveva lo scopo di intercettare il traffico viaggiatori e merci da e per l'Altopiano dei Sette Comuni e la concessione per la costruzione della nuova ferrovia a cremagliera Rocchette-Asiago.\nI lavori, da parte della \"Societ\u00e0 Veneta\", iniziarono nello stesso anno 1905; l'inaugurazione fu il 7 settembre 1907. La \"S. V.\" gest\u00ec direttamente la linea, in previsione di un futuro prolungamento verso il Trentino che per\u00f2 non avvenne.\nDurante la prima guerra mondiale furono ampliate le stazioni di Thiene e di Chiuppano, dotando quest'ultima di piani caricatori.\nInoltre fu creata, nelle campagne tra Chiuppano e Rocchette, una rete di binari speciali semicircolari (detti \"binari a spighe\") affinch\u00e9, per primi, dei cannoni ferroviari francesi da 320\u00a0mm (nominati \"Germaine\" e \"La Corse\") e successivamente dei cannoni ferroviari 381 ASEV Mod. 1914 italiani da 381\u00a0mm (costruiti dall'Ansaldo adoperando i pezzi binati delle navi) potessero puntare e orientare con facilit\u00e0 le bocche da fuoco verso le postazioni nemiche che spesso bombardavano sia gli stabilimenti lanieri di Rocchette, distanti poche centinaia di metri dalla stessa Stazione ferroviaria, sia i cotonifici di Chiuppano e la sua stazione, che le postazioni di difesa italiane situate allo sbocco della Val d'Astico e sulle vette circostanti di Monte Summano, di Monte Giove/Priafor\u00e0, di Monte Novegno/Forte Rione, Monte Pa\u00f9/Cima Fonte e del riconquistato Monte Cengio, perduto in occasione dell\"'Offensiva di Primavera\" austro-ungarica, nota pi\u00f9 come Strafexpedition.\nIl servizio venne sospeso e, di conseguenza, sostituito da autocorse a partire dal 31 marzo del 1964 e definitivamente soppresso con smantellamento delle linee mediante provvedimento di legge nel 1977.\nCaratteristiche e percorso.\nA Thiene la linea si connetteva direttamente nella stazione, senza problemi di scartamento, condividendo il passaggio a livello con la linea Thiene-Schio.\nPercorso.\nIniziando dal passaggio a livello, che dal 17 maggio 2007, \u00e8 stato sostituito da un sottopasso, sulla strada da Thiene a Marano Vicentino, la linea proseguiva diritta lasciando a sinistra quella per Schio, percorreva via Mons. Zannoni e via Istria, poi curvava a destra raggiungendo la via del Costo. Dalla stazione di Carr\u00e8, ubicata all'inizio del paese, la ferrovia percorreva il tracciato dell'attuale circonvallazione (via Tedesca) e, passando per via Matteotti del comune di Chiuppano, con una curva a sinistra arrivava alla stazione di Chiuppano-Caltrano (a lato della ditta Zuccato). Successivamente, passando per l'attuale via Caltrano (Ex Ferrovia), costeggiava il cimitero (ora cimitero vecchio) di Piovene Rocchette dove, con ampia curva a destra, affiancava la linea a scartamento ridotto proveniente da Schio, entrando quindi nella stazione di Rocchette.\nLocomotive e rotabili.\nSulla linea circolarono le locomotive della \"Veneta\":\ne le automotrici:\nStato attuale.\nUnici edifici rimasti sono un fatiscente casello posto dove la ferrovia incrociava la statale verso Zan\u00e8 e Schio, nei pressi di un ipermercato, e la ben conservata ex stazione di Chiuppano-Caltrano. Tuttora esistente anche il casello n\u00ba1 alla progressiva Km 0+761 che era a servizio del Passaggio a livello di Thiene di via Pastorelle, attualmente in uso per abitazione e in ottimo stato.\nLungo la strada provinciale per Carr\u00e8 \u00e8 stata creata una pista ciclabile lunga 3\u00a0km."}
{"id": "1715798", "revid": "88740", "url": "https://it.wikipedia.org/wiki?curid=1715798", "title": "Cumano", "text": ""}
{"id": "1715799", "revid": "647919", "url": "https://it.wikipedia.org/wiki?curid=1715799", "title": "Limoges csp", "text": ""}
{"id": "1715803", "revid": "1543377", "url": "https://it.wikipedia.org/wiki?curid=1715803", "title": "Nazionale di beach soccer della Francia", "text": "La nazionale di beach soccer della Francia (\u00c9quipe de France de football de plage) rappresenta la Francia nelle competizioni internazionali di beach soccer ed \u00e8 controllata dalla Federazione calcistica della Francia (FFF).\nSquadra.\n\"Aggiornata al novembre 2007.\""}
{"id": "1715807", "revid": "261054", "url": "https://it.wikipedia.org/wiki?curid=1715807", "title": "Imposta sul registro", "text": ""}
{"id": "1715813", "revid": "1305772", "url": "https://it.wikipedia.org/wiki?curid=1715813", "title": "Etiope", "text": ""}
{"id": "1715819", "revid": "256896", "url": "https://it.wikipedia.org/wiki?curid=1715819", "title": "Ospedale CTO (Torino)", "text": ""}
{"id": "1715820", "revid": "1305772", "url": "https://it.wikipedia.org/wiki?curid=1715820", "title": "Filippini", "text": ""}
{"id": "1715824", "revid": "289247", "url": "https://it.wikipedia.org/wiki?curid=1715824", "title": "Ciclismo alle olimpiadi estive 1896", "text": ""}
{"id": "1715827", "revid": "289247", "url": "https://it.wikipedia.org/wiki?curid=1715827", "title": "Tiro a segno alle olimpiadi estive 1896", "text": ""}
{"id": "1715831", "revid": "289247", "url": "https://it.wikipedia.org/wiki?curid=1715831", "title": "Sollevamento pesi alle olimpiadi estive 1896", "text": ""}
{"id": "1715835", "revid": "289247", "url": "https://it.wikipedia.org/wiki?curid=1715835", "title": "Scherma alle olimpiadi estive 1896", "text": ""}
{"id": "1715838", "revid": "289247", "url": "https://it.wikipedia.org/wiki?curid=1715838", "title": "Nuoto alle olimpiadi estive 1896", "text": ""}
{"id": "1715841", "revid": "289247", "url": "https://it.wikipedia.org/wiki?curid=1715841", "title": "Ginnastica alle olimpiadi estive 1896", "text": ""}
{"id": "1715844", "revid": "289247", "url": "https://it.wikipedia.org/wiki?curid=1715844", "title": "Lotta alle olimpiadi estive 1896", "text": ""}
{"id": "1715849", "revid": "1762097", "url": "https://it.wikipedia.org/wiki?curid=1715849", "title": "Prestosuchus", "text": "Il prestosuco (gen. Prestosuchus) \u00e8 un rettile arcosauro estinto, vissuto all'inizio del Triassico superiore (circa 215 milioni di anni fa). I suoi resti sono stati rinvenuti in Brasile.\nUn predatore che tendeva agguati?\nLungo quasi cinque metri, questo animale era uno dei massimi predatori del suo habitat. Il cranio robusto e dotato di lunghi denti acuminati lo faceva assomigliare a un dinosauro carnivoro (come \"Allosaurus\"), ma in realt\u00e0 il prestosuco era molto pi\u00f9 primitivo e visse in un'epoca in cui i veri dinosauri erano appena comparsi sulla Terra. Le parentele del prestosuco vanno invece ricercate nel gruppo di arcosauri di cui fanno parte anche i coccodrilli, i crurotarsi. Probabilmente il prestosuco non era in grado di inseguire a lungo le prede, e tendeva agguati ad animali pi\u00f9 piccoli come i rincosauri o i cinodonti. Le zampe poderose, in ogni caso, indicano che l'animale era in grado di balzare addosso alle prede e di atterrarle con il suo peso. I suoi parenti pi\u00f9 prossimi sono il gigantesco \"Saurosuchus\", rinvenuto in Argentina, e il pi\u00f9 piccolo \"Ticinosuchus\", ritrovato in Italia e Svizzera. \nFossili.\nI resti fossili della specie pi\u00f9 conosciuta, Prestosuchus chiniquensis, furono ritrovati nella regione di Chiniqu\u00e1, nei pressi della citt\u00e0 di S\u00e3o Pedro do Sul nel 1938 da Fernandino Presto, a cui in seguito il famoso paleontologo Friedrich von Huene dedic\u00f2 la descrizione dell'animale.\nBibliografia.\nImmagine e informazioni su \"Prestosuchus chiniquensis\" (UFRGS)"}
{"id": "1715850", "revid": "1305772", "url": "https://it.wikipedia.org/wiki?curid=1715850", "title": "Giamaicano", "text": ""}
{"id": "1715851", "revid": "125017423", "url": "https://it.wikipedia.org/wiki?curid=1715851", "title": "Baleniera", "text": "La baleniera \u00e8 una imbarcazione utilizzata per la caccia ai cetacei, dotata di strumenti per la cattura e in passato, anche per il trattamento delle varie componenti della balena. La nave baleniera nacque dall'evoluzione e dalla sistematizzazione della caccia della balena, originariamente concepita come un inseguimento effettuato da lance che partivano da terra, inseguivano la preda e la riportavano a riva. Ci\u00f2 inevitabilmente rendeva le operazioni venatorie poco flessibili e limitate agli spazi costieri, destinati ad un rapido depauperamento.\nLe origini.\nLa necessit\u00e0 di introdurre nella caccia alla balena un vascello di dimensioni e velocit\u00e0 adeguate a sostenere la prova dell'alto mare si pose per la prima volta a partire del XV secolo, quando i Baschi, i primi in Europa a cacciare sistematicamente le balene, esaurita la disponibilit\u00e0 di cetacei nelle acque sottocosta, dovettero avventurarsi al largo. Si munirono pertanto di imbarcazioni potenti e alte sull'acqua, denominati \"karaka\", della lunghezza di circa 20 metri. Successivamente tali imbarcazioni vennero rimpiazzate dalle caravelle, pi\u00f9 manovrabili e dotate di maggiore capacit\u00e0 di stivaggio.\nL'apogeo.\nFu tuttavia solo nel XVIII-XIX secolo che la baleniera, cos\u00ec come \u00e8 stata immortalata da Melville e da scrittori e pittori contemporanei all'apogeo dell'et\u00e0 della caccia, trov\u00f2 la sua forma definitiva. Si trattava inizialmente di imbarcazioni a un solo albero, ovvero sloops, i primi dei quali vennero armati a Nantucket nel 1715. In seguito, con l'ampliamento delle zone di caccia (precedentemente limitate al solo Atlantico), si pass\u00f2 a imbarcazioni pi\u00f9 imponenti, con tre alberi, stazzanti 300-400 tonnellate. Caratteristica peculiare di questa imbarcazione era la sua notevole capacit\u00e0 di stivaggio, con la conseguenza di renderla piuttosto lenta. Lo scafo era solitamente rinforzato, con la possibilit\u00e0 di inspessire ulteriormente il fasciame laddove si prevedesse la necessit\u00e0 di cacciare nelle zone circumpolari (tratto questo tipico delle baleniere britanniche). Visti i lunghissimi tempi di navigazione (spesso fino a 3-4 anni per una circumnavigazione completa del globo) la nave era spesso rivestita di rame per prevenire l'effetto corrosivo dei parassiti e delle alghe. L'attrezzatura a bordo \u00e8 leggera, necessitando per le manovre non pi\u00f9 di 6 uomini (su un totale dell'equipaggio di circa 30-40 unit\u00e0). Il ponte della nave era soggetto a rapido deterioramento vista l'azione di bollitura del grasso di balena e dello squartamento dei cetacei, effettuato con pale estremamente taglienti. All'arrivo nelle zone di caccia sul ponte principale veniva eretta una piattaforma di mattoni sulla quale erano poste grandi marmitte metalliche (in genere 2) e un recipiente di raffreddamento pieno d'acqua per cercare di limitare gli effetti del calore. Al termine della caccia, riempite le stive, il forno veniva demolito: questa circostanza era accompagnata da festeggiamenti dell'equipaggio. Le baleniere erano prevalentemente di colore nero, con una striscia bianca su entrambi i fianchi intervallata da riquadri neri (disegnati per simulare alla distanza la presenza di bocche da fuoco, onde prevenire in qualche misura attacchi).\nLa caccia entra nell'era moderna.\nUna svolta epocale nella caccia viene impressa dall'adozione degli ultimi ritrovati tecnologici. Risale al 1868 il primo impiego di una baleniera a vapore, la \"Spes et fides\" (armata dal norvegese Svend Foyn), dotata di un cannone lancia-arpioni esplosivo, dotato di una gittata di 50 metri. Tale arma era progettata in modo tale che, all'impatto, gli uncini dell'arpione si aprissero a stella, rompendo una fiala di acido solforico. Quest'ultima incendiava una carica di polvere, che esplodendo provocava la morte del cetaceo colpito. La \"Spes et fides\" cos\u00ec attrezzata pu\u00f2 dare la caccia anche alle balenottere azzurre, precedentemente non perseguitate perch\u00e9 troppo veloci e grandi e perch\u00e9 affondavano una volta uccise. Foyn risolve questo problema insufflando aria compressa nel ventre della balena.\nLe navi officina.\nLa progressiva diminuzione del numero di balene nell'Atlantico settentrionale comport\u00f2, sul finire del XIX secolo l'abbandono delle stazioni baleniere. A tal proposito i cacciatori giunsero alla conclusione di varare navi officina, che non necessitavano la costruzione di costosi impianti a terra destinati a essere operativi per periodi troppo brevi per risultare economici, risultando preferibile effettuare tali processi a bordo. Ai primi del 900 i norvegesi furono i primi a varare simili vascelli, perfezionando altres\u00ec le tecniche venatorie e gli strumenti di caccia. Il primato tecnologico spetta per\u00f2 ai giapponesi, che giunsero a impiegare il sonar per primi sulle baleniere, al fine di rilevare la distanza e gli spostamenti dei cetacei.\nLa situazione attuale.\nLe navi baleniere attualmente armate raggiungono una lunghezza media di 30-40 metri, giungendo fino a un massimo di 60, per una stazza di 500 tonnellate. Si tratta di navi estremamente robuste e maneggevoli, propulse da motori diesel a 6 cilindri, capaci di raggiungere velocit\u00e0 massime di 18 nodi. L'equipaggio della baleniera coopera attivamente con la nave officina, che accoglie le carcasse dei cetacei uccisi (i quali, una volta abbattuti vengono muniti di radiotrasmittente per localizzarli, previa insufflazione d'aria per evitare l'affondamento) recuperati da apposite lance a motore. La nave officina \u00e8 un'imbarcazione di dimensioni colossali, dotata di una vastissima stiva con piano inclinato ove vengono raccolte le balene. La sua stazza si aggira sulle 20-30000 tonnellate, con un equipaggio che pu\u00f2 giungere fino a 400 uomini. Attualmente le principali flotte baleniere sono detenute da Russia (ove i derivati della caccia colmano le carenze del settore chimico) e dal Giappone (dove invece la balena rientra nella normale dieta locale)."}
{"id": "1715853", "revid": "305248", "url": "https://it.wikipedia.org/wiki?curid=1715853", "title": "Falche", "text": "Nella mitologia greca, Falche era un valoroso guerriero troiano, il quale partecip\u00f2 alla guerra di Troia, sorta a causa del rapimento della regina di Sparta Elena da parte di Paride, figlio di Priamo, il quale la condusse a Troia insieme alle sue ricchezze.\nIl mito.\nFalche fu un valido combattente troiano, non impaurito dalla guerra, il quale si cimentava soprattutto nei punti in cui la battaglia era pi\u00f9 feroce. Ettore stesso spron\u00f2 il debole fratello Paride, causa della guerra, a raggiungere Falche nella mischia pi\u00f9 violenta, in cui Greci e Troiani cadevano uno dopo l'altro.\nTuttavia il valore di Falche in battaglia non bast\u00f2 a salvarlo dalla sua uccisione, avvenuta per mano di Antiloco, il giovane eroe figlio di Nestore di Pilo."}
{"id": "1715855", "revid": "729019", "url": "https://it.wikipedia.org/wiki?curid=1715855", "title": "51T6", "text": "Il 51T6 (conosciuto in Occidente con il nome in codice NATO di ABM-4 Gorgon) \u00e8 un missile intercettore ABM esoatmosferico entrato in servizio nella prima met\u00e0 degli anni ottanta. Progettato come componente a lungo raggio del Sistema ABM A-135, \u00e8 stato radiato nel 2005.\nSviluppo.\nL'ABM-4 Gorgon venne sviluppato dallOKB Grushin alla fine degli anni settanta. Lo scopo era elaborare un sistema d'arma capace di effettuare intercettazioni di missili balistici fuori dall'atmosfera terrestre, o comunque a lungo raggio. Il progetto di partenza fu, probabilmente, quello degli ABM-1 Galosh, di cui il Gorgon viene considerato una versione perfezionata.\nI test vennero effettuati nel poligono militare di Sary Shagan, in Kazakistan. Per questo motivo, la NATO diede a tali sistemi, come nome provvisorio, SH-11.\nL'ingresso in servizio risale al 1983-1984.\nTecnica.\nLe informazioni tecniche diffuse su questi missili sono estremamente scarse. Il sistema propulsivo \u00e8 costituito da un motore a tre stadi a propellente liquido, e la gittata massima \u00e8 di circa 350\u00a0km. Considerando la gittata, si ritiene che i Gorogn abbiano anche una limitata capacit\u00e0 antisatellite.\nLa testata era nucleare, con una potenza di un megatone. Grazie alla grande potenza, la detonazione di uno di questi missili doveva essere in grado di distruggere ogni missile balistico intercontinentale in fase di avvicinamento discendente nell'area di Mosca. Tuttavia, il 21 aprile 1998, i vertici delle forze armate russe dichiararono che, per motivi di sicurezza, avrebbero rimosso le testate nucleari dai missili del Sistema ABM A-135. Nel caso degli ABM-4, in particolare, il problema era che l'impulso elettromagnetico, prodotto da una detonazione ad alta quota, avrebbe provocato danni enormi a tutti i sistemi elettronici sprovvisti di adeguata protezione in un'area vastissima, proprio nei pressi della capitale. Quindi, le testate nucleari vennero sostituite con altre convenzionali (non \u00e8 chiaro per\u00f2 se la sostituzione abbia riguardato tutti i missili).\nUtilizzo.\nIl dispiegamento inizi\u00f2 nel 1988, per un totale di 32 intercettori. Questi erano sistemati in silos corazzati posti a 45 miglia da Mosca, sistemati in quattro localit\u00e0. Per quanto riguarda le caratteristiche dei silos, dovrebbero essere le medesime degli ABM-3 Gazelle.\nGli ABM-4 Gorgon costituivano il primo strato del Sistema ABM A-135: il compito primario di questi missili era effettuare intercettazioni fuori dall'atmosfera di missili balistici nemici diretti su Mosca. L'utilizzo degli ABM-3 Gazelle (che costituivano il secondo strato) era previsto solo in caso di fallimento dei Gorgon.\nTutti questi missili, inquadrati nella 9\u00aa Divisione delle Forze Spaziali Russe, risultano essere stati ritirati dal 2005."}
{"id": "1715856", "revid": "1543377", "url": "https://it.wikipedia.org/wiki?curid=1715856", "title": "Stazione meteorologica di Bonifati", "text": "La stazione meteorologica di Bonifati \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Bonifati.\nCaratteristiche.\nLa stazione meteorologica si trova nell'Italia meridionale, in Calabria, in provincia di Cosenza, nel comune di Bonifati, a 484 metri s.l.m. e alle coordinate geografiche .\nOltre a rilevare i dati relativi a temperatura, precipitazioni, pressione atmosferica, umidit\u00e0 relativa, direzione e velocit\u00e0 del vento, la stazione \u00e8 collegata ad una boa situata nell'antistante settore est del Mar Tirreno meridionale, grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento).\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, febbraio, \u00e8 di +8,2\u00a0\u00b0C, mentre quella del mese pi\u00f9 caldo, agosto, \u00e8 di +23,2\u00a0\u00b0C; mediamente si contano 6 giorni di gelo all'anno e 17 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -5,4\u00a0\u00b0C del gennaio 1979 e i +40,0\u00a0\u00b0C dell'agosto 1999.\nLe precipitazioni medie annue si attestano a 981\u00a0mm, mediamente distribuite in 94 giorni di pioggia, con minimo in estate, picco massimo in inverno e massimo secondario in autunno.\nL'umidit\u00e0 relativa media annua fa registrare il valore di 76,5 % con minimi di 74 % ad agosto e a settembre e massimo di 80 % a dicembre; mediamente si contano 32 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +8,0\u00a0\u00b0C; quella del mese pi\u00f9 caldo, agosto, \u00e8 di +23,3\u00a0\u00b0C. Nel medesimo trentennio, la temperatura minima assoluta ha toccato i -6,0\u00a0\u00b0C nel gennaio 1968 (media delle minime assolute annue di -1,6\u00a0\u00b0C), mentre la massima assoluta ha fatto registrare i +37,8\u00a0\u00b0C nel luglio 1987 (media delle massime assolute annue di +33,6\u00a0\u00b0C).\nLa nuvolosit\u00e0 media annua si attesta a 4,6 okta, con minimo di 3,1 okta ad agosto e massimi di 5,5 okta a febbraio e a marzo.\nLe precipitazioni medie annue si aggirano sui 1.019\u00a0mm e si distribuiscono mediamente in 94 giorni, con minimo in estate e picco in autunno-inverno.\nL'umidit\u00e0 relativa media annua fa registrare il valore di 76,8 % con minimi di 73 % ad agosto e a settembre e massimo di 80 % a gennaio.\nIl vento presenta una velocit\u00e0 media annua di 4,9\u00a0m/s, con minimo di 3,5\u00a0m/s a luglio e massimo di 6,2\u00a0m/s a dicembre; le direzioni prevalenti sono di grecale a gennaio, marzo, settembre ed ottobre, di levante a febbraio e dicembre, di ostro ad aprile e novembre, di libeccio a maggio e giugno, di maestrale a luglio e agosto.\nValori estremi.\nTemperature estreme mensili dal 1961 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1961 ad oggi, con il relativo anno in cui si queste si sono registrate. La massima assoluta del quarantennio esaminato di +40,0\u00a0\u00b0C risale all'agosto 1999, mentre la minima assoluta di -6,0\u00a0\u00b0C \u00e8 del gennaio 1968."}
{"id": "1715857", "revid": "1305772", "url": "https://it.wikipedia.org/wiki?curid=1715857", "title": "Giavanese", "text": ""}
{"id": "1715862", "revid": "289247", "url": "https://it.wikipedia.org/wiki?curid=1715862", "title": "Tennis alle olimpiadi estive 1896", "text": ""}
{"id": "1715870", "revid": "287204", "url": "https://it.wikipedia.org/wiki?curid=1715870", "title": "Cuffia (copricapo)", "text": "La cuffia \u00e8 un tipo di copricapo stretto ed aderente che copre la parte superiore, posteriore e laterale della testa.\nEra utilizzata gi\u00e0 presso gli antichi Egizi, difatti nella tomba di Tutankhamen ne fu rinvenuta una in lino. Vari bassorilievi presenti nell'arte ittita raffigurano donne portanti la cuffia, basti pensare alla \"Regina alla mensa\".\nIn Grecia, intorno al V secolo a.C. si diffuse la cuffia denominata \"cecrifalo\", mentre a Roma la cuffia era costituita da una reticella avvolgente i capelli.\nLa cuffia veniva indossata in Inghilterra e in Scozia dagli appartenenti a tutte le classi sociali dal Medioevo al diciassettesimo secolo e negli anni successivi come copricapo \"vintage\" delle contadine e dei bambini.\nDurante il periodo Tudor (in seguito Stuart in Scozia) e prima, le cuffie erano normalmente realizzate in lino grezzo e legate sotto il mento. Durante l'et\u00e0 elisabettiana e nei primi periodi dell'et\u00e0 di Giacomo I, erano frequentemente decorate con ricami e bordi di pizzo. Le cuffie venivano indossate al di sotto di ogni tipo di cappello o eventualmente da sole come copertura della testa in ambienti chiusi.\nLe cuffie facevano parte anche della divisa di un alto grado, ormai estinto, dell'avvocatura inglese, il \"Serjeant-at-Law\". L\"ordine della cuffia\", societ\u00e0 onorifica statunitense, prende il proprio nome dall'usanza dei suoi membri di usare tale copricapo.\nUna particolare tipo di cuffia, realizzato in maglia di metallo, faceva parte dell'armatura dei cavalieri, proteggendo la testa (escluso il viso), il collo e le spalle.\nAl giorno d'oggi, le donne della chiesa di Ges\u00f9 Cristo dei santi degli ultimi giorni (mormoni) indossano la cuffia come parte del proprio stile conservatore di abbigliamento."}
{"id": "1715872", "revid": "261054", "url": "https://it.wikipedia.org/wiki?curid=1715872", "title": "Policlinico Gemelli", "text": ""}
{"id": "1715874", "revid": "1684799", "url": "https://it.wikipedia.org/wiki?curid=1715874", "title": "Vologda", "text": ""}
{"id": "1715879", "revid": "261054", "url": "https://it.wikipedia.org/wiki?curid=1715879", "title": "CNAO", "text": ""}
{"id": "1715882", "revid": "287204", "url": "https://it.wikipedia.org/wiki?curid=1715882", "title": "Riproduttore di CD audio", "text": "Il riproduttore di CD Audio o lettore di CD Audio o player di CD Audio (abbreviato in lettore CD o simili) \u00e8 un tipo di apparecchio elettronico per la riproduzione di CD Audio.\nIl riproduttore di CD Audio pu\u00f2 avere o non avere incorporati uno o due diffusori acustici. Quando il riproduttore di CD Audio non ha incorporati diffusori acustici, allora \u00e8 pensato come componente integrativo di un impianto stereo, oppure \u00e8 pensato come apparecchio portatile (in tal caso l'ascolto del CD Audio avviene tramite cuffia o auricolari), oppure \u00e8 esso stesso integrato in un'autoradio.\nI riproduttori di CD Audio pi\u00f9 avanzati consentono anche la riproduzione di DVD-Audio e/o CD con tracce in formato MP3.\nTipologia.\nCD changer.\nUn CD changer, chiamato spesso caricatore, permette di caricare pi\u00f9 dischi, di solito in cartucce e riprodurli in una volta sola.\nA cartuccia esterna.\nQuelli a cartuccia esterna hanno una o pi\u00f9 cartucce che permettono di caricare fino a 12 dischi (dipende dal modello) e viene inserita nel caricatore. Di solito questo tipo si trova nelle automobili.\nA cartuccia interna.\nQuelli a cartuccia interna si basano sullo stesso principio di quelli a cartuccia esterna, tuttavia la cartuccia \u00e8 inserita direttamente nel riproduttore.\nA carosello.\nQuelli a carosello sono composti da una placca, la quale gira mentre si cambia cd. I tradizionali sono a 3, a 5 o 7 dischi.\nCDJ.\nTipo di lettori, utilizzati in genere dai DJ, che presentano dei controlli atti ad emulare il comportamento di un disco in vinile. Essi presentano solitamente un tasto CUE per avere l'accesso diretto ad un punto prescelto di un brano del CD, una Jog-wheels che principalmente serve per accelerare o rallentare momentaneamente la velocit\u00e0 di esecuzione e un cursore della velocit\u00e0 con il quale si pu\u00f2 impostare una velocit\u00e0 diversa di riproduzione. Il termine \u00e8 stato coniato dalla Pioneer per la sua serie di prodotti dedicati al Djing.\nLettore portatile.\nI lettori cd portatili furono commercializzati per la prima volta negli anni ottanta, ma diventano di successo negli anni novanta quando sono stati venduti modelli con sistema antisalto. Inizialmente i lettori non erano efficaci come i mangianastri, in quanto in caso di movimenti bruschi si potevano verificare facilmente \"salti\" nella riproduzione.\nDescrizione.\nMolti riproduttori sono contenuti in un case di plastica che contiene il sistema elettrico e l'interfaccia utente.\nQuella dei portatili contiene delle porte per la connessione a delle casse, cuffie e/o un'entrata per la corrente. Di solito un portatile contiene un'alimentazione a batterie.\nQuelli da collegare contengono un'alimentazione a corrente, le porte per l'interfaccia utente e per collegarle ad un amplificatore.\nFunzioni.\nLe funzioni di base sono:\nAlcuni modelli hanno anche l'antishock, che serve ad evitare che la riproduzione si inceppi in caso di movimenti bruschi dell'unit\u00e0."}
{"id": "1715883", "revid": "767487", "url": "https://it.wikipedia.org/wiki?curid=1715883", "title": "Jean-Marie Aubry", "text": ""}
{"id": "1715884", "revid": "767487", "url": "https://it.wikipedia.org/wiki?curid=1715884", "title": "UFO Robot Goldrake contro il Grande Mazinga", "text": " \u00e8 un cortometraggio del 1976 diretto da Osamu Kasai.\nLa pellicola \u00e8 basata sulle serie TV \"Grande Mazinga\" e \"UFO Robot Goldrake\", entrambe ideate dal celebre \"mangaka\" giapponese G\u014d Nagai. Usc\u00ec in Giappone il 20 marzo 1976.\nTrama.\nIl malvagio \"Re Vega\" invia alla base lunare il comandante \"Barendos\" con la missione di distruggere una volta per tutte Goldrake (\"Grendizer\") e conquistare la Terra, missione in cui \"Gandal\" e \"Hydargos\" (\"Blaki\") hanno sistematicamente fallito. Barendos ammonisce i due Veghiani che, qualora la sua missione fosse coronata da successo, essi saranno immediatamente destituiti. Questa circostanza chiarisce perch\u00e9, durante il dipanarsi della trama, non giunga alcun aiuto dalla base lunare veghiana. Barendos scende quindi sulla Terra con la sua astronave e con l'aiuto di un primo disco-mostro riesce a catturare \"Alcor\" (\"Koji Kabuto\") ed il suo TFO. Distrutto il disco, sottopone il giovane pilota ad un condizionamento mentale grazie al quale riesce a scoprire l'esistenza di \"Mazinga Z\" e del \"Grande Mazinga\", creati rispettivamente dal nonno e dal padre di Alcor, e il primo dei quali un tempo da lui pilotato.\nI due potenti robot sono conservati come simboli di pace nel \"Museo dei Robot\", dove Barendos, grazie alle informazioni carpite ad Alcor, riesce ad impadronirsi del Grande Mazinga per impiegarlo contro il sopraggiunto Goldrake. \"Actarus\" (\"Duke Fleed\") sta per avere la peggio contro il potente robot terrestre ed un secondo disco-mostro, quando Alcor, riuscito a fuggire dalla nave veghiana, gli suggerisce come colpire il Grande Mazinga per bloccarlo temporaneamente. Barendos abbandona allora il robot immobile per tornare sulla sua nave, dando cos\u00ec ad Alcor (ovvero Koji Kabuto, gi\u00e0 pilota di Mazinga Z) la possibilit\u00e0 di prendere il suo posto ai comandi del Grande Mazinga e di contrattaccare insieme a Goldrake per la vittoria finale, dopo aver distrutto anche un terzo disco-mostro.\nSi tratta dell'unico caso nella produzione di Go Nagai in cui Koji Kabuto guida il Grande Mazinga.\nDistribuzione.\nEdizione italiana.\nIn Italia ne usc\u00ec una prima versione come secondo episodio del film di montaggio \"Mazinga contro gli UFO Robot\". Il doppiaggio (a cura di Enrico Bomba) fu per\u00f2 molto approssimativo, oltre che per l'incongruenza dei nomi dei personaggi, del tutto inventati, anche per l'imprecisa sincronizzazione e per la coesistenza sulla medesima traccia audio sia delle voci italiane che di quelle giapponesi.\nNel 1998 la Dynamic Italia lo ha pubblicato in VHS nella sua forma originaria con due diversi doppiaggi, uno con i nomi gi\u00e0 utilizzati nell'edizione televisiva italiana della serie \"UFO Robot Goldrake\", e l'altro con i nomi originali dell'edizione giapponese. \u00c8 stato poi ripubblicato in DVD e Blu-ray Disc da Yamato Video nel 2015."}
{"id": "1715885", "revid": "1605525", "url": "https://it.wikipedia.org/wiki?curid=1715885", "title": "Premio letterario Basilicata", "text": "Il premio letterario Basilicata \u00e8 un premio letterario istituito nel 1972 a Potenza. Apparso come premio per opere di narrativa, si \u00e8 arricchito negli anni di numerose altre sezioni. Per i primi quindici anni, la cerimonia di premiazione avveniva l'8 dicembre, festa dell'Immacolata Concezione, ma attualmente lo si attribuisce alla fine del mese di ottobre.\nOrigini.\nIl premio \u00e8 stato creato per iniziativa di un gruppo di intellettuali del circolo culturale Silvio Spaventa Filippi. Primo presidente della giuria, e per molti anni, \u00e8 stato Carlo Bo.\nNella giuria per quasi vent'anni \u00e8 stato responsabile della sezione \"letteratura spirituale e poesia religiosa\" monsignor Gianfranco Ravasi, presidente del Pontificio consiglio della cultura.\nPresidente onorario del premio letterario Basilicata, fin dalla sua istituzione, \u00e8 il senatore a vita Emilio Colombo.\nI premi.\nIl premio \u00e8 costituito dalle seguenti sezioni:\nLe giurie.\nNarrativa - Letteratura spirituale e poesia religiosa: presieduta da Carlo Bo, quindi da Leone Piccioni ed infine da Cosimo Damiano Fonseca,\nSaggistica-economia politica e diritto dell'economia: inizialmente presieduta da Nicola Cilento, quindi da Cosimo Damiano Fonseca."}
{"id": "1715887", "revid": "339392", "url": "https://it.wikipedia.org/wiki?curid=1715887", "title": "Lettore CD audio", "text": ""}
{"id": "1715891", "revid": "1543377", "url": "https://it.wikipedia.org/wiki?curid=1715891", "title": "Persone pi\u00f9 ricche del mondo secondo Forbes", "text": "Ogni anno da marzo 1987 la rivista statunitense \"Forbes\" pubblica una lista delle persone pi\u00f9 ricche del mondo in miliardi di dollari statunitensi. \nRegnanti e dittatori la cui ricchezza deriva dalla propria posizione sono esclusi da queste liste. Questa classifica \u00e8 un indice delle ricchezze individuali documentate, esclude quindi quelle che non \u00e8 possibile accertare (come ad esempio quelle di boss criminali). Secondo un rapporto del 2017 di Oxfam, i primi 8 miliardari possiedono una ricchezza combinata come la met\u00e0 pi\u00f9 povera della popolazione umana.\nIl valore netto totale di ogni individuo della lista \u00e8 stimato e viene citato in dollari statunitensi, in base al loro patrimonio documentato e alla contabilizzazione del debito. I nuovi arrivati nella lista negli ultimi anni provengono in gran parte dalla Repubblica Popolare Cinese e il numero di donne nella lista \u00e8 in costante aumento. Nel 2021 Mark Zuckerberg \u00e8 l'unica persona nella lista dei primi 30 miliardari con meno di 40 anni.\n2021.\nNel 2021 il numero di miliardari raggiunge il record: 2.755, cio\u00e8 660 in pi\u00f9 dell'anno scorso.\nSecondo un rapporto di Oxfam del 25 gennaio 2021 le 1.000 persone pi\u00f9 ricche del mondo hanno recuperato in appena nove mesi tutte\nle perdite che avevano accumulato per l\u2019emergenza Covid-19; anzi l'86% di essi sono pi\u00f9 ricchi di un anno fa.\nInsieme \"valgono\" 13.100 miliardi di dollari. Gli USA hanno 724 miliardari (8 dei primi 10 e 13 dei primi 20 sono statunitensi), segue la Cina (includendo Hong Kong e Macao) con 698.\nGrazie all'impennata del valore delle azioni di Amazon e Tesla, Jeff Bezos resta la persona pi\u00f9 ricca del mondo per il quarto anno consecutivo con un patrimonio di 177 miliardi di dollari, mentre Elon Musk balza dal trentunesimo al secondo posto con 151 miliardi di dollari.\nLegenda\n \u00a0:\u00a0 aumentato rispetto al 2020 \u00a0:\u00a0 diminuito rispetto al 2020 \u00a0:\u00a0 nessuna variazione rispetto al 2020\n2020.\nA causa della pandemia di Coronavirus che ha impattato anche sulle Borse, il numero di miliardari e la loro ricchezza totale diminuiscono, rispettivamente a 2.095 (241 donne) e 8.000 miliardi. Gli USA sono sempre in testa con il numero record di 614 miliardari (14 dei primi 20 sono statunitensi), segue la Cina (includendo Hong Kong e Macao) con 456. Jeff Bezos si conferma al vertice, nonostante abbia dato alla ex moglie 36 miliardi di dollari di azioni Amazon.\nLegenda\n \u00a0:\u00a0 aumentato rispetto al 2019 \u00a0:\u00a0 diminuito rispetto al 2019 \u00a0:\u00a0 nessuna variazione rispetto al 2019\n2019.\nPer la seconda volta in un decennio (l'altra volta fu nel 2009), il numero di miliardari e la loro ricchezza totale diminuiscono, rispettivamente a 2.153 e 8.700 miliardi. Particolarmente colpita l'Asia, con la Cina che ha 49 miliardari in meno (dei 55 \"persi\" in un anno a livello globale). In controtendenza Brasile e soprattutto USA, che raggiungono il record di 607 miliardari: 14 dei primi 20 sono statunitensi. Jeff Bezos si conferma al vertice, con la cifra record di 131 miliardi di dollari.\nLegenda\n \u00a0:\u00a0 aumentato rispetto al 2018\n \u00a0:\u00a0 diminuito rispetto al 2018\n \u00a0:\u00a0 nessuna variazione rispetto al 2018\n2018.\nLa ricchezza aggregata delle 20 persone pi\u00f9 ricche sulla Terra ammonta a circa 13% di tutte le fortune dei miliardari combinate. Ci sono un record di 2.208 miliardari con una ricchezza totale di 9.100 miliardi (un aumento annuo del 18%, anche questo un record). La ricchezza media in questa lista \u00e8 di 4,1 miliardi. Anche le 256 donne presenti sono un record. Per la prima volta Jeff Bezos raggiunge il top, grazie al prezzo delle azioni di Amazon, che hanno causato il pi\u00f9 grande guadagno annuo (35 miliardi di dollari) di una persona da quando Forbes ha iniziato a rilevare nel 1987; \u00e8 il primo di sempre ad aver superato i 100 miliardi di patrimonio. Ha preso il posto di Bill Gates, che \u00e8 stato in cima alla classifica per 18 degli ultimi 24 anni. Record di miliardari per gli USA, 585, mentre la Cina (includendo Hong Kong, Macao e Taiwan) arriva a 476.\nLegenda\n \u00a0:\u00a0 aumentato rispetto al 2017\n \u00a0:\u00a0 diminuito rispetto al 2017\n \u00a0:\u00a0 nessuna variazione rispetto al 2017\n2017.\nNel 30\u00ba anniversario della lista di Forbes Bill Gates resta al top per il 4\u00ba anno consecutivo. Record di miliardari: 2.043, di cui 195 debuttanti (76 dalla Cina e 25 dagli USA). Ci sono 56 sotto i 40 anni e un record di 227 donne. Il numero di miliardari \u00e8 cresciuto del 13% in un anno; questa \u00e8 la variazione pi\u00f9 grande in 30 anni di rilevazioni. Aumenta anche il totale dei patrimoni, a 7.670 miliardi. Per la prima volta dopo 12 anni Carlos Slim non \u00e8 nella top five. Come al solito al comando della classifica per nazioni ci sono gli USA con un record di 565 miliardari. La Cina (non includendo Hong Kong e Macao) ne ha 319, la Germania 114 e l'India 101.\nLegenda\n \u00a0:\u00a0 aumentato rispetto al 2016\n \u00a0:\u00a0 diminuito rispetto al 2016\n \u00a0:\u00a0 nessuna variazione rispetto al 2016\n2016.\nJeff Bezos di Amazon, Mark Zuckerberg di Facebook e Michael Bloomberg di Bloomberg appaiono per la prima volta nella top 10. Zuckerberg \u00e8 il pi\u00f9 giovane di sempre nella top 10, a 31 anni.\nLegenda\n \u00a0:\u00a0 aumentato rispetto al 2015\n \u00a0:\u00a0 diminuito rispetto al 2015\n \u00a0:\u00a0 nessuna variazione rispetto al 2015\n2015.\nCi sono nella lista un record di 1.826 miliardari con un patrimonio aggregato di 7.100 miliardi comparato ai 6.400 dell'anno precedente. 46 sono sotto i 40 anni. Record di debuttanti, 290, 25% dei quali dalla Cina, che produce addirittura 71 nuovi arrivati. 57 dagli USA, 28 dall'India, e 23 dalla Germania. In totale gli USA hanno 526 miliardari e sono seguiti da Cina, Germania, India e Russia (che \u00e8 in calo).\nI self-made sono 1.191 (oltre 65%), mentre 230 (sotto 13%) sono ereditieri. Con un mix ce ne sono 405 (22%).\nChristy Walton, al posto 8 \u00e8 la donna pi\u00f9 in alto. Evan Spiegel, cofondatore di Snapchat diventa il miliardario pi\u00f9 giovane a 24 anni. Il pi\u00f9 vecchio invece rimane David Rockefeller con 99 anni. Per la prima volta il Guatemala ha un miliardario: Mario Lopez Estrada.\nLegenda\n \u00a0:\u00a0 aumentato rispetto al 2014\n \u00a0:\u00a0 diminuito rispetto al 2014\n \u00a0:\u00a0 nessuna variazione rispetto al 2014\n2014.\nBill Gates riconquista la vetta dopo 4 anni in cui il primo era stato Carlos Slim. Warren Buffett \u00e8 nella top five per il 20\u00ba anno consecutivo. Christy Walton, 9\u00b0, \u00e8 la donna pi\u00f9 in alto. Aliko Dangote dalla Nigeria diventa il primo africano mai entrato nella top 25, con un patrimonio stimato di 25 miliardi.\nCi sono un totale di 1.645 persone, con una ricchezza combinata di 6.400 miliardi. Record di nuovi arrivati: 268; e di donne: 172. Circa il 66% della lista sono self-made, 13% ereditieri e 21% un mix delle due cose.\nGli USA guidano ancora la classifica per nazioni con 492 miliardari. A 152 la Cina e 111 la Russia. Nuovi arrivati sono Algeria, Lituania, Tanzania e Uganda. La Turchia \u00e8 quella che ha perso pi\u00f9 persone dalla lista, 19, per un periodo di alta inflazione nel paese.\nLegenda\n \u00a0:\u00a0 aumentato rispetto al 2013\n \u00a0:\u00a0 diminuito rispetto al 2013\n \u00a0:\u00a0 nessuna variazione rispetto al 2013\n2013.\nWarren Buffett non \u00e8 riuscito a salire sul podio per la prima volta dal 2000. Il fondatore di Diesel Renzo Rosso \u00e8 tra i migliori debuttanti, con 3 miliardi stimati di patrimonio. Un totale di 1.426 persone sono entrate nella lista, rappresentando 5.400 miliardi di asset. Di questi 442 dagli USA, 386 da Asia-Pacifico e 366 dall'Europa. Ci sono 138 donne, delle quali 50 dagli USA.\n961 miliardari (67%) sono interamente self-made, 184 (13%) hanno ereditato la loro ricchezza, e 281 (20%) hanno avuto un mix di eredit\u00e0 ed acume negli affari. Ph\u1ea1m Nh\u1eadt V\u01b0\u1ee3ng \u00e8 la prima persona dal Vietnam ad entrare in questa lista.\nLegenda\n \u00a0:\u00a0 aumentato rispetto al 2012\n \u00a0:\u00a0 diminuito rispetto al 2012\n \u00a0:\u00a0 nessuna variazione rispetto al 2012\n2012.\nIl francese Bernard Arnault \u00e8 l'europeo pi\u00f9 in alto nella lista (4\u00b0). Debuttando in classifica a 27 anni, la fondatrice di Spanx Sara Blakely diventa la miliardaria self-made donna pi\u00f9 giovane di sempre. Il colombiano Alejandro Santo Domingo \u00e8 colui che ha debuttato pi\u00f9 in alto in classifica, avendo ereditato una partecipazione 9,5 miliardi in Santo Domingo Group da suo padre. L'indiano Lakshmi Mittal \u00e8 stato il pi\u00f9 grande perdente: la sua fortuna \u00e8 scesa a 20,7 miliardi per il crollo del prezzo del produttore di acciaio ArcelorMittal; dunque non \u00e8 riuscito ad entrare nella top 10 per la prima volta dal 2004 e ha ceduto il posto di asiatico pi\u00f9 ricco a Li Ka-shing di Hong Kong.\nCi sono un record di 1.226 persone nella lista, rappresentando 58 paesi, tra cui per la prima volta Georgia, Marocco e Per\u00f9. Di questi, 126 sono nuovi arrivati e 104 donne. 435 degli USA, Russia 96 e Cina 95.\nLegenda\n \u00a0:\u00a0 aumentato rispetto al 2011\n \u00a0:\u00a0 diminuito rispetto al 2011\n \u00a0:\u00a0 nessuna variazione rispetto al 2011\n2011.\nI primi 10 nella lista hanno 406 miliardi, 342 in pi\u00f9 del 2010. Secondo il direttore editoriale di Forbes Kerry Dolan \"i miliardari di media e tecnologia hanno beneficiato di una borsa pi\u00f9 forte e di un crescente entusiasmo per tutto ci\u00f2 che \u00e8 social\". Chi ha guadagnato di pi\u00f9 in percentuale \u00e8 stato il nigeriano Aliko Dangote col 557%. Mark Zuckerberg guida il plotone di 7 miliardari legati a Facebook, tra cui il cofondatore Dustin Moskovitz, che con 26 anni \u00e8 il pi\u00f9 giovane nell'elenco.\nCi sono un record di 1.210 miliardari, che rappresentano una ricchezza combinata di 4.500 miliardi, in crescita dai 3.600 dell'anno precedente. Un terzo dei miliardari mondiali, 413, viene dagli USA, 115 dalla Cina e 101 dalla Russia. L'Asia \u00e8 arrivata a 332, sorpassando l'Europa per la prima volta dagli anni 90. Ci sono 214 nuovi arrivati e il patrimonio medio \u00e8 aumentato a 3,7 miliardi.\nLegenda\n \u00a0:\u00a0 aumentato rispetto al 2010\n \u00a0:\u00a0 diminuito rispetto al 2010\n \u00a0:\u00a0 nessuna variazione rispetto al 2010\n2010.\nSlim supera di poco Gates raggiungendo per la prima volta la vetta della classifica. Christy Walton \u00e8 la donna pi\u00f9 ricca al mondo, al 12\u00ba posto con la sua fortuna ereditata. Isaac Perlmutter \u00e8 tra i nuovi arrivati nella lista, con un patrimonio stimato di 4 miliardi, acquisito dalla sua vendita della Marvel Entertainment alla Disney.\nNella lista ci sono un totale di 1.011 persone da 55 paesi: 403 miliardari USA, seguiti da 89 cinesi e 62 russi. Questa \u00e8 la prima volta in cui la Cina \u00e8 seconda. Per la prima volta entrano nella lista miliardari da Finlandia e Pakistan. Oltre 100 nuovi miliardari provengono dall'Asia. Ci sono 89 donne, ma solo 14 di loro sono self-made. Il totale dei patrimoni \u00e8 di 3.600 miliardi di dollari, in crescita del 50% rispetto ai 2.400 dell'anno precedente; il patrimonio medio \u00e8 di 3,5 miliardi.\nNel giugno 2010, Gates and Buffett annunciano il Giving Pledge che \u00e8 una promessa di devolvere la maggioranza della propria ricchezza per attivit\u00e0 filantropiche.\nLegenda\n \u00a0:\u00a0 aumentato rispetto al 2009\n \u00a0:\u00a0 diminuito rispetto al 2009\n \u00a0:\u00a0 nessuna variazione rispetto al 2009\n2009.\nA seguito della crisi finanziaria, i miliardari del mondo perdono 2.000 miliardi di dollari e la lista diventa il 30% pi\u00f9 corta di quella dell'anno precedente.\nLegenda\n \u00a0:\u00a0 aumentato rispetto al 2008\n \u00a0:\u00a0 diminuito rispetto al 2008\n \u00a0:\u00a0 nessuna variazione rispetto al 2008\n2008.\nIl fondatore di Facebook Mark Zuckerberg, quattro anni dopo aver fondato la compagnia, si unisce alla lista a 23 anni, diventando cos\u00ec il pi\u00f9 giovane miliardario \"self-made\" di sempre.\nLegenda\n \u00a0:\u00a0 aumentato rispetto al 2007\n \u00a0:\u00a0 diminuito rispetto al 2007\n \u00a0:\u00a0 nessuna variazione rispetto al 2007\n2006.\nIl grande afflusso di denaro contante ottenuto dai consumatori USA grazie a prestiti ipotecari sulla casa (home equity extraction o mortgage equity withdrawal - MEW) cre\u00f2 quasi 5.000 miliardi di dollari nel 2005, contribuendo alla crescita economica mondiale; ma lo scoppiare di questa bolla immobiliare precipit\u00f2 negli anni seguenti il mondo nella crisi economica peggiore dal 1929."}
{"id": "1715894", "revid": "115130838", "url": "https://it.wikipedia.org/wiki?curid=1715894", "title": "Stazione meteorologica di Calopezzati", "text": "La stazione meteorologica di Calopezzati \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale relativa alla localit\u00e0 di Calopezzati.\nCaratteristiche.\nLa stazione meteorologica si trova nell'Italia meridionale, in Calabria, in provincia di Cosenza, nel comune di Calopezzati, a 179 metri s.l.m. e alle coordinate geografiche .\nL'osservatorio, presidiato fino al 1978, \u00e8 stato in seguito sostituito da una stazione meteorologica automatica di tipo DCP.\nDati climatologici 1951-1980.\nIn base alla media trentennale 1951-1980, effettivamente elaborata dal 1952 al 1978 e non dissimile da quella del trentennio di riferimento climatico 1961-1990 dell'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, agosto, \u00e8 di +26,5\u00a0\u00b0C.\nLe precipitazioni medie annue fanno registrare il valore di , con marcato e prolungato minimo in estate e picco massimo in autunno-inverno."}
{"id": "1715896", "revid": "729019", "url": "https://it.wikipedia.org/wiki?curid=1715896", "title": "No\u00ebl Sciortino", "text": ""}
{"id": "1715899", "revid": "287204", "url": "https://it.wikipedia.org/wiki?curid=1715899", "title": "Certificazione energetica degli edifici", "text": "La certificazione energetica degli edifici \u00e8 una procedura di valutazione volta a promuovere il miglioramento del rendimento energetico degli edifici in termini di efficienza energetica, grazie all'informazione fornita ai proprietari e utilizzatori, circa i suoi consumi energetici richiesti per mantenere determinate condizioni ambientali interne. Essa fa parte delle misure volte alla tutela dell'ambiente, sia per un conseguente freno all'utilizzo delle risorse naturali, sia per un desiderabile contenimento delle emissioni clima alteranti. Si tratta di un documento redatto da un tecnico abilitato, chiamato in gergo \"certificatore energetico\", che tiene conto delle caratteristiche architettoniche dell'edificio, dei prospetti, della zona climatica, dell'affaccio delle singole facciate, del tipo di riscaldamento e di tutto ci\u00f2 che pu\u00f2 influire sui consumi energetici. Diverse nazioni in tutto il mondo hanno creato dispositivi capaci di calcolare l'efficienza energetica degli edifici, sia estiva che invernale: l'Unione europea ha emanato una serie di direttive per dare ai singoli stati membri dispositivi simili per la valutazione energetica.\nEuropa.\nL'attenzione a questo settore \u00e8 tanto pi\u00f9 giustificato dalla considerazione che il 40% dei consumi finali globali di energia della Comunit\u00e0 Europea \u00e8 rappresentato da quella impiegata nel settore residenziale e terziario, principalmente per gli edifici. Questa procedura deve tenere conto delle condizioni climatiche e locali, del tipo di impianto di riscaldamento e condizionamento, dell'eventuale impiego di fonti di energie rinnovabili e delle caratteristiche architettoniche dell'edificio. Questa procedura di valutazione \u00e8 stata prevista dalle direttive europee 2002/91/CE e 2006/32/CE.\nLegislazione.\nGli stati membri dell'Unione europea si sono impegnati al conseguimento dell'obiettivo \"20-20-20\", cio\u00e8 ridurre del 20% il consumo di energia primaria entro il 2020. Il mezzo \u00e8 il porre in atto misure efficaci per lottare contro il cambiamento climatico, per migliorare la sicurezza energetica, per ridurre i costi energetici dell'UE e per il conseguimento della strategia di Lisbona relativa allo sviluppo sostenibile. Questo sta avvenendo tramite delle misure volte all'efficienza energetica degli edifici, alla riduzione delle emissioni di CO2 degli impianti e alla realizzazione di impianti per la produzione di energia rinnovabile.\nDirettiva 2002/91/CE.\nLa 2002/91/CE \"Directive on the energy performance of buildings\" ha i seguenti obiettivi: \nLe direttive richiedono agli stati membri di provvedere affinch\u00e9 gli edifici di nuova costruzione e quelli esistenti sottoposti a ristrutturazioni importanti soddisfino requisiti minimi di rendimento energetico, monitorando \u201cla quantit\u00e0 di energia effettivamente consumata o che si prevede possa essere necessaria per soddisfare i vari bisogni connessi a un uso standard dell'edificio, compresi, fra gli altri, il riscaldamento e il raffreddamento\u201d. L'Attestato di Certificazione Energetica deve essere messo a disposizione in fase di costruzione, compravendita o locazione. In esso devono essere riportati \u201cdati di riferimento che consentano ai consumatori di valutare e raffrontare il rendimento energetico dell'edificio\u201d e \u201craccomandazioni per il miglioramento del rendimento energetico in termini di costi-benefici\u201d.\nDirettiva 2010/31/UE.\nQuesta direttiva \u00e8 volta al miglioramento della prestazione energetica degli edifici, adottando una comune metodologia di calcolo delle prestazioni che tiene conto di:\nGli stati membri fissano dei requisiti minimi che devono essere aggiornati ogni 5 anni, conformi al metodo di calcolo. I minimi dovranno essere differenti se si considerano edifici nuovi o gi\u00e0 esistenti, e differenti a seconda della tipologia edilizia. Per quanto riguarda gli edifici nuovi, questi dovranno rispettare determinati requisiti, come l'essere sottoposti a una valutazione preventiva sulla fattibilit\u00e0 di impianti di energia derivanti da fonti rinnovabili, inoltre la direttiva incoraggia l'introduzione di sistemi intelligenti per misurare il consumo energetico. Gli edifici che verranno ristrutturati dovranno migliorare la loro prestazione energetica per soddisfare i minimi richiesti.\nLa direttiva stabilisce una serie di edifici che possono essere esclusi da questa normativa, come gli edifici vincolati, quelli di culto, quelli temporanei, quelli che sono utilizzati solo poche settimane l'anno, quelli minori di 50 m2. Il miglioramento non \u00e8 solo per gli edifici, ma anche per gli impianti di condizionamento d'aria, di acqua calda e di ventilazione.\nViene stabilito che gli elementi edilizi fanno parte dell'involucro e hanno un loro impatto significativo relativo alla prestazione dell'involucro (es. gli infissi). Devono anche questi rispettare dei minimi di requisito e devono essere rinnovati e sostituiti per raggiungere un livello ottimale relativo ai costi.\nL'obiettivo \u00e8 quello che entro il 31 dicembre 2020 si devono portare gli edifici di nuova costruzione a essere a energia quasi a zero, mentre per gli edifici pubblici ci\u00f2 deve avvenire entro il 31 dicembre 2018. La Commissione europea promuove l'attuazione di piani volti a indicare da parte dello Stato membro la definizione di edifici a energia quasi a zero, gli obiettivi per migliorare la prestazione energetica relativa agli edifici di nuova costruzione entro il 2021, informazioni sulle misure finanziarie e sulle politiche e incentivi finanziari e sulle barriere di mercato.\nPer fare questo gli stati membri devono degli strumenti per redigere una certificazione energetica degli edifici. Questo documento dovr\u00e0 comprendere informazioni sul consumo energetico e su come migliorare questo consumo in relazione ai costi. Viene fatto obbligo di far figurare l'attestato di prestazione energetica in tutti gli annunci commerciali dell'immobile. In caso di vendita o locazione dovr\u00e0 sempre essere allegato alla documentazione e mostrato al potenziale acquirente. Deve essere redatto in caso di nuova costruzione o di ristrutturazione edilizia.\nPer gli edifici con una metratura utile di 500 m2 occupata da enti pubblici o abitualmente frequentata dal pubblico, l'attestato di prestazione energetica deve essere sempre chiaramente visibili in un luogo aperto al pubblico. La soglia dei 500 m2 scender\u00e0 a 250 m2 dal 9 luglio 2015.\nQuesta normativa ha di fatto abrogato la direttiva 2002/91/CE.\nDanimarca.\nLa Danimarca ha proposto la certificazione energetica degli edifici gi\u00e0 nel 1981, ma \u00e8 stata resa obbligatoria solo nel 1997, prima delle direttive europee. Dal 1\u00ba gennaio 2006 ha allineato la sua normativa interna con quella europea (obbligo di certificazione energetica per la compravendita, per la locazione, ecc...). Per gli edifici esistenti ha abbassato il limite a 5 anni come limite massimo di anzianit\u00e0 del certificato. Le classi energetiche sono 14 e vanno in ordine dalla migliore A1 alla peggiore G2, questo per incentivare la riqualificazione edilizia. Dal 1\u00ba settembre 2007 per ottenere il permesso di costruire i nuovi edifici devono essere almeno di categoria B1. Lo schema di calcolo si basa sul documento SBi-Direction 213: Energy Demand in Building. Nel 2010 la Danimarca ha aggiornato la sua normativa, portando le classi da 14 a 8 (A1, A2, B, C, D, E, F, G).\nFrancia.\nIn Francia la certificazione energetica degli edifici \u00e8 diventata obbligatoria per la compravendita degli edifici dal 1\u00ba novembre 2006 e per la locazione e i nuovi edifici dal 1\u00ba luglio 2007. Utilizza il \"Regolamento Termico RT\", introdotto nel 1975 e aggiornato ogni 5 anni. L'ultimo \u00e8 il \"Regolamento Termico RT 2012\". Basandosi sui parametri europei, il certificato esprime l'impatto ambientale relativo al consumo energetico dell'edificio. Esistono 7 classi energetiche, divise in lettere dalla A alla G che \u00e8 la pi\u00f9 bassa.\nItalia.\nPer quanto riguarda l'Italia, con l'espressione \u00ab\"certificazione energetica degli edifici\"\u00bb, o nella dizione alternativa di \u00abcertificazione di rendimento energetico dell'edificio\u00bb, si intende il processo di produzione di un documento attestante la prestazione energetica ed eventualmente alcuni parametri energetici caratteristici dell'edificio. Questo documento prendeva inizialmente il nome di \u00abattestato di certificazione energetica o di rendimento energetico dell'edificio\u00bb (punto d) art.2 Dgls 192/2005) e\npermette di stabilire criteri, condizioni e modalit\u00e0 per migliorare le prestazioni energetiche degli edifici. Il contenimento dei consumi \u00e8 volto a contribuire al conseguimento degli obiettivi nazionali di limitazione delle emissioni di gas serra posti dal protocollo di Kyoto. Inoltre si vuole promuovere la competitivit\u00e0 dei comparti pi\u00f9 avanzati del settore attraverso lo sviluppo tecnologico conseguente.\nLa disciplina complessiva in tema di rendimento energetico dell'edilizia \u00e8 contenuta nel D. Lgs. 19 agosto 2005, n. 192 (attuativo della direttiva 2002/91/CE) e successive modificazioni e integrazioni. L'attestato di certificazione energetica, redatto secondo le particolari norme e i criteri di cui alla relativa normativa, attestano la prestazione, l'efficienza o il rendimento energetico di un edificio e altres\u00ec contiene le raccomandazioni per il miglioramento della prestazione energetica del medesimo (art. 2, comma 3, all. A al D. Lgs. 29 dicembre 2006, n. 311). Con il D.L. n. 63 del 4 giugno 2013 la denominazione dell'attestato appena citato \u00e8 stato modificato in \u00abattestato di prestazione energetica\u00bb.\nLa 2006/32/CE (recepita in Italia dal D.Lgs. 115/2008, che introduce le UNI TS 11300) ha l'obiettivo di migliorare l'efficienza degli usi finali di energia sotto il profilo costi/benefici negli stati membri, riducendo i consumi del 9%.\nLa normativa nazionale italiana.\nLa normativa in materia di certificazione energetica degli edifici \u00e8 contenuta nel d.lgs. 19 agosto 2005, n. 192 e nel DPR 75/2013, recante le disposizioni di attuazione della direttiva 2002/91/CE sul rendimento energetico dell'edilizia. Tale normativa \u00e8 stata successivamente modificata da una serie di ulteriori provvedimenti legislativi, fra i quali devono ricordarsi:\nSul territorio italiano, a decorrere dal 2005, si deve procedere alla certificazione energetica degli edifici, introdotta come principio in Italia dalla Legge 10/1991.\nCronologia.\nA partire dal 1\u00ba luglio 2007 tutti i contratti, nuovi o rinnovati, relativi alla gestione degli impianti termici o di climatizzazione degli edifici pubblici o nei quali figura come committente un soggetto pubblico, devono prevedere la predisposizione dell'Attestato di Certificazione Energetica (ACE) dell'edificio o dell'unit\u00e0 immobiliare interessati entro i primi 6 mesi di vigenza del contratto.\nNell'attesa della emanazione delle linee guida nazionali (attraverso i decreti attuativi) gli Attestati di Certificazione Energetica sono sostituiti a tutti gli effetti dagli Attestati di Qualificazione Energetica (di durata 1 anno). Fino all'entrata in vigore dei Decreti Attuativi il calcolo della prestazione energetica degli edifici nella climatizzazione invernale e in particolare del fabbisogno annuo di energia primaria \u00e8 disciplinato dalla legge 9 gennaio 1991 n. 10 come modificata dal D. Lgs. n. 192/05, dalle norme attuative e dalle disposizioni dell'allegato I al 311/06.\nIl 2 aprile 2009, con quattro anni di ritardo, \u00e8 stato approvato dal Consiglio dei ministri il decreto del presidente della Repubblica, recante attuazione dell'art. 4, c. 1, lettere a) e b) del D. Lgs. 19 agosto 2005, n. 192 e successive modificazioni, concernente attuazione della Direttiva 2002/91/CE sul rendimento energetico in edilizia (bozza non ancora in vigore). Tale decreto definisce le metodologie di calcolo e i requisiti minimi per la prestazione energetica degli edifici e gli impianti termici per la climatizzazione invernale e per la preparazione dell'acqua calda per usi igienici sanitari facendo riferimento alle nuove UNI TS 11300.\nA decorrere dal 1\u00ba gennaio 2007 condizione necessaria per accedere agli incentivi, alle agevolazioni e agli sgravi fiscali di qualsiasi natura finalizzati al miglioramento delle prestazioni energetiche dell'edificio, dell'unit\u00e0 immobiliare o degli impianti interessati \u00e8 il possesso dell'Attestato di Certificazione Energetica dell'edificio o della unit\u00e0 immobiliare oggetto dei lavori di riqualificazione energetica.\nDal 22 agosto 2008 non \u00e8 pi\u00f9 necessario allegare agli atti di compravendita immobiliare l'attestato di certificazione energetica (ACE) o l'attestato di qualificazione energetica (AQE). Allo stesso modo per i contratti di locazione (l'art. 35 comma 2 bis, del D.L. n. 112/2008 ha abrogato i commi 3 e 4 dell'articolo 6 e i commi 8 e 9 dell'articolo 15 del D. Lgs. n. 192/2005 e successive modifiche). Non sono state soppresse le restanti norme del D .Lgs n. 192/2005, quindi se sussistono i presupposti previsti dai commi 1-bis, 1-ter, 1-quater dell'art. 6 del D. Lgs. n. 192/2005 il venditore deve consegnare l'ACE o l'AQE.\nPeraltro la normativa regionale in materia di certificazione energetica non \u00e8 stata abrogata dal D.L. n. 112/2008 (Toscana, Emilia-Romagna, Piemonte, Liguria, Lombardia) dove si prevede l'obbligo di allegare l'attestato alle compravendite e alle locazioni.\nDal 28 dicembre 2012, con l'entrata in vigore del decreto 22 novembre 2012, che ne abroga il relativo paragrafo contenuto nelle linee guida nazionali per la certificazione energetica, non \u00e8 pi\u00f9 possibile produrre un'autodichiarazione da parte del proprietario in sostituzione dell'attestato di certificazione energetica e per edifici esistenti con superficie inferiore ai 1.000 metri quadri, in cui, a fronte della scadente qualit\u00e0 energetica dell'immobile, si dichiarava che l'edificio era in classe energetica G e i costi per la gestione energetica erano molto alti.\nLa legge del 3 agosto 2013, n. 90 ha apportato ulteriori modifiche al sopracitato d. lgs. 192/2005. In particolare, l'Attestato di Certificazione Energetica \u00e8 stato sostituito dall'Attestato di Prestazione Energetica (APE).\nLe conseguenze, da un punto di vista giuridico, dell'assenza dell'attestato di prestazione energetica sono state oggetto di una serie di abrogazioni e controabrogazioni, che hanno condotto a una certa confusione tra i professionisti interessati. In particolare, inizialmente l'assenza di APE comportava la nullit\u00e0 del contratto di locazione o della compravendita, mentre oggi sembrerebbe essere stata sostituita da una sanzione amministrativa che pu\u00f2 raggiungere anche i 18000 euro..\nIl rapporto con la normativa comunitaria.\nPoich\u00e9 la disciplina in tema di certificazione \u00e8 contenuta in una serie eterogenea di fonti normative, quali la direttiva comunitaria 2002/92/CE, nonch\u00e9 il d.lgs. 192/2005 e le legislazioni regionali, si pone un primo problema di coordinamento delle citate normative, dovuto soprattutto alla necessit\u00e0 di stabilire quale sia il diverso ambito applicativo delle medesime. \nSul punto, con riguardo al rapporto fra normativa comunitaria e nazionale, si deve dire che, in base a quanto affermato (e pi\u00f9 volte ribadito) dalla Corte di Giustizia della Comunit\u00e0 europea (V. Corte Giustizia CE, 22 maggio 2003, n. 462/99; Corte giustizia CE, 5 ottobre 2004, n. 397/01-403/01; Corte giustizia CE, 27 giugno 2000, n. 240, 241, 242, 243, 244/98) e dalla Corte Costituzionale italiana (V. Corte Cost., 25 ottobre 2000, n. 440; Corte Cost.,25 giugno 1996, n. 216) le disposizioni nazionali non possono porsi in contrasto con quanto stabilito dalle disposizioni comunitarie (anche nel caso in cui queste ultime siano posteriori a quelle nazionali). E questo perch\u00e9, secondo quanto affermato dalle Corti, le disposizioni normative contenute nelle fonti del diritto interno (quindi nelle disposizioni nazionali) devono essere interpretate coerentemente con la lettera e lo scopo delle direttive e, pi\u00f9 in generale, della normativa comunitaria, non potendosi a esse attribuire altro significato se non quello da queste ultime risultante (cd. principio di attuazione conforme).\nIl rapporto con la normativa regionale.\nAl riguardo, deve dirsi che, fermo restando il rispetto dei principi stabiliti dalle disposizioni nazionali, in materia di certificazione energetica degli edifici la competenza legislativa spetta alle Regioni. Pertanto, in tale ambito, occorre fare riferimento alle leggi regionali stabilite da ciascuna Regione. Ci\u00f2 perch\u00e9, in base all'art. 117, comma 3, della Costituzione la materia riguardante l'energia, o pi\u00f9 precisamente, la \u00abproduzione, trasporto e distribuzione nazionale dell'energia\u00bb rientra fra le materie di legislazione concorrente fra Stato e Regioni. \nInoltre, ai sensi dei successivi commi 5 e 6 del citato art. 117, le Regioni provvedono \u00aball'attuazione e all'esecuzione degli atti dell'Unione europea, nel rispetto delle norme procedurali statali\u00bb e sono dotate di potest\u00e0 regolamentare (oltrech\u00e9 legislativa). Inoltre, lo stesso d.lgs. 192/2005, all'art. 17, rubricato Clausola di cedevolezza, stabilisce che \u00abin relazione a quanto disposto dall'articolo 117, quinto comma, della Costituzione, e fatto salvo quanto previsto dall'articolo 16, comma 3, della legge 4 febbraio 2005, n. 11, per le norme afferenti a materie di competenza esclusiva delle Regioni e Province autonome, le norme del presente decreto e dei decreti ministeriali applicativi nelle materie di legislazione concorrente si applicano per le Regioni e Province autonome che non abbiano ancora provveduto al recepimento della direttiva 2002/91/CE fino alla data di entrata in vigore della normativa di attuazione adottata da ciascuna Regione e Provincia autonoma. Nel dettare la normativa di attuazione le Regioni e le Province autonome sono tenute al rispetto dei vincoli derivanti dall'ordinamento comunitario e dei principi fondamentali desumibili dal presente decreto e dalla stessa direttiva 2002/91/CE\u00bb. Alla luce di quanto detto, allora il quadro che si presenta \u00e8 il seguente:\n1) la disciplina di cui al d.lgs. 192/2005 e successive modificazioni e integrazioni, trover\u00e0 applicazione fino all'entrata in vigore delle leggi regionali. Pertanto, per tutte le Regioni che non abbiano ancora provveduto all'emanazione di detti provvedimenti, si applicheranno le disposizioni della normativa nazionale; per le altre, invece, troveranno applicazione le disposizioni regionali; mentre in quelle che abbiano gi\u00e0 legiferato, si applicheranno le relative leggi regionali (nelle materie di legislazione concorrente);\n2) ai sensi del citato art. 17, rimarranno in vigore i principi fondamentali desumibili dal medesimo decreto, ovvero del D. Lgs. n. 192/2005 e successive modificazioni e integrazioni;\n3) le disposizioni regionali dovranno essere interpretate alla luce di tali principi fondamentali e in ossequio a quelli contenuti nella direttiva comunitaria 2002/91/CE.\nIn generale, sembra si possa affermare che rientri nella competenza dello Stato, l'emanazione di norme disciplinanti la forma e la struttura dei contratti in connessione con gli obblighi di dotazione della certificazione energetica, e l'attribuzione di sanzioni civilistiche in caso di violazione degli obblighi stabiliti dalla normativa energetica. Mentre, per quanto concerne le competenze delle Regioni, si pu\u00f2 invece affermare che spetta loro stabilire le fattispecie per le quali sorge l'obbligo di dotazione della certificazione energetica, vale a dire cio\u00e8 stabilire i presupposti oggettivi e negoziali in presenza dei quali sorge l'obbligo di allegazione. Rientra negli ambiti delle competenze regionali anche la determinazione dei requisiti, di forma e di contenuto, dell'attestato di certificazione energetica e l'individuazione dei soggetti abilitati alla redazione e al rilascio dello stesso.\nRegioni con archivio digitale delle certificazioni.\nLe Regioni che hanno recepito la normativa comunitaria emettendo specifiche delibere su metodo di calcolo, requisiti, forma e contenuto dell'attestato di certificazione energetica, hanno anche provveduto a istituire i relativi database online per la registrazione e la consultazione delle pratiche (ACE) nonch\u00e9 gli elenchi dei tecnici abilitati per la professione di certificatore.\nIn particolare la Regione Lombardia \u00e8 stata la prima Regione ad adottare un sistema di certificazione (CENED) capace di rendere immediatamente operativo l'intero meccanismo grazie non solo alla definizione di ruoli e competenze, ma anche mediante un modello di calcolo capace di garantire uniformit\u00e0 nell'applicazione delle regole.\nAnche la Regione Piemonte, con l'approvazione della Legge 28 maggio 2007, n. 13 ha individuato gli indirizzi, le prescrizioni e gli strumenti volti a migliorare le prestazioni energetiche degli edifici esistenti e di nuova costruzione. Ha introdotto l'obbligo della Certificazione energetica degli edifici e ha istituito il sistema SICEE per la gestione online dei certificati. Con l'entrata in vigore della Legge dello Stato 03/08/2013 n. 90 pubblicata sulla Gazzetta ufficiale 03/08/2013 n. 181 nel caso di contratti di vendita, di trasferimenti di immobili a titolo gratuito, di contratti di affitto e per la esposizione di annunci relativi alla compravendita gli immobili devono essere dotati di un attestato di prestazione energetica.\nCon la pubblicazione in Gazzetta del Decreto 63/2013, l'attestato di certificazione energetica sar\u00e0 sostituito dall'attestato di prestazione energetica (APE). In attesa dell'emanazione dei provvedimenti di recepimento della direttiva parte della Regione Piemonte e all'aggiornamento delle Linee Guida Nazionali sar\u00e0 ancora valida la redazione dell'Attestato di Certificazione Energetica in sostituzione dell'Attestato di Prestazione Energetica.\nDelle Regioni autonome, invece, la provincia autonoma di Trento, che si \u00e8 mossa autonomamente all'indomani dell'approvazione della direttiva europea 2002/91/CE.\nNell'attesa delle linee guida previste dall'art. 6 del d.lgs. n. 192/2005, \u00e8 stato infatti dato incarico al Dipartimento di Ingegneria Civile e Ambientale dell'Universit\u00e0 di Trento di elaborare una metodologia per la classificazione delle prestazioni energetiche degli edifici in regime invernale ed estivo che fosse coerente con le caratteristiche dei consumi del settore edilizio trentino.\nCon il decreto del 1\u00ba agosto 2015 sar\u00e0 istituito il registro Nazionale SIAPE (Sistema Informativo APE) che gestir\u00e0 ed archivier\u00e0 gli APE a livello nazionale, il tecnico certificatore sar\u00e0 obbligato a comunicarvi tutti i dati raccolti che gli Enti regionali e provinciali avranno l'obbligo di utilizzare, e che comprender\u00e0 la gestione di un catasto unificato degli APE, degli impianti termici e dei relativi controlli.\nAttestato di Prestazione Energetica.\nSi definisce Attestato di Prestazione Energetica (APE) il documento redatto in conformit\u00e0 delle Linee Guida emanate col decreto ministeriale del 26 giugno 2009 che introduce su tutto il territorio nazionale la Certificazione Energetica degli edifici; in particolare la normativa si applica a quelle regioni che non hanno ancora una propria legislazione. Nelle regioni che invece hanno approvato apposita normativa si applicano le disposizioni regionali. L'APE \u00e8 un documento ufficiale, valido 10 anni, prodotto da un soggetto accreditato (certificatore energetico) e dai diversi organismi riconosciuti a livello locale e regionale. Generalmente, il ruolo del certificatore energetico \u00e8 ricoperto da un tecnico abilitato, come ad esempio un architetto, un ingegnere o un geometra. Questi possono essere sia dipendenti di enti pubblici oppure operare all'interno di societ\u00e0 private.\nLa sua utilit\u00e0 al momento ha 4 scopi principali:\nL'APE era necessario per ottenere dal GSE gli incentivi statali sull'energia prodotta da impianti fotovoltaici; \u00e8 un allegato obbligatorio ai sensi dell'ar. 7 del DM 7 luglio 2012 per gli impianti installati su edifici, che rientrano nel quinto conto energia (entrati in esercizio tra il 27 agosto 2012 e il 6 luglio 2013). Attualmente non \u00e8 necessario un APE per poter usufruire della detrazione fiscale del 50% e i contributi emessi dal GSE (scambio sul posto e vendita dell'eccedenza).\nCon l'introduzione dei decreti attuativi da parte di diverse regioni, si sono costituiti organismi che supervisionano i professionisti abilitati alla redazione dell'attestato energetico.\nL'APE pertanto \u00e8 il documento che stabilisce in valore assoluto il livello di consumo dell'immobile inserendolo in un'apposita classe di appartenenza, alfanumerica, da A++++ (minimo consumo energetico) a G (massimo consumo energetico). L'unit\u00e0 di misura per l'indice di prestazione energetica \u00e8 il kWh/m\u00b2 anno. Il simbolo utilizzato e definito dalla legge a livello europeo \u00e8 l'EPgl,nren (inglese: \"Global Energy Performance, not renewable;\" italiano: \"Indice di prestazione energetica globale non rinnovabile\" o pi\u00f9 brevemente IPE).\nL'attestato di prestazione energetica non \u00e8 obbligatorio nei seguenti casi:\nAttenzione: nei 4 ultimi casi non \u00e8 consentito riscaldare gli ambienti.\nConfronto fra Attestato di Prestazione Energetica e Diagnosi Energetica.\nPer redigere l'Attestato di Certificazione di un edificio o di una unit\u00e0 immobiliare \u00e8 necessario effettuare dei calcoli per quantificare i consumi energetici dell'edificio in condizioni di utilizzo e climatiche standard a seconda della zona climatica. \nAvviare la Diagnosi Energetica o Energy audit invece significa svolgere una procedura sistematica volta ad acquisire adeguata conoscenza del profilo di consumo energetico effettivo d'un edificio o d'una unit\u00e0 immobiliare. La Diagnosi Energetica consente d'individuare le inefficienze e le criticit\u00e0 e d'intervenire con le soluzioni a minor costo e maggior efficacia per la riduzione dei consumi energetici, individuando e quantificando le opportunit\u00e0 di risparmio energetico anche sotto il profilo dei costi/benefici. La Diagnosi Energetica integra i dati raccolti sul campo, a seguito di sopralluoghi, con strumenti di calcolo (elaborazione di un modello matematico dell'edificio) attraverso i quali individuare e analizzare gli interventi di riqualificazione energetica dell'edificio o della unit\u00e0 immobiliare.\nSpagna.\nIn Spagna per la certificazione s'usa il software \"Calener\" sviluppato dal \"Ministerio de Industria, Turismo y Comercio\". Vi sono 2 versioni a seconda della grandezza dell'immobile. Con il Regio Decreto 235/2013 adottato dal Consiglio dei Ministri il 5 aprile 2013, \u00e8 stato sancito che dal 1\u00ba giugno \u00e8 obbligatorio che tutti gli immobili in vendita o in locazione siano dotati di certificazione energetica. Il certificato ha durata di 10 anni, stabilisce i consumi energetici e consiglia gli interventi per ridurli. Alcuni edifici non hanno l'obbligo di essere dotati di certificato energetico, come: edifici monumentali vincolati, luoghi di culto, costruzioni temporanee, edifici destinati a durare meno di 2 anni, edifici per l'agricoltura e per la difesa, edifici isolati con superficie minore di 50 m\u00b2 o che vengono usati meno di 4 mesi l'anno."}
{"id": "1715900", "revid": "729019", "url": "https://it.wikipedia.org/wiki?curid=1715900", "title": "Thierry Ottavy", "text": ""}
{"id": "1715902", "revid": "729019", "url": "https://it.wikipedia.org/wiki?curid=1715902", "title": "Jean-Marc Edouard", "text": ""}
{"id": "1715907", "revid": "161374", "url": "https://it.wikipedia.org/wiki?curid=1715907", "title": "Continente americano", "text": ""}
{"id": "1715910", "revid": "767487", "url": "https://it.wikipedia.org/wiki?curid=1715910", "title": "Dapedium", "text": "Il dapedio (gen. Dapedium) \u00e8 un pesce osseo estinto, appartenente ai dapediiformi (Dapediiformes). Visse nel Triassico superiore e nel Giurassico inferiore (circa 210 \u2013 190 milioni di anni fa), e i suoi resti sono stati rinvenuti in gran parte d'Europa.\nDescrizione.\nQuesto pesce aveva un corpo discoidale e appiattito lateralmente lungo una trentina di centimetri, ricoperto di pesanti scaglie ganoidi. Il cranio, molto robusto, era dotato di denti adatti a triturare materiale duro, come gusci di molluschi o coralli. La mascella del dapedio, al contrario di quella dei pesci ossei primitivi, era mobile e capace di estroflettersi; in questo modo il dapedio poteva ampliare l'apertura boccale e inghiottire prede pi\u00f9 grandi. La coda era corta e robusta, e consentiva all'animale di cambiare direzione repentinamente durante il nuoto.\nPossibile comportamento.\nProbabilmente il dapedio era un pesce di scogliera, che si muoveva lentamente alla ricerca di cibo come gli odierni pesci pappagallo (gen. \"Scarus\"). Nel corso del Giurassico iniziarono a diffondersi i pesci picnodontidi, dalle abitudini simili; nel corso di milioni di anni queste forme soppiantarono il dapedio, pi\u00f9 primitivo e meno specializzato.\nFossili famosi.\nTra le specie pi\u00f9 note di dapedio vi sono \"Dapedium politum\" e \"Dapedium punctatum\", entrambe del Giurassico inferiore. Molti resti fossili di questi animali sono stati ritrovati nei famosi giacimenti di Lyme Regis in Inghilterra e di Holzmaden in Germania. Altri fossili pi\u00f9 frammentari sono stati rinvenuti anche in Italia, a Osteno."}
{"id": "1715911", "revid": "729019", "url": "https://it.wikipedia.org/wiki?curid=1715911", "title": "Didier Samoun", "text": ""}
{"id": "1715916", "revid": "22356", "url": "https://it.wikipedia.org/wiki?curid=1715916", "title": "Acantodi", "text": ""}
{"id": "1715917", "revid": "22356", "url": "https://it.wikipedia.org/wiki?curid=1715917", "title": "Eterostraci", "text": ""}
{"id": "1715920", "revid": "287204", "url": "https://it.wikipedia.org/wiki?curid=1715920", "title": "Elicitore", "text": "Lelicitore \u00e8 un agente biotico o abiotico in grado di indurre, nella pianta, la biosintesi di metaboliti (fitoalessine)) implicati nelle risposte difensive. \nQueste sostanze hanno, da alcuni anni, un impiego nelle biotecnologie finalizzate alla produzione di composti vegetali di interesse farmaceutico. \nElicitori largamente usati per stimolare la sintesi di metaboliti secondari nelle colture cellulari vegetali sono il metilgiasmonato, l'acido salicilico, l'estratto di lievito e il chitosano."}
{"id": "1715923", "revid": "767487", "url": "https://it.wikipedia.org/wiki?curid=1715923", "title": "Carrington (film)", "text": "Carrington \u00e8 un film del 1995 diretto da Christopher Hampton, vincitore del Premio della giuria al 48\u00ba Festival di Cannes.\nTrama.\nIn Inghilterra nel 1915, la pittrice Dora Carrington conosce lo scrittore Lytton Strachey e ai primi sentori di una guerra mondiale nasce la loro singolare storia d'amore. Egli un barbuto omosessuale, obiettore di coscienza e con battute e modi alla Oscar Wilde; ella giovane androgina straripante energia e disprezzo per le focose attenzioni dei maschi, come il fidanzato Mark Gertler, pittore ebreo che per quattro anni tenta invano di sedurla. Poi Dora si dichiara a Lytton, con grande rabbia di Mark, che giunge a percuotere lo scrittore. I due vivono insieme e quando il giovane ex ufficiale Ralph Partridge entra nelle loro vite inizia un inedito e provocatorio \"m\u00e9nage \u00e0 trois\", con Dora che sposa Ralph per tenerlo legato a Lytton e con costui che sovraintende il loro viaggio di nozze a Venezia. Quando appare Gerald Brenan, reduce dalla Spagna, amico di Ralph, la sua sensibilit\u00e0 romantica colpisce Dora, che ne diviene amante. Poi, finalmente, Lytton comincia a guadagnare con i suoi libri: tra le sue conquiste il giovane Roger Senhouse. Mentre Ralph si innamora di una giovane donna, Frances, Dora accentua la dicotomia tra la devozione per Lytton e le sue evoluzioni sessuali che includono ben presto un aitante capitano, Beacus Penrose, che la porta in crociera sul suo battello. Ma nel 1932 Lytton si ammala: un tumore allo stomaco ne provoca la morte. Invano Ralph, ormai sposo di Frances, cerca di proteggere Dora dalla depressione. Lasciata sola, incapace di vivere senza Lytton, Dora si uccide."}
{"id": "1715938", "revid": "1305772", "url": "https://it.wikipedia.org/wiki?curid=1715938", "title": "Stazione meteorologica di Pizzo Calabro", "text": "La stazione meteorologica di Pizzo Calabro \u00e8 la stazione meteorologica di riferimento relativa all'omonima localit\u00e0 del territorio comunale di Pizzo.\nCoordinate geografiche.\nLa stazione meteo si trova nell'Italia meridionale, in Calabria, in provincia di Vibo Valentia, nel comune di Pizzo, in localit\u00e0 Pizzo Calabro, a 107 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media dei mesi pi\u00f9 freddi, gennaio e febbraio, si attesta a +12,2\u00a0\u00b0C; quella del mese pi\u00f9 caldo, agosto, \u00e8 di +26,3\u00a0\u00b0C.\nLe precipitazioni medie annue si aggirano sui 560\u00a0mm e si distribuiscono mediamente in 73 giorni, con un prolungato minimo estivo ed un moderato picco tra l'autunno e l'inverno"}
{"id": "1715940", "revid": "767487", "url": "https://it.wikipedia.org/wiki?curid=1715940", "title": "S\u00e9bastien P\u00e9rez", "text": "Carriera.\nClub.\nIl 2 agosto 1997 decide l'incontro tra Nantes e Bastia (0-1)."}
{"id": "1715941", "revid": "78273", "url": "https://it.wikipedia.org/wiki?curid=1715941", "title": "Fusiliers arch", "text": ""}
{"id": "1715942", "revid": "1305772", "url": "https://it.wikipedia.org/wiki?curid=1715942", "title": "Kirghiso", "text": ""}
{"id": "1715944", "revid": "484362", "url": "https://it.wikipedia.org/wiki?curid=1715944", "title": "Chirghiso", "text": ""}
{"id": "1715946", "revid": "8862", "url": "https://it.wikipedia.org/wiki?curid=1715946", "title": "Decreto delegato", "text": ""}
{"id": "1715948", "revid": "916580", "url": "https://it.wikipedia.org/wiki?curid=1715948", "title": "Climatius", "text": "Il climazio (gen. Climatius) \u00e8 un pesce estinto appartenente agli acantodi, vissuto nel Siluriano (circa 390 milioni di anni fa). I suoi resti sono stati rinvenuti in Europa e in Nordamerica.\nDescrizione.\nDi piccole dimensioni (non superava i 20 centimetri di lunghezza), il climazio era dotato di una doppia serie di robuste spine che correvano lungo il ventre. Altre spine reggevano le pinne pettorali e quelle dorsali. Questo animale \u00e8 stato uno dei primi vertebrati dotati di mascelle ad apparire sulla Terra. Il climazio era un attivo nuotatore, a giudicare dalla sua potente pinna caudale e dalle abbondanti pinne stabilizzatrici rette da grosse spine, e probabilmente predava altri piccoli pesci e crostacei. La sua mascella inferiore era dotata di denti acuminati che venivano sostituiti quando usurati. La mascella superiore, invece, era sprovvista di denti. Le spine presenti lungo il corpo (quindici in totale) scoraggiavano i predatori, in un modo molto simile all'attuale spinarello. La specie pi\u00f9 nota di climazio \u00e8 \"Climatius reticulatus\"."}
{"id": "1715957", "revid": "118918249", "url": "https://it.wikipedia.org/wiki?curid=1715957", "title": "Moniego", "text": "Moniego \u00e8 una frazione del comune di Noale in provincia di Venezia.\nGeografia fisica.\nMoniego, una delle tre frazioni del comune di Noale, si trova a nord-est del capoluogo.\nStoria.\nMoniego sorge sull'antico tracciato del decumano massimo dell'agro Altinate, corrispondente all'attuale Strada Statale \"Noalese\". Come per altre localit\u00e0 vicine si pu\u00f2 ipotizzare per\u00f2 che le origini non siano Romane ma si spingano pi\u00f9 in la nel tempo.\nNumerose sono le testimonianze della presenza di un villaggio durante il Medioevo, con una pieve e un centro fortificato. Il villaggio era inoltre suddiviso in diverse localit\u00e0 minori, delle quali solo alcune sono ancora identificabili. La zona settentrionale del villaggio ai confini con la comunit\u00e0 di Scorz\u00e8 era chiamata dei \"Ronchi\", toponimo che identifica ampie aree boschive ridotte ad agricoltura o pascolo. Pi\u00f9 a sud, in direzione di Robegano si trovava il \"Boscarone\" toponimo che ricorda la presenza di una folta selva. Ad est seguendo l'antico tracciato del decumano romano, si incontra la localit\u00e0 delle \"Fosse\" amministrata per\u00f2 in epoca medievale dalla comunit\u00e0 di Scorz\u00e8.\nMoniego similmente ad altri centri della zona era dotata di un recinto difensivo, del quale gli abitanti si servivano in caso di pericolo. Le cronache del tempo non regalano molte informazioni, ma si conosce esattamente l'anno di distruzione della fortificazione avvenuta per mano di Ezzelino da Romano nel 1234. Caduto il castello, che non fu pi\u00f9 ricostruito, il centro della vita del villaggio divenne la Pieve di Santa Maria Assunta menzionata gi\u00e0 nel 1297 nelle Rationes Decimarum Italiae.\nMonumenti e luoghi d'interesse.\nChiesa di Santa Maria Annunziata. Edificio di origine trecentesca, contiene diverse opere d'arte ed \u00e8 affiancato da uno slanciato campanile del XVI secolo.\nParco Naturale del Draganiziolo.\nIl territorio di Moniego \u00e8 attraversato dal fiume Draganziolo, lungo il quale \u00e8 stata costituita una riserva ed un parco naturale protetti dal WWF. Qui vi abitano varie specie di piante e di animali che rendono la flora del parco una zona molto frequentata per tranquillit\u00e0 e naturalit\u00e0.\nGeografia antropica.\nUrbanistica.\nMoniego sorge sulla SR 515 \"Noalese\" che collega Treviso a Padova.\nLa frazione \u00e8 servita dai mezzi della Sita e de La Marca ed ha fermate lungo la linea Treviso - Noale - Padova."}
{"id": "1715960", "revid": "114573107", "url": "https://it.wikipedia.org/wiki?curid=1715960", "title": "Stazione meteorologica di Tropea", "text": "La stazione meteorologica di Tropea \u00e8 la stazione meteorologica di riferimento relativa alla localit\u00e0 di Tropea.\nCoordinate geografiche.\nLa stazione meteo si trova nell'Italia meridionale, in Calabria, in provincia di Vibo Valentia, nel comune di Tropea, a 51 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media dei mesi pi\u00f9 freddi, gennaio e febbraio, si attesta a +13,8\u00a0\u00b0C; quella del mese pi\u00f9 caldo, agosto, \u00e8 di +28,5\u00a0\u00b0C.\nLe precipitazioni medie annue si aggirano sui 496\u00a0mm e si distribuiscono mediamente in 53 giorni, con un prolungato minimo estivo e picco accentuato in autunno-inverno"}
{"id": "1715961", "revid": "122870704", "url": "https://it.wikipedia.org/wiki?curid=1715961", "title": "Licenza di detenzione di armi in Italia", "text": "La licenza di detenzione di armi (pi\u00f9 formalmente concessione di nulla osta all'acquisto e detenzione di armi) \u00e8 una concessione concessa ai cittadini italiani - rilasciata dalle autorit\u00e0 competenti - al fine di consentire l'acquisto e/o la detenzione di armi o munizioni.\nCaratteristiche.\nCome per il porto, la disciplina principale ed i requisiti sono indicati nel testo unico delle leggi di pubblica sicurezza e dal relativo regolamento di attuazione (R.D. 6 maggio 1940, n. 635). Questa concessione (detta formalmente \"nulla osta\") \u00e8 rilasciata dalla questura di competenza, solo a chi abbia compiuto la maggiore et\u00e0 e non abbia precedenti penali, \u00e8 necessaria inoltre per il trasporto dell'arma presso il proprio domicilio. Chi \u00e8 gi\u00e0 in possesso della licenza di porto d'armi non ha bisogno di tale autorizzazione. \u00c8 necessario per\u00f2 che non ci siano motivi ostativi al rilascio, e comunque vengano rispettate le prescrizioni di legge (vedasi ad esempio gli artt. 11, 12 e 43 del TULPS). \u00c8 necessario altres\u00ec non essersi dichiarati obiettori di coscienza al servizio militare obbligatorio, salvo nel caso di rinuncia a tale status. Essa ha una durata temporale di 30 giorni, \u00e8 valida su tutto il territorio nazionale e pu\u00f2 essere rinnovata per un egual periodo di tempo, al fine di consentire l'acquisto dell'arma, che dovr\u00e0 essere poi regolarmente soggetta a denuncia.\nLa licenza consente la detenzione delle armi e delle munizioni nella propria abitazione e relative pertinenze, ma non il porto o il trasporto all'esterno, per il quale \u00e8 obbligatoria una licenza di porto di armi o un'apposita licenza di trasporto (ad esempio per trasportare nel luogo di detenzione l'arma acquistata). La denuncia di detenzione di armi acquisite mediante nulla osta deve essere immediatamente effettuata presso un commissariato della Polizia di Stato o una stazione dell'Arma dei Carabinieri in base all'art. 38 del T.U.L.P.S..\nObblighi di custodia.\nGli artt. 20 e 20 bis della legge 18 aprile 1975, n. 110 pongono a carico del legittimo detentore degli obblighi di rendere non accessibile l'arma a particolari categorie di soggetti, come minori, tossicodipendenti e imperiti e/o incapaci all'uso di armi, tuttavia la sentenza della Suprema Corte di Cassazione n. 20474 del 13 maggio 2013 della - I sezione penale - ha tuttavia chiarito che non \u00e8 necessario utilizzare casseforti n\u00e9 sistemi d'allarme per la custodia delle armi.\nLimitazioni alle armi detenibili.\nArmi da fuoco.\nUn privato cittadino pu\u00f2 detenere - ai sensi dell'art. 2 della legge 18 aprile 1975, n. 110 - un numero massimo delle seguenti armi, se regolarmente denunciate:\nLe armi ad aria o a gas compressi, sia lunghe sia corte, i cui proiettili siano dotati di energia cinetica superiore a 7,5 joule, sono considerate per la legge Italiana armi comuni da sparo. Spesso sono classificate per uso sportivo, ma in ogni caso sono soggette alle autorizzazioni di polizia previste per le armi da fuoco, in assenza delle quali si incorre nelle sanzioni penali previste per la detenzione abusiva e il porto abusivo di armi.\nMunizioni.\nNella detenzione di cartucce, a prescindere dal quantitativo acquisito, i limiti sono quelli usuali di:\nI moduli per la denuncia possono essere scaricati dal sito della Polizia di Stato, oppure ritirati presso la Questura competente per il proprio comune di residenza, oppure da una delle stazioni dell'Arma dei Carabinieri competente per territorio.\nSi possono detenere in numero massimo le munizioni effettuando la regolare denuncia:\nNon vi \u00e8 una norma che limita il numero di cartucce detenibili e/o trasportabili e molte Prefetture autorizzano il trasporto del medesimo quantitativo in deposito. La circolare del Ministero dell'Interno dd. 31/3/2004, partendo dal presupposto che 1.500 cartucce da caccia siano sufficienti per i cacciatori, presume che lo stesso numero sia adeguato anche per i tiratori agonisti (essere agonisti \u00e8 normalmente il requisito per la licenza di trasporto, concessa anche agli istruttori di tiro; il mero deposito \u00e8 concedibile anche per motivi di semplice collezione). Inoltre mentre in un primo tempo tale licenza aveva durata annuale, ora \u00e8 rilasciata a tempo indeterminato, per cui la prova di essere agonista attivo \u00e8 logicamente riferita all'anno precedente la richiesta, fermo restando che la prefettura italiana competente, venendo meno il requisito, potrebbe revocarla. Per gli agonisti del tiro \u00e8 disponibile una licenza apposita da richiedere presso la Prefettura, che permette di detenere fino a 1500 cartucce per arma corta e trasportarne fino a 600.\nIl deposito \u00e8 da intendersi quale \"mera detenzione\", per cui sono sufficienti le normali precauzioni nella custodia. Le cartucce indicate nella licenza si sommano a quelle ordinarie (200 per arma comune ecc.). Anche il numero di 600 cartucce trasportabili \u00e8 indicato semplicemente in una risposta a quesito (dd.20/10/2006) e non costituisce un limite legalmente imposto. Si possono detenere fino a 5\u00a0kg di polveri per ricaricamento delle munizioni, i 5 chilogrammi equivalgono a detenere 1500 cartucce ci\u00f2 vuol dire che nel caso si abbiano 1500 cartucce cariche non si dovr\u00e0 avere polvere sciolta oppure, se si hanno 5\u00a0kg di polvere non si potranno avere cartucce cariche. Si dovr\u00e0 quindi ricaricare ogni munizione prelevando la polvere dal quantitativo in deposito cos\u00ec che all'aumentare delle cartucce cariche si avr\u00e0 un relativo diminuire della quantit\u00e0 di polvere. Si calcola la quantit\u00e0 di polvere divisa per ogni cartuccia detenibile (5.000 / 1500 = 3.33) e si ha la quantit\u00e0 di 3,33 grammi di polvere per ogni munizione caricata.\nOvviamente si tratta di un calcolo empirico in quanto in una cartuccia 9 x 21 per arma sportiva possono esserci anche solo 0,3 grammi (corrispondenti a 4,6 grani, unit\u00e0 di misura utilizzata in ricarica). Il numero 1.500 qui indicato si riferisce alle cartucce da caccia, per cui in caso di possesso di licenza prefettizia per 1.500 cartucce come tiratore agonista e previa denuncia si potranno detenere 200 cartucce, 5\u00a0kg di polvere e 1.500 cartucce aggiuntive (o il diverso numero indicato in licenza).\nParti di armi da fuoco.\nSi possono detenere, con obbligo di denuncia, le seguenti parti di armi riconosciute come componenti essenziali per il funzionamento di un'arma:\nCaricatori.\nI caricatori, in passato considerati \"parti di armi\", non sono pi\u00f9 soggetti a denuncia in base al D. Lgs. n.104/2018 se rispettano i seguenti limiti:\nSe si superano tali limiti, i caricatori diventano soggetti a denuncia, ma la detenzione \u00e8 consentita esclusivamente a:\nDisposizioni particolari.\nArmi non soggette ad obbligo di denuncia.\nAi sensi del decreto del Ministero dell'interno n. 362 del 9 agosto 2001, non sono soggette all'obbligo della denuncia le armi ad aria o a gas compressi, sia lunghe sia corte, i cui proiettili siano dotati di un'energia cinetica non superiore a 7,5 joule e le repliche a colpo singolo di armi antiche ad avancarica di modelli anteriori al 1890.\nArmi da guerra.\nLa detenzione privata di armi da guerra era consentita ai soli possessori o eredi di possessori della licenza di detenzione di tali armi secondo le ipotesi previste dall'art. 28 del testo unico delle leggi di pubblica sicurezza.\nTale disposizione \u00e8 stata per\u00f2 abrogata al primo comma dell'art. 10 della legge n. 110 del 18 aprile 1975, rendendo impossibile per i privati, a qualunque titolo, la detenzione di tale tipo di armi; le licenze rilasciate prima dell'entrata in vigore delle norma del 1975 rimangono valide ma possono essere trasferite solo per successione. Inoltre, i titolari di queste licenze non possono in alcun caso ottenere una licenza di porto o trasporto per queste armi, che pertanto non possono essere in alcun modo utilizzate (neppure in un poligono), ma esclusivamente detenute."}
{"id": "1715965", "revid": "287204", "url": "https://it.wikipedia.org/wiki?curid=1715965", "title": "Malese", "text": ""}
{"id": "1715966", "revid": "49022", "url": "https://it.wikipedia.org/wiki?curid=1715966", "title": "Maredudd", "text": ""}
{"id": "1715975", "revid": "767487", "url": "https://it.wikipedia.org/wiki?curid=1715975", "title": "Marc Libbra", "text": "Ha militato nella Nazionale di beach soccer della Francia."}
{"id": "1715977", "revid": "466539", "url": "https://it.wikipedia.org/wiki?curid=1715977", "title": "Murder on the Dancefloor", "text": "Murder on the Dancefloor \u00e8 un brano scritto da Gregg Alexander e Sophie Ellis-Bextor, e prodotto da Alexander e Matt Rowe per l'album di debutto della cantante pop britannica Sophie Ellis-Bextor \"Read My Lips\" del 2001.\nSuccesso.\nDopo l'uscita di \"Take Me Home\", primo singolo pubblicato nell'agosto 2001, la cantante ha pubblicato nel dicembre dello stesso anno \"Murder on the Dancefloor\", per l'etichetta discografica Polydor. Il singolo raggiunse la posizione #2 in Inghilterra, rimanendo in classifica per 23 settimane. Fu anche un ottimo successo in Australia, dove raggiunse la posizione numero tre, rimanendo nella top 15 per venti settimane; ottenne il disco di platino in Australia e fu l'undicesimo disco pi\u00f9 venduto del 2002.\nVideo musicale.\nIl videoclip di \"Murder on the Dancefloor\", diretto da Sophie Muller, si svolge durante un concorso di danza ai cui vincitori spettano un paio di scarpe d'oro e una cassa piena di soldi. Determinata a vincere, Ellis-Bextor fa in modo di infortunare o far squalificare gli altri concorrenti, avvelenando un giudice e seducendone un altro, fino ad arrivare alla vittoria con grande dispiacere dei concorrenti \"sopravvissuti\"."}
{"id": "1715981", "revid": "93556", "url": "https://it.wikipedia.org/wiki?curid=1715981", "title": "St\u00e9phane Fran\u00e7ois", "text": ""}
{"id": "1715982", "revid": "729019", "url": "https://it.wikipedia.org/wiki?curid=1715982", "title": "Laurent Castro", "text": ""}
{"id": "1715983", "revid": "94647", "url": "https://it.wikipedia.org/wiki?curid=1715983", "title": "Contradictio in adjecto", "text": ""}
{"id": "1715988", "revid": "290023", "url": "https://it.wikipedia.org/wiki?curid=1715988", "title": "Agenzia internazionale dell'energia", "text": "L'Agenzia internazionale dell'energia (AIE, in inglese \"International Energy Agency\", IEA) \u00e8 un'organizzazione internazionale intergovernativa fondata nel 1974 dall'Organizzazione per la cooperazione e lo sviluppo economico (OCSE) in seguito allo \"shock\" petrolifero dell'anno precedente.\nStoria.\nLo scopo dell'agenzia \u00e8 quello di facilitare il coordinamento delle politiche energetiche dei paesi membri per assicurare la stabilit\u00e0 degli approvvigionamenti energetici (principalmente petrolio) al fine di sostenere la crescita economica. L'agenzia ha esteso il suo mandato verso la direzione dello sviluppo sostenibile, occupandosi anche di protezione dell'ambiente e cambiamenti climatici. Essa ha assunto dunque un ruolo nel promuovere e sviluppare le fonti alternative di energia, razionalizzare le politiche energetiche e coordinare la ricerca multinazionale su nuove fonti di energia.\nLa AIE si occupa di tutti i settori energetici a eccezione dell'energia nucleare, dove si limita a compilare statistiche di bilancio generale, essendo questo settore delegato in particolare all'Agenzia per l'energia nucleare della stessa OCSE e inoltre all'Agenzia internazionale per l'energia atomica dell'Organizzazione delle Nazioni Unite. La sede dell'agenzia \u00e8 Parigi e il direttore esecutivo al 2015 \u00e8 Fatih Birol."}
{"id": "1715989", "revid": "1305772", "url": "https://it.wikipedia.org/wiki?curid=1715989", "title": "Stazione meteorologica di Mongiana", "text": "La stazione meteorologica di Mongiana \u00e8 la stazione meteorologica di riferimento relativa alla localit\u00e0 di Mongiana.\nCoordinate geografiche.\nLa stazione meteo si trova nell'Italia meridionale, in Calabria, in provincia di Vibo Valentia, nel comune di Mongiana, a 920 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,0 \u00b0C; quella del mese pi\u00f9 caldo, agosto, \u00e8 di +16,9 \u00b0C.\nLe precipitazioni medie annue sono abbondanti, superiori ai 1.600 mm, e si distribuiscono mediamente in 103 giorni, con un minimo estivo e un picco molto accentuato tra l'autunno e la primavera."}
{"id": "1715990", "revid": "729019", "url": "https://it.wikipedia.org/wiki?curid=1715990", "title": "Ja\u00efrzinho Cardoso", "text": ""}
{"id": "1715991", "revid": "974924", "url": "https://it.wikipedia.org/wiki?curid=1715991", "title": "Lepidotes", "text": "Il lepidote (gen. Lepidotes) \u00e8 un pesce osseo estinto, vissuto tra il Giurassico inferiore (190 \u2013 189 milioni di anni fa). I suoi resti sono stati ritrovati in tutto il mondo.\nUn pesce molto diffuso.\nDiffusissimo nei mari bassi e nelle acque dolci, il lepidote \u00e8 uno dei pi\u00f9 tipici rappresentanti dei lepisosteiformi (Lepisosteiformes), un gruppo di pesci ossei primitivi dotati di pesanti scaglie ganoidi, derivati direttamente dai pi\u00f9 antichi osteitti (Palaeonisciformes) del Devoniano e del Carbonifero, attualmente rappresentati dai lucci alligatore. Il lepidote era un grosso pesce, che poteva superare i due metri di lunghezza, anche se mediamente era lungo 30-40 centimetri; il corpo era massiccio, non particolarmente agile. Questo pesce non doveva essere in grado di muoversi molto velocemente, e la sua protezione contro i predatori era data esclusivamente dalle pesanti scaglie ganoidi. Batterie di robusti denti permettevano al lepidote di rompere i gusci delle sue prede, probabilmente molluschi.\nUna bocca evoluta.\nIl lepidote fu uno dei primi pesci a sviluppare un nuovo tipo di anatomia boccale: le mascelle superiori non erano pi\u00f9 saldate all'osso zigomatico, cos\u00ec da permettere alle fauci di \"distaccarsi\" ed estroflettersi, andando a formare una sorta di tubo; questa caratteristica permetteva al pesce di risucchiare le prede da una distanza pi\u00f9 lunga rispetto agli altri pesci suoi contemporanei. Questa modalit\u00e0 di nutrizione si osserva ancora oggi in pesci come le carpe, e potrebbe essere stata una delle chiavi del successo evolutivo del lepidote.\nPreda dei dinosauri.\nIl lepidote \u00e8 spesso raffigurato come la tipica preda del dinosauro \"Baryonyx\", dal momento che le scaglie di un esemplare furono rinvenute all'interno della cavit\u00e0 addominale del rettile."}
{"id": "1715992", "revid": "438678", "url": "https://it.wikipedia.org/wiki?curid=1715992", "title": "Gli europei (film)", "text": "Gli europei (\"The Europeans\") \u00e8 un film del 1979 diretto da James Ivory, tratto dall'omonimo romanzo di Henry James.\nFu presentato in concorso al 32\u00ba Festival di Cannes.\nTrama.\nNella Boston del 1850 si intrecciano vicende di amori tra borghesi americani e nobili europei: la tranquilla vita della coppia dei Wentworth viene sconvolta dall'arrivo di due cugini del Vecchio continente, Eugenia e il fratello Felix."}
{"id": "1715993", "revid": "44627", "url": "https://it.wikipedia.org/wiki?curid=1715993", "title": "Funzione affine", "text": ""}
{"id": "1715994", "revid": "93556", "url": "https://it.wikipedia.org/wiki?curid=1715994", "title": "J\u00e9r\u00e9my Basquaise", "text": ""}
{"id": "1715999", "revid": "438678", "url": "https://it.wikipedia.org/wiki?curid=1715999", "title": "Jane Austen a Manhattan", "text": "Jane Austen a Manhattan (\"Jane Austen in Manhattan\") \u00e8 un film del 1980 diretto da James Ivory.\nIl film ha segnato il debutto cinematografico di Sean Young.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "1716000", "revid": "287204", "url": "https://it.wikipedia.org/wiki?curid=1716000", "title": "Gioacchino Giangregorio", "text": "Biografia.\nAttivo politicamente sin da giovanissimo nel MSI e successivamente nel MSI-DN, fu numerose volte consigliere comunale, vicesindaco e sindaco presso il Comune di Terlizzi nel 1989.\nNel luglio del 1983 fu eletto Senatore della Repubblica nel collegio di Bitonto. Fece parte della Commissione Giustizia."}
{"id": "1716002", "revid": "261054", "url": "https://it.wikipedia.org/wiki?curid=1716002", "title": "Iort", "text": ""}
{"id": "1716006", "revid": "438678", "url": "https://it.wikipedia.org/wiki?curid=1716006", "title": "Quartet (film 1981)", "text": "Quartet \u00e8 un film del 1981 diretto da James Ivory, tratto dall'omonimo romanzo di Jean Rhys.\n\u00c8 stato presentato in concorso al 34\u00ba Festival di Cannes, dove Isabelle Adjani ha vinto il premio per la migliore interpretazione femminile.\nTrama.\nParigi, 1927. Quando il marito Stephan viene arrestato per ricettazione di opere d'arte, la giovane Marya, rimasta sola e senza mezzi, accetta l'ospitalit\u00e0 che le viene offerta da una benestante coppia di inglesi, gli Heidler, e rimane coinvolta nel loro perverso rapporto, diventando l'amante del maturo e affascinante H.J., mentre la moglie Lois, pittrice per diletto, sembra accettare con naturalezza la situazione, memore della tragica fine della precedente relazione del marito, conclusasi con il suicidio della giovane amante.\nPur facendo visita regolarmente in prigione a Stephan e dichiarandogli il proprio amore, Marya finisce per adeguarsi al \"m\u00e9nage \u00e0 trois\" e per ricambiare sinceramente H.J., causando infine la frustrata reazione di Lois. Lasciata casa Heidler e sistematasi in albergo, Marya porta avanti la tormentata relazione.\nQuando Stephan \u00e8 infine rilasciato di prigione e il quartetto si riunisce per la prima e ultima volta, H.J. dimostra di non essere pi\u00f9 interessato a Marya n\u00e9 disposto a darle dei soldi per lasciare Parigi con il marito mentre quest'ultimo, compreso quanto \u00e8 accaduto in sua assenza, decide di andarsene senza di lei. La donna, abbandonata da entrambi gli uomini che ha amato, pur in modo diverso, \u00e8 costretta ad accettare la protezione di Schlamovitz, amico di Stephan, appena conosciuto.\nCritica.\nPer il \"Dizionario Mereghetti\" il film, che pu\u00f2 vantare \u00abun'impeccabile ricostruzione ambientale\u00bb, \u00absi fa ammirare senza mai appassionare\u00bb per la \u00abnarrazione fredda, priva di vitalit\u00e0\u00bb. Anche per il \"Dizionario Morandini\" \u00e8 \u00abbello, ma senza cuore\u00bb, la fotografia, i costumi e le scenografie sono ammirevoli ma \u00abla cornice vale pi\u00f9 del quadro\u00bb."}
{"id": "1716009", "revid": "767487", "url": "https://it.wikipedia.org/wiki?curid=1716009", "title": "Toni Hallio", "text": "Carriera.\nNel 1996 fonda i Norther (che inizialmente adottavano il nome Requiem) insieme a Petri Lindroos.Nel 2005 esce dalla band, ma \u00e8 presente nell'album \"Till Death Unites Us\" uscito nel gennaio 2006; verr\u00e0 poi sostituito da Heikki Saari.\nAttualmente non fa parte di nessuna band professionista."}
{"id": "1716010", "revid": "767487", "url": "https://it.wikipedia.org/wiki?curid=1716010", "title": "Selhurst Park", "text": "Selhurst Park \u00e8 uno degli impianti sportivi di Londra, in Inghilterra, ed \u00e8 situato nel sobborgo di South Norwood, all'interno del quartiere di Croydon. \u00c8 di propriet\u00e0 di Simon Jordan, e viene attualmente utilizzato dal Crystal Palace F.C. per le sue partite casalinghe. La sua capacit\u00e0 di 25.073 posti a sedere ne fa il 31\u00ba stadio inglese pi\u00f9 grande.\nStoria.\nLa fondazione e i primi anni.\nNel 1922 il terreno venne acquistato dalla Brighton Railway Company per \u00a32,570. Lo stadio (progettato dall'ingegnere scozzese Archibald Leitch) venne costruito dalla Humphreys of Kensington per circa \u00a330,000 e fu ufficialmente inaugurato dal sindaco di Londra il 30 agosto 1924. Inizialmente c'era una sola gradinata (l'attuale \"Main Stand\", gradinata principale). Il Crystal Palace gioc\u00f2 il suo primo incontro davanti a 25.000 spettatori, perdendo contro il Sheffield Wednesday.\nDue anni dopo, nel 1926, la nazionale inglese gioc\u00f2 contro il Galles nel nuovo stadio. Altre partite della nazionale inglese vennero giocate al Selhurst Park, oltre a diversi sport come la boxe e il cricket. Vennero organizzati anche concerti musicali a partire dagli anni ottanta. Inoltre, ospit\u00f2 due partite delle Olimpiadi 1948.\nNel 1953 i primi riflettori dello stadio vennero installati e vennero successivamente aggiornati negli anni. Il gioc\u00f2 la prima gara in notturna con i nuovi riflettori, in un match storico che vide la prima partita londinese dei \"blancos\".\nIl secondo dopoguerra.\nIl terreno di gioco rimase lo stesso fino al 1969, quando il Palace venne promosso nella Division one per la prima volta. Per l'occasione venne costruita una nuova gradinata, che venne dedicata ad Arthur Wait, all'epoca il pi\u00f9 longevo presidente della societ\u00e0 londinese. Wait vide la cavalcata del Palace dalla Quarta alla Prima Divisione durante gli anni sessanta. La Whitehorse Lane ebbe cos\u00ec una nuova veste, con una moderna gradinata.\nA causa delle norme di sicurezza, la gradinata Holmesdale Road (o \"Kop\", altro nome con cui era conosciuta) dovette essere divisa in tre settori e per questo i servizi per il pubblico vennero costruiti nelle altre due parti. Nell'estate 1981 la gradinata principale venne dotata di posti a sedere.\nSempre nel 1981, il Palace vendette il retro della gradinata in Whitehorse Lane ai supermarket Sainsbury's per \u00a32m, in modo da sopperire ai problemi finanziari del club, e per questo la misura della gradinata venne dimezzata quando riapr\u00ec.\nIl Selhurst Park ospita altre squadre.\nIl Charlton Athletic F.C. si spost\u00f2 temporaneamente al Selhurst Park nel 1985 e divent\u00f2 con il Palace il primo club britannico ad aderire ad un tale progetto di utilizzo per uno stadio.\nNell'estate 1990, la met\u00e0 inferiore della gradinata Arthur Wait venne modernizzata completamente con posti a sedere, grazie all'assistenza economica del Football Trust Grant Aid. Due nuove file vennero costruite sopra la gradinata Whitehorse Lane, sul tetto del supermercato Sainsbury's nel 1991, e successivamente vennero coperte e fornite di posti a sedere nel 1993.\nIl Charlton torn\u00f2 al The Valley attraverso l'Upton Park del West Ham e il lo rimpiazz\u00f2 al Selhurst Park nel 1991. La gradinata Holmesdale venne demolita nel 1994 e venne sostituita un anno pi\u00f9 tardi da due anelli con capacit\u00e0 di 8.500 spettatori. Il rivestimento del tetto della gradinata principale venne sostituito, a causa delle crepe che facevano passare l'acqua piovana.\nQuando Mark Goldberg compr\u00f2 il Crystal Palace, compr\u00f2 solamente il club e il vecchio presidente della squadra, Ron Noades, rimase proprietario dello stadio. L'attuale presidente Simon Jordan nel 2000, acquist\u00f2 club e continu\u00f2 a pagare l'affitto a Noades.. Il torn\u00f2 al Milton Keynes nel 2003.\nLa situazione attuale.\nIl presidente del Palace, Simon Jordan, ha fatto pubblico il suo interesse ad acquistare completamente il Selhurst Park. A gennaio 2008 la propriet\u00e0 del campo \u00e8 del Selhurst Park Limited, una societ\u00e0 che \u00e8 a sua volta posseduta da altre societ\u00e0, incluse la HBOS e altre che fanno parte dell'impero Rock Property posseduto da Paul Kemsley, un dirigente del Tottenham Hotspur. Gli interessi finanziari perseguiti da Simon Jordan nell'acquisto dello stadio sono ancora sconosciuti.\nSpettatori.\nRecord.\nIl numero pi\u00f9 alto di spettatori al Selhurst Park venne toccato nel 1979, quando 51.801 persone videro il Palace battere il Burnley F.C. 2-0 e raggiungere la Football League Second Division. Il campo detiene anche il record per il numero di spettatori della Quarta Divisione (adesso League Two), quando il Crystal Palace gioc\u00f2 contro il davanti a 37.774 persone.\nIl campo detiene anche il record della partita di calcio inglese vista da pi\u00f9 persone. Questo per il debutto dei primi giocatori cinesi nel calcio inglese, Sun Jihai e Fan Zhiyi, avvenuto nel 1998."}
{"id": "1716013", "revid": "767487", "url": "https://it.wikipedia.org/wiki?curid=1716013", "title": "Calore e polvere", "text": "Calore e polvere (\"Heat and Dust\") \u00e8 un film del 1983 diretto da James Ivory, tratto dall'omonimo romanzo di Ruth Prawer Jhabvala adattato per il cinema dalla stessa autrice.\n\u00c8 stato presentato in concorso al 36\u00ba Festival di Cannes.\nTrama.\nAnne, giornalista della BBC, va alla scoperta dell\u2019India sulle tracce della prozia Olivia, che negli anni Venti vi si era trasferita al seguito del marito e si era ritrovata coinvolta in una complicata vicenda sentimentale. Anche Anne vivr\u00e0 un\u2019intensa storia d\u2019amore."}
{"id": "1716014", "revid": "287204", "url": "https://it.wikipedia.org/wiki?curid=1716014", "title": "Highfield Road", "text": "Highfield Road era uno degli impianti sportivi di Coventry, in Inghilterra. Veniva utilizzato dal Coventry City F.C. per le sue partite casalinghe. La sua capacit\u00e0 era di 23.489 posti a sedere. \u00c8 stato demolito nel 2006."}
{"id": "1716018", "revid": "438678", "url": "https://it.wikipedia.org/wiki?curid=1716018", "title": "Schiavi di New York", "text": "Schiavi di New York (\"Slaves of New York\") \u00e8 un film di James Ivory del 1989.\nTrama.\n2000. New York \u00e8 una citt\u00e0 fatiscente e degradata da cumuli di immondizia accatastati per le strade e con le case ridotte a topaie. Qui vive la giovane Eleonor, impacciata correttrice di bozze presso un giornale ed eccentrica creatrice di strampalati cappellini. Convivente di Stash, un pittore nevrotico, Eleonor ha modo di frequentare un camaleontico assortimento di personaggi stravaganti fra cui i pittori Marley e Sherman; lo scrittore Michel Sike; il mercante d'arte Victor Okrent; il bizzarro Ruche, organizzatore di estrose sfilate di moda. Assistendo ad un continuo gioco delle parti fra coppie perennemente instabili, che si uniscono senza passioni e si sciolgono senza traumi, Eleonor si stupisce delle gelosie di Stash e ne subisce le nevrosi ma lo abbandona quando ha le prove che le preferisce Daria, convivente di Sherman ed occasionale amante di Marley. Dopo un pittoresco party per festeggiare il successo ottenuto con i suoi cappellini, delusa degli invitati, accetta una frenetica corsa in moto nella notte."}
{"id": "1716019", "revid": "125801464", "url": "https://it.wikipedia.org/wiki?curid=1716019", "title": "Campionato mondiale di beach soccer", "text": "Il campionato mondiale di beach soccer FIFA (en. \"FIFA Beach Soccer World Cup\") \u00e8 il massimo torneo calcistico per squadre nazionali maschili di beach soccer. \u00c8 organizzato dalla FIFA ogni 2 anni a partire dalla quinta edizione del 2009. Fino al 2004, ultima edizione non riconosciuta dalla FIFA, il torneo era denominato \"Beach Soccer World Championship\".\nLa nazionale che vanta il maggior numero di successi \u00e8 il , con 5 affermazioni.\nStoria.\nLa prima edizione del torneo si \u00e8 svolta nel 1995 a Rio de Janeiro, in Brasile, luogo in cui si \u00e8 svolto il torneo fino al 2007. Inizialmente organizzato dal Beach Soccer Worldwide, passa sotto gestione della FIFA nel 2005, edizione che vide il trionfo incredibile della .\nDalle edizioni successive si divisero il titolo , e ."}
{"id": "1716020", "revid": "767487", "url": "https://it.wikipedia.org/wiki?curid=1716020", "title": "Jefferson in Paris", "text": "Jefferson in Paris \u00e8 un film del 1995 diretto da James Ivory.\n\u00c8 stato presentato in concorso al 48\u00ba Festival di Cannes.\nTrama.\nDal 1784 al 1789, Thomas Jefferson, prima di diventare segretario di Stato di George Washington e terzo presidente degli Stati Uniti per due legislature, pass\u00f2 cinque anni a Parigi come ambasciatore e ministro del Commercio dei liberali francesi per una riforma democratica dello Stato, occupandosi della figlia di Maria Cosway, una pittrice anglo-italiana che amava, e di Sally, schiava di colore per la quale in seguito prover\u00e0 dei sentimenti amorosi.\nLa storia \u00e8 raccontata attraverso \"flashback\" dal figlio meticcio di Sally e Jefferson.\nColonna sonora.\nNel \"cast\" e nella colonna sonora compare William Christie, che dirige \"Dardanus\" con Les Arts Florissants.\nCritica.\nSceneggiato da Ruth Prawer Jhabvala, all'epoca della sua uscita il film \u00e8 stato accolto severamente dalla maggior parte dei critici."}
{"id": "1716026", "revid": "1656773", "url": "https://it.wikipedia.org/wiki?curid=1716026", "title": "Berardi (famiglia)", "text": "I Berardi, noti come Conti dei Marsi, sono stati una delle famiglie nobili abruzzesi pi\u00f9 importanti, detentrici del piccolo Stato della contea dei Marsi, di fatto indipendente tra la seconda met\u00e0 del X secolo e il 1143. La famiglia ha guidato, a fasi alterne, la contea per tre secoli.\nStoria.\nI Berardi arrivarono nella Marsica nel 920 con Berardo, soprannominato \"il Francisco\" a causa della sua origine franca, e nel volgere di alcuni decenni si affermarono come una delle potenze regionali pi\u00f9 importanti del meridione italiano.\nLa famiglia discendeva dalla stirpe dei Carolingi: infatti il fondatore Berardo \"il Francisco\" Berardi era il pronipote diretto dell'Imperatore Carlo Magno, come \u2013 tra l'altro \u2013 ampiamente sostenuto e dimostrato da numerosi storici e genealogisti autorevoli, come Alfano di Salerno, Berardo Candida Gonzaga, Biagio Aldimari, Carlo Borrello, Carlo De Lellis, Cesare d'Engenio Caracciolo, Enrico Bacco, Ferrante della Marra, Filiberto Campanile, Francesco Elio Marchese, Francesco Zazzera, Franco Francesco Zazzara, Giovanni Vincenzo Ciarlanti, Giuseppe Campanile, Giuseppe Recco, Jean-Baptiste de Soliers, Ottavio Beltrano, Scipione Ammirato, Vincenzo Maria Coronelli e il Vurspergense, nonch\u00e9 da alcuni membri della casata stessa, come Leone Marsicano e Teodino dei Marsi.\nLa casata annover\u00f2 tra i suoi membri, spesso identificati con la dicitura \"dei Marsi\" o \"Marsicano\", un totale di almeno sei santi e tredici cardinali, numerosi vescovi e innumerevoli possessori di titoli nobiliari e cariche militari e statali.\nLa zona del loro Stato feudale comprendeva il Fucino e i territori di Celano, abbracciando gran parte del dominio degli antichi Peligni. Nell'XI secolo erano a loro soggette alcune terre poste sulla Val di Sangro e altre della Sabina. I loro feudi furono soggetti al Ducato di Spoleto fino all'850, quando divennero di fatto indipendenti fino al 1143, anno della conquista normanna dei loro territori.\nSuccessivamente gli Orsini e i Colonna si espansero nella Sabina e detronizzarono i Conti dei Marsi; ciononostante, i Berardi riuscirono a mantenere il predominio nella Marsica resistendo ancora per qualche tempo, periodo in cui diedero man forte alla lotta contro i Saraceni che avevano invaso i territori dell'Abruzzo, spingendosi fino all'interno. Fatto sta che i Saraceni non occuparono mai pi\u00f9 i territori dei Conti dei Marsi.\nDurante la decadenza della contea dei Marsi, i Normanni, approfittando delle rivalit\u00e0 insite nei vari rami della famiglia dei Berardi, riuscirono a conquistarli nel 1143 facendoli lottare l'uno contro l'altro, per poi costringerli alla sottomissione e alla perdita dei loro feudi. I rami principali si estinsero e rimasero cos\u00ec solo i conti di Albe e Celano.\nNel 1212 mor\u00ec il conte di Albe e Celano Pietro Berardi, che in vita aveva saputo riunire gran parte dei possedimenti della contea dei Marsi, destreggiandosi abilmente nel periodo tra la fine dei Normanni e la minore et\u00e0 del futuro Federico II di Svevia. Egli riusc\u00ec in questa fase di vuoto di potere a tornare ad essere un potente feudatario del centro Italia, temuto e rispettato sia dal Papa che dai sovrani tedeschi. Quando mor\u00ec, gli successero a Celano il figlio Riccardo e ad Albe il figlio Tommaso. Quest'ultimo avrebbe voluto avere da subito il potere su Celano, ma la presenza del fratello maggiore imped\u00ec il suo piano.\nIn questo frangente si spos\u00f2 con Giuditta di Molise, diventando cos\u00ec anche conte del Molise e riuscendo ad acquisire un enorme potere. Nel 1221 mor\u00ec Riccardo e Tommaso eredit\u00f2 anche la contea di Celano. Da questo momento, tenendo testa al nuovo Imperatore Federico II di Svevia, tent\u00f2 di restaurare la vecchia contea dei Marsi. Ma la forza e la tenacia di Federico II impedirono il progetto. Federico II combatt\u00e9 in pi\u00f9 occasioni Tommaso, ora conte di Celano, che temette in quanto feudatario pi\u00f9 potente del Regno di Sicilia, e alla fine di un sanguinoso scontro lo sconfisse, ottenendo la sua resa nel 1223. Tommaso Berardi infatti firm\u00f2 l'atto di concordia con Federico II nel 1223, decretando il graduale declino della famiglia.\nDalla casata dei Berardi discesero le famiglie Agnone, Albe, Anversa, Avezzano, Balvano, Barile, Borrello, Camponeschi, Celano, Collepietro, Collimento, De Ponte, Di Sangro, Dragoni, Fossa, Malanotte, Mareri, Ocre, Pagliara, Pietrabbondante, Rivera e Valva, le quali presero tutte il nome dai feudi posseduti.\nLa famiglia Celano si estinse nella linea maschile nel 1422 con Pietro III, mentre per via femminile nella seconda met\u00e0 dello stesso secolo con Jacovella, andata in sposa nel 1440 a Lionello Accrocciamuro. Governarono, con alterne vicende, la contea di Celano per diversi secoli dal 1143 al 1461. Gli abitanti di Amiterno e Forcona si rivoltarono contro di loro, uccidendone la maggior parte, i restanti furono costretti a ripiegare verso L'Aquila e a rinunciare ai loro possedimenti.\nLa famiglia Ocre vide la distruzione del castello eponimo, cos\u00ec come successo ai Barile. Altre due famiglie, Borrello e Di Sangro, si rifugiarono rispettivamente in Sicilia e in Puglia, mentre altre ancora preferirono stabilirsi a Rieti e Roma.\nAlbero genealogico.\nDi seguito \u00e8 riportato l'albero genealogico della famiglia dei Berardi, noti come \"Conti dei Marsi\", da Carlo Magno fino al 1388, data in cui si estinse la casata, secondo le ricostruzioni degli storici e genealogisti Cesare d'Engenio Caracciolo, Enrico Bacco, Filiberto Campanile, Francesco Zazzera, Franco Francesco Zazzara ed Ottavio Beltrano:\n\u00c8 possibile suddividere l'albero genealogico, che si presenta molto articolato e di difficile composizione, in tre parti:\nStemma.\nLo stemma originario della famiglia era \"d'oro al monte di sei cime di verde\". Successivamente il motivo di tale stemma verr\u00e0 modificato pi\u00f9 volte: Teodino Berardi, figlio di Berardo, lo trasform\u00f2 in due bastoni verdi nodosi posti in croce di Sant'Andrea in campo d'oro, rimasto pressoch\u00e9 immutato in quello dell'attuale comune di Collevecchio, feudo da lui posseduto; suo fratello Oderisio aggiunse sopra al monte cimato il castello dello stemma della famiglia Castelli, cui apparteneva la moglie Gella, e sopra di esso l'aquila bianca di San Michele (poi convertita nell'arcangelo), motivo contenuto ancora oggi in forma simile nell'insegna dei comuni di Greccio, feudo portatogli in dote dalla consorte, e di Belmonte in Sabina; l'altro suo fratello Rainaldo aggiunse una rosa rossa al monte di sei cime di verde in campo d'oro dello stemma e poco dopo anche i due bastoni verdi nodosi posti in croce di Sant'Andrea, il che lo rende simile agli stemmi degli attuali comuni di Contigliano e Poggio Bustone, feudi posseduti dalla sua famiglia; infine, pi\u00f9 avanti negli anni, Tommaso Berardi, dopo la sua nomina a Gran maestro dell'Ordine templare, ne adotter\u00e0 uno proprio. Ancora oggi molti comuni della provincia di Rieti presentano nei loro stemmi tali \"carichi\", atti a testimoniare il loro comune antico legame con la famiglia dei Berardi. Quanto al primissimo stemma dei Berardi, \u00e8 possibile ipotizzare la sua origine da quello della famiglia Camponeschi, pressoch\u00e9 identico. Pipino/Linduno dei Carolingi, detto \"il Giovane\", padre del fondatore della casata Berardo \"il Francisco\", aveva sposato nel 910 la contessa Doda dei Marsi, il cui nome della famiglia di appartenenza non viene mai specificato dalle fonti, figlia di Berengario e nipote di Adalberto. \u00c8 possibile che quest'ultimo o il precedente sia stato strettamente imparentato con un Lalle vissuto nell'anno 893, primo membro della famiglia Camponeschi ad essere documentato nelle fonti. Inoltre quella dei Camponeschi \u00e8 l'unica famiglia di cui si ha notizia prima del fondatore marsicano Berardo \"il Francisco\" dal quale si originarono via via tutte le famiglie discendenti da quella dei Berardi; in tal modo i luoghi e i tempi di origine delle due famiglie verrebbero grossomodo a coincidere, con la famiglia Camponeschi che deriverebbe per via di donna da quella dei Berardi, in maniera piuttosto simile a quanto accaduto in seguito a quella dei De Ponte."}
{"id": "1716031", "revid": "106707534", "url": "https://it.wikipedia.org/wiki?curid=1716031", "title": "Test Z", "text": "Il test Z (o, dall'inglese, z-test) \u00e8 un test statistico di tipo parametrico con lo scopo di verificare se il valore medio di una distribuzione si discosta significativamente da un certo valore di riferimento.\nIl test z bilaterale per la verifica d'ipotesi su un valore medio.\nIl test Z bilatero si utilizza nei casi in cui si intende verificare l'ipotesi che il valore medio di una popolazione non si discosti significativamente da un certo valore costante \"\u03bc0\".\nQuando \u2013 nell'indagine campionaria \u2013 si vuole valutare l'ipotesi nulla:\ncontro l'ipotesi alternativa bidirezionale:\nal livello di significativit\u00e0 \"\u03b1\", si considera la statistica test:\ndove\nPer il test consideriamo una realizzazione campionaria della statistica ottenuta a partire dai dati campionari. Nota la dimensione campionaria \"n\" e la deviazione standard \"\u03c3\", la regione di rifiuto del test \u00e8 costituita da quei valori della z empirica tali che:\nQuindi se formula_6, siamo nella regione di rifiuto e vale \"H\"1.\nQuindi, con una probabilit\u00e0 di errore \"\u03b1\" (errore di prima specie), la media di universo \u00e8 diversa dal valore medio ipotizzato. \nVarianza ignota.\nSe, come spesso accade nella realt\u00e0, non si conosce la varianza \"\u03c32\" della popolazione, la si stima su base campionaria con lo \"stimatore varianza corretta del campione\", ovvero la varianza campionaria:\nla cui realizzazione campionaria \u00e8 la stima della varianza di universo.\nIn questo caso il test non si chiama pi\u00f9 test z, ma test t perch\u00e9 la distribuzione \ndi probabilit\u00e0 della statistica test \u00e8 una \"T\" di Student con \"n\" \u2212 1 gradi di libert\u00e0. La verifica d'ipotesi \u00e8 analoga al test z (si confronta la t empirica con il quantile di ordine \"\u03b1\"/2 delle \"T\" a \"n\" \u2212 1 gradi di libert\u00e0)."}
{"id": "1716038", "revid": "2143966", "url": "https://it.wikipedia.org/wiki?curid=1716038", "title": "Stazione meteorologica di Lamezia Terme Aeroporto", "text": "La stazione meteorologica di Lamezia Terme Aeroporto \u00e8 la stazione meteorologica di riferimento per il Servizio meteorologico dell'Aeronautica Militare e per l'Organizzazione meteorologica mondiale relativa alla citt\u00e0 di Lamezia Terme.\nCaratteristiche.\nLa stazione meteorologica, gestita dall'ENAV, si trova nell'Italia meridionale, in Calabria, in provincia di Catanzaro, nel comune di Lamezia Terme, in localit\u00e0 Sant'Eufemia Lamezia, all'interno dell'area aeroportuale di Lamezia Terme, a 13 m s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nIn base alla media trentennale di riferimento dal 1961 al 1990, la temperatura media del mese pi\u00f9 freddo dell'anno, gennaio, si attesta a +9,9 \u00b0C, mentre quella del mese pi\u00f9 caldo, agosto, \u00e8 di +23,8 \u00b0C, inoltre si contano mediamente 5 giorni di gelo all'anno.\nLe precipitazioni medie annue sono di 768,8 mm e si distribuiscono mediamente in 82 giorni, con un prolungato minimo estivo e un picco tra l'autunno l'inverno.\nL'umidit\u00e0 relativa media annua si attesta al valore di 72,9 % con minimo di 72 % a luglio, agosto, settembre e ottobre e massimo di 74 % a gennaio, novembre e dicembre.\nL'eliofania assoluta media annua fa registrare il valore giornaliero di 6,4 ore, con minimo di 3,4 ore giornaliere nel mese di gennaio, e massimo di 10,2 ore giornaliere in quello di luglio.\nIl vento presenta una velocit\u00e0 media annua di 4,5 m/s con intensit\u00e0 media minima di 4,1 m/s a settembre e ad ottobre e intensit\u00e0 media massima di 5 m/s ad aprile; la direzione prevalente \u00e8 di levante ad ottobre e a novembre, di ponente nel resto dell'anno.\nValori estremi.\nTemperature estreme mensili dal 1960 ad oggi.\nNella tabella sottostante sono riportati i valori delle temperature estreme mensili dal 1960 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -6,6 \u00b0C nel febbraio 2008 mentre la massima assoluta ha raggiunto i +41,6 \u00b0C nel luglio 1987 e agosto 2021."}
{"id": "1716044", "revid": "34928", "url": "https://it.wikipedia.org/wiki?curid=1716044", "title": "Codice sacerdotale", "text": ""}
{"id": "1716047", "revid": "287204", "url": "https://it.wikipedia.org/wiki?curid=1716047", "title": "Rosana (Brasile)", "text": "Rosana \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1716048", "revid": "228587", "url": "https://it.wikipedia.org/wiki?curid=1716048", "title": "Rosana", "text": ""}
{"id": "1716050", "revid": "79520", "url": "https://it.wikipedia.org/wiki?curid=1716050", "title": "Test z", "text": ""}
{"id": "1716052", "revid": "729019", "url": "https://it.wikipedia.org/wiki?curid=1716052", "title": "Jitte", "text": "Il o jutte, letteralmente \"dieci mani\", \u00e8 un'arma bianca manesca del tipo manganello originaria del Giappone. Composto da una sbarra di ferro immanicata in un'impugnatura, dispone di una sorta di guardia composta da una seconda stanga metallica, di ridotte dimensioni, che diparte dal manico descrivendo un angolo retto quasi fosse una baionetta. Era arma precipua dei funzionari dell'ordine pubblico.\nIl \"jitte\" \u00e8 ora l'arma principale dell'arte marziale giapponese Jittejutsu.\nStoria.\nSi ritiene che la forma originale del \"jitte\" sia stata creata dal leggendario forgiatore di spade Masamune forse nel XIII secolo, anche se taluni studiosi propendono invece per l'attribuirne l'invenzione al padre, Munsinai. \u00c8 poi ancora da definirsi se si sia trattato di una evoluzione del sai, altra \"daga da botta\" nipponica, o se sia stato quest'ultimo a derivare dal \"jitte\". Il dato certo \u00e8 che il \"jitte\" appartiene al novero delle armi tradizionali giapponesi prive di lama sviluppate per equipaggiare le guardie ed i funzionari dello \"Sh\u014dgun\" cui era fatto assoluto divieto, pena la morte, di portare spade, coltelli o quant'altro nel palazzo del loro signore. Il \"jitte\" \u00e8 cos\u00ec divenuto l'arma tradizionale delle forze di polizia nipponiche durante il Periodo Edo (1603-1868).\nCostruzione.\nLa forma del \"jitte\" ricorda moltissimo quella del \"sai\", dal quale si differenzia solo per il non avere la guardia ad \"U\":\nNell'insieme, il \"jitte\" rassomiglia quindi pi\u00f9 una daga dalla lama non affilata, quasi uno spiedo da guerra ad una mano, pi\u00f9 che un manganello vero e proprio. L'arma poteva presentare, occultato nell'impugnatura, un piccolo pugnale, o essere montata nell'impugnatura e nel fodero di una spada corta tipo \"tant\u014d\". La dimensione complessiva standard era di circa 45 cm, con esemplari che potevano variare dai 30 ai 60 cm.\nArma atta ad offendere di botta o di punta, il \"jitte\", grazie al \"kagi\", garantiva all'utente una scherma raffinata. Il rebbio in metallo poteva infatti essere efficacemente usato per bloccare la lama di una spada nemica, forse fin anche a spezzarla, e, pratica certo pi\u00f9 diffusa, permetteva di agganciare le vesti o la corazza dell'avversario, oltre che di colpire precisi bersagli \"eccellenti\" come gli occhi, il naso o la bocca di un nemico privo di elmo."}
{"id": "1716053", "revid": "1865216", "url": "https://it.wikipedia.org/wiki?curid=1716053", "title": "Roy Mustang", "text": ", noto anche come l'\"Alchimista di fuoco\", \u00e8 un personaggio immaginario della serie manga e anime \"Fullmetal Alchemist\", scritto e disegnato dalla mangaka Hiromu Arakawa.\nIl suo desiderio, sul quale si basa anche la sua personalit\u00e0, \u00e8 quello di diventare il nuovo \"comandante supremo\" o \"fuhrer\" della nazione di Amestris. Grazie alla sua alchimia di fuoco, Roy Mustang \u00e8 uno dei personaggi di \"Fullmetal Alchemist\" pi\u00f9 forti in combattimento, al punto da renderlo in grado di sconfiggere alcuni homunculus. I suoi risultati, per\u00f2, sono altalenanti: in certe situazioni pu\u00f2 sconfiggere in un colpo solo un gran numero di avversari che danno filo da torcere ad altri protagonisti (come durante lo scontro con i soldati artificiali nel manga), mentre altre volte la sua alchimia si rivela inutilizzabile (come nel combattimento contro Scar a causa della pioggia) o inutile (nel manga e nella seconda serie animata Gluttony riesce ad ingoiare le sue fiamme rendendo l'attacco di Mustang del tutto superfluo). Grazie alla sua bravura con l'alchimia di fuoco, \u00e8 considerato da molti un eroe di guerra, anche se non ne va fiero. Nell'esercito occupa il rango di Colonnello. Nel finale della serie animata del 2003 verr\u00e0 promosso a Generale di brigata. Alla fine del manga e della serie animata del 2009 viene mostrato con la divisa da generale.\nAspetto e personalit\u00e0.\nMustang ha 29 anni, un fisico allenato, corti capelli neri, il viso di forma ovale e gli occhi scuri e sottili. Nelle foto mostrate nel finale della serie Brotherhood viene raffigurato qualche anno dopo con dei baffi sottili. Sopra la divisa dei militari indossa spesso un giaccone nero, e alla mano destra (talvolta anche alla sinistra) porta sempre un guanto in fibra particolare che lui definisce \u201cstoffa d'accensione\u201d: si tratta di un tessuto che, ogni volta che il colonnello schiocca le dita, \u00e8 in grado di produrre delle scintille che gli permettono di accendere il fuoco, il quale viene regolato tramite un cerchio alchemico cucito sul dorso del guanto stesso. \u00c8 su tale guanto che si basa tutta la sua abilit\u00e0 nel campo dell'alchimia.\nNel manga ha ottenuto questo potere dal suo maestro che dopo essere morto gli rivela dove ha nascosto il segreto per \"l'alchimia del fuoco\".\nMa nell'anime del 2003 non si sa se abbia mai avuto un maestro n\u00e9 se la sua tecnica alchemica sia opera sua.\n\u00c8 un uomo molto orgoglioso, spesso taciturno, e con un forte debole per le donne. Crede realmente all'unione stretta tra Edward e Alphonse, l'amore fraterno che porta entrambi a fare le cose pi\u00f9 impensabili, e nutre la massima fiducia nei suoi sottoposti. Sia nel manga che nell'anime entra nell'esercito per proteggere il suo paese ed i suoi abitanti, ma in seguito partecipa alla guerra di Ishval, e l\u00ec assume la nomea di \u201carma umana\u201d, come molti altri alchimisti per via della loro efficacia in battaglia. Nell'anime del 2003 la sua alchimia, come quella di altri alchimisti, per terminare il conflitto viene potenziata dall'uso di una \"pietra rossa\" (nel suo caso, sotto forma di anello): grazie a tali poteri gli alchimisti pongono fine alla guerra di sterminio (nel manga e nella seconda serie animata, invece, l'unico ad utilizzare una \"pietra filosofale\" \u00e8 Zolf J. Kimbly, segretamente). L'esperienza della guerra cambia la sua mentalit\u00e0 profondamente; nell'anime del 2003 arriva anche a pensare al suicidio o ad eseguire una trasmutazione umana per riportare in vita chi ha ucciso: in tale serie il suo trauma \u00e8 ancor maggiore, dovuto anche al fatto di essere stato costretto ad eseguire l'ordine di uccidere i medici Rockbell, la cui unica colpa era quella di curare sia amici che nemici. Il nuovo obiettivo, ovvero il suo desiderio di diventare \"comandante supremo\", o \"f\u00fchrer\", nasce proprio dal desiderio di porre fine ai massacri che, numerosi, logorano i confini di Amestris. In particolare, nell'anime del 2003 desidera non dover pi\u00f9 accettare ordini che ritiene ingiusti, mentre nel manga e nell'anime del 2009 desidera proteggere pi\u00f9 persone possibile: in una piramide in cui ognuno dovrebbe proteggere chi gli sta sotto, lui dovrebbe esserne al vertice per proteggerle tutte. Nonostante questo, se qualcuno gli chiede come mai vuole ambire a tale carica, lui risponde che obbligher\u00e0 tutte le donne dell'esercito a portare la minigonna. \u00c8 molto legato a Hughes tanto che, quando quest'ultimo muore, prova una sete di vendetta immensa e quando scopre che \u00e8 stato Envy ad ucciderlo, inizialmente non crede all'homunculus, affermando di non poter nemmeno pensare che \"un idiota simile possa aver ucciso Hughes\", ma quando Envy si trasforma nella moglie di Hughes, esplicitando cos\u00ec come ha fatto ad ucciderlo, e ride del suo migliore amico morto, Mustang esplode di rabbia e inizia a combattere con Envy con tutta la sua forza, affermando che gli avrebbe consentito di rigenerarsi ogni volta per poi ucciderlo di nuovo, perch\u00e9 provasse pi\u00f9 dolore possibile.\nStoria.\nManga.\nRimasto orfano in seguito alla morte dei genitori, \u00e8 stato adottato dalla sorella pi\u00f9 giovane del padre, Chris Mustang, conosciuta come Madame Christmas. Durante l'adolescenza si presuppone si sia appassionato all'alchimia. Mustang \u00e8 divenuto allievo del padre di Riza, e grazie alla sua guida migliora le tecniche usate per controllare il fuoco attraverso l'alchimia. Completato l'addestramento si arruola nell'esercito dopo aver frequentato l'accademia, dove ha conosciuto Maes Hughes, e in seguito al funerale del maestro morto per via della sua salute cagionevole (forse aggravato dalla notizia che il suo discepolo \u00e8 divenuto un cane dell'esercito a tutti gli effetti), stringe amicizia con Riza condividendo con lei i suoi sogni. Ascoltando le sue idee di un futuro migliore, la ragazza si convince dei suoi propositi permettendogli di decifrare il codice tatuato sulla sua schiena, dove il padre, prima di morire, ha nascosto i segreti della sua alchimia.\nDopo esser diventato alchimista di stato, viene costretto a partecipare alla guerra di Ishval. Scioccato e disgustato dalle barbarie e dalla semplicit\u00e0 con cui i suoi abitanti raggiungono la morte, decide di scalare le vette dell'esercito e raggiungere il grado di \"Comandante supremo\", allora occupato da King Bradley. Dopo la morte dell'amico Hughes, avvenuta per mano degli homunculus, cerca in tutti i modi di scoprire chi sia stato a ucciderlo per vendicarlo, arrivando a scontrarsi alcune volte con degli homunculus e uccidendo Lust. In un'altra occasione distrae i militari per permettere ai fratelli Elric di catturare Gluttony, e in seguito a queste operazioni, con la testimonianza di Ling Yao, scopre la vera identit\u00e0 del comandante supremo, il quale, per tenerlo sotto controllo lo priva immediatamente di tutti i suoi sottoposti. Nonostante sia ormai al corrente del dominio del paese da parte degli homunculus, Mustang si ritrova cos\u00ec incapace di agire e a prendere le misure necessarie per fermare i loro piani. Confida per\u00f2 ad Armstrong e a Riza che contrapposto ai loro nemici, si sente umano nonostante abbia partecipato al massacro di Ishval, ed \u00e8 anche per questo motivo che riesce a mantenere il controllo di s\u00e9 alla rivelazione del comandante supremo.\nInsieme a Bradley informa gli Elric di come stanno le cose, e in seguito viene messo al corrente della situazione a Briggs dal generale maggiore Armstrong. Nonostante siano stati divisi, scopre grazie a Riza che Selim Bradley \u00e8 un homunculus, e per contrastare il Padre collabora con Grumman e i suoi sottoposti nell'attentato al Comandante supremo: Mustang ne prende in ostaggio la moglie, e in seguito lui e i suoi alleati vengono raggiunti da Maria Ross, Rebecca (militare sottoposta di Grumman e amica di Riza) e dall'esercito di Briggs. Successivamente, insieme a Hawkeye raggiunge Ed e Scar nei sotterranei del laboratorio n\u00b0 3, e venuto a conoscenza dell'identit\u00e0 dell'assassino di Hughes, uccide Envy pi\u00f9 volte, e quando \u00e8 sul punto di schiacciarlo nella sua forma larvale, Ed, Scar e Riza gli impediscono di farlo, in quanto se si lascia accecare dall'odio e dalla sete di vendetta non potr\u00e0 mai essere il nuovo Comandante supremo. Di fronte al rimprovero degli amici Mustang si calma e assiste al suicidio di Envy.\nSuccessivamente, Mustang ha incontrato il creatore di King Bradley ed \u00e8 stato immobilizzato dagli ex candidati a Comandante supremo insieme a Scar e Hawkeye: lo scienziato vuole che Roy tenti una trasmutazione umana per riportare in vita chiunque voglia in modo che diventi un \u201csacrificio\u201d, ma deve fare in modo di tornare vivo dal Portale. Mustang sa che \u00e8 impossibile resuscitare qualcuno, ma Riza viene ferita al collo con una spada: lo scienziato gli propone di salvarla in cambio di una trasmutazione umana.\nRoy capisce dallo sguardo della donna che lei non approverebbe la trasmutazione umana, quando May Chang e le chimere intervengono ribaltando la situazione a loro vantaggio; la ragazzina di Xing presta un primo soccorso ad Hawkeye. Subito dopo, per\u00f2, irrompono Wrath e Pride, che immobilizzano Mustang facendogli attraversare il portale (Pride trafigge a morte lo scienziato, ereditandone le conoscenze e compiendo poi una trasmutazione umana con il corpo, che ne esce deforme) per farlo diventare idoneo ad essere il quinto sacrificio umano.\nIl colonnello si ritrova in una stanza al cospetto del Padre dove erano stati condotti anche i fratelli Elric e Izumi Curtis.\nConfuso e stordito, si rende conto di essere privo della vista, prezzo pagato per l'attraversamento del portale.\nDopo che il Padre \u00e8 riuscito ad aprire il portale del mondo e ad ottenere un nuovo corpo all'apparenza invincibile Mustang, pur cieco, partecipa alla battaglia finale grazie all'aiuto di Riza, che gli fornisce supporto sia sorreggendolo e fornendogli indicazioni su ci\u00f2 che gli accade intorno sia aiutandolo a prendere la mira per direzionare le sue fiamme, che ora pu\u00f2 sprigionare anche senza cerchio alchemico.\nFinita la battaglia si convince di essere destinato a rimanere cieco, ma proprio quando sta meditando sull'idea di congedarsi il dottor Marcoh gli porta una pietra filosofale, con cui gli restituir\u00e0 la vista a patto che il colonnello acconsenta alla ricostruzione di Ishval e prometta di guidare Amestris fuori dalla dittatura militare.\nMustang accetta, ed assieme a Grumman ed alla Armstrong comincia la lunga strada per condurre Amestris verso la democrazia. Due anni dopo viene detto alla radio che, ora generale di brigata, sta contribuendo alla ricostruzione di Ishval, e nelle foto finali \u00e8 mostrato promosso ad un grado pi\u00f9 alto con suo fianco Riza.\nL'autrice ha spiegato che Mustang diventer\u00e0 il prossimo Comandante Supremo dopo che Grumman si sar\u00e0 ritirato.\nAnime del 2003.\nEntrato nell'accademia militare sin da giovane e raggiunto il titolo di alchimista di fuoco, parte per la guerra contro Ishval, e anche qui, come nel manga, questo episodio della sua vita lo segna profondamente. Costretto anche ad assassinare i coniugi Rockbell, medici che curano feriti di entrambe le fazioni e intralciano lo svolgimento del massacro, Mustang tenta in seguito il suicidio per mano della stessa pistola con la quale li ha uccisi. Incitato anche dall'amico Hughes, decide di far strada nell'esercito per poter ricoprire un giorno la massima carica e far cessare cos\u00ec tutte le guerre inutili. Incontrando Edward Elric lo convince a diventare Alchimista di Stato. Col suo arrivo Mustang inizia ad essere coinvolto nei loschi piani dell'esercito e degli homunculus. In seguito alla morte dell'amico Hughes, avvenuta per mano loro, Mustang decide di indagare sulla faccenda, scoprendo infine che lo stesso comandante supremo King Bradley \u00e8 un homunculus che gestisce e crea i conflitti tra i paesi. Alla fine dell'anime combatte contro il comandante supremo, nell'anime l'homunculus Pride, nella sua stessa dimora. Non riuscendo a sovrastare l'incredibile velocit\u00e0 dell'homunculus, viene \"aiutato\" dall'intervento del figlio adottivo del comandante, Selim: quest'ultimo involontariamente gli consegna infatti il teschio appartenente al corpo originario e umano dell'homunculus, bloccandone cos\u00ec i movimenti. Continua quindi a bruciare il corpo di Pride fino a ucciderlo definitivamente. All'uscita dalla villa, mentre porta con s\u00e9 il corpo di Selim, del quale non \u00e8 stata accertata la morte, viene colpito dal colpo di pistola da Archer, che non lo uccide solo per merito dell'intervento di Riza, che abbatte Archer e salva Mustang. Nonostante la vita salva perde l'occhio sinistro e con esso le sue ambizioni e i suoi propositi di vendetta.\nFilm.\nRaggiunto in parte il suo obiettivo, cio\u00e8 il desiderio di porre fine alle numerose guerre, ma non quello di diventare comandante supremo, non si trova pi\u00f9 a Central City, ma in desolato avamposto tra la neve della montagna, degradato a soldato semplice e demoralizzato. Ritorna sul campo di battaglia solo dopo essere venuto a conoscenza del nuovo conflitto scoppiato in citt\u00e0, tra l'acclamazione di suoi ex sottoposti, organizzando le difese militari contro l'assedio. Qui, dopo tanto tempo incontra nuovamente Edward prima di separarsene in modo definitivo, e rimane ad Amestris per richiudere il portale tra i due mondi.\nAbilit\u00e0.\nL'alchimia del fuoco permette a Mustang di manipolare fiammate di diversa intensit\u00e0 a distanza. Per evitare il continuo disegnare cerchi alchemici, fa uso di un guanto che sul dorso riporta stampato un cerchio alchemico e la figura di quella che sembra una salamandra; tale indumento \u00e8 realizzato in una fibra particolare che sfregata tra due dita forma delle scintille. L'alchimia gli permette di controllare la concentrazione di ossigeno nell'aria e di indirizzare con estrema precisione i getti di fuoco, poi la scintilla, ottenuta semplicemente schioccando l'indice, il medio e il pollice della suddetta mano fa bruciare l'ossigeno. A seconda della mano, inoltre, pu\u00f2 generare due diversi tipi di fiamme, come mostrato nello scontro con Envy. Con la mano destra genera fiammate ad alta portata mentre con la sinistra \u00e8 in grado di scagliare fiamme meno estese, ma molto precise. Contro Envy, infatti, prima lo attacca con le fiamme estese, cos\u00ec l'homunculus si avvicina rapidamente a lui, convinto che non possa colpirlo col fuoco senza venirne egli stessi investito, ma Mustang cambiando mano e ricorrendo alla sinistra riesce a colpirlo persino agli occhi.\nSe i guanti si bagnano smettono di fare scintille e quindi l'alchimia del fuoco diventa inutilizzabile. Se necessario, Mustang dimostra di saper usare l'alchimia del fuoco anche senza guanti, disegnando altrove lo speciale cerchio alchemico, ad esempio col sangue sul dorso della propria mano, ed utilizzando un altro sistema per avviare la combustione. Nel manga inoltre, quando non pu\u00f2 utilizzare i guanti per provocare scintille, mostra di poter aumentare la concentrazione di ossigeno trasmutando l'acqua, in modo tale che poi basti la semplice fiamma di un accendino per provocare un'esplosione. Dopo essere stato costretto ad attraversare il portale, Mustang \u00e8 diventato capace di usare l'alchimia senza alcun cerchio alchemico, inclusa l'alchimia del fuoco."}
{"id": "1716058", "revid": "729019", "url": "https://it.wikipedia.org/wiki?curid=1716058", "title": "Strada europea E66", "text": "La E66, strada europea intermedia in direzione ovest-est, collega il Trentino-Alto Adige con l'Ungheria, passando per l'Austria in una parte dell'autostrada A10 Villaco-Salisburgo e proseguendo sull'A2 che collega Tarvisio con Vienna attraverso Klagenfurt e Graz fino all'uscita di F\u00fcrstenfeld.\nEntrata in Ungheria prosegue fino a Veszpr\u00e9m e Sz\u00e9kesfeh\u00e9rv\u00e1r dove ha termine.\nFino al 1992 il nome \"E66\" era utilizzato per un percorso situato invece in Svezia."}
{"id": "1716060", "revid": "1272592", "url": "https://it.wikipedia.org/wiki?curid=1716060", "title": "Teatro del Popolo (Colle di Val d'Elsa)", "text": "Il Teatro del Popolo \u00e8 un cinema-teatro di Colle Val d'Elsa.\nStoria.\nA Colle Val d'Elsa era gi\u00e0 attivo il Teatro dei Varii nella parte alta della citt\u00e0. Nella parte bassa erano attivi l'Arena Arnolfo e, presso il Palazzo Scolastico, il teatro \u201cVer Perenne\u201d; vi era inoltre il \u201cPoliteama Colligiano\u201d, situato negli orti della Costa, la strada che collega la parte bassa al castello.\nLa costruzione.\nIl Teatro del Popolo venne inaugurato nel 1921 con la Mignon di Ambroise Thomas. La sua costruzione era stata voluta e portata avanti dai socialisti locali. La costruzione era avvenuta in modo autonomo, erano stati gli stessi operai e cittadini a costruire il teatro trasportando i materiali e prestando gratuitamente la loro manodopera (la stessa cosa si ripeter\u00e0 negli anni sessanta con la costruzione della Piscina Olimpia).\nLa struttura a fabbrica, il pavimento in terra battuta e le file di panche in legno denoteranno l'impianto originario del teatro \u201cproletario\u201d.\nIl Teatro Littorio.\nCon l'avvento del fascismo il Teatro del Popolo, con l'annessa \u201cCasa del Popolo\u201d, passano di mano diventando il Teatro e la Casa del Fascio.\nI fascisti locali, che comprendevano anche l'artista Mino Maccari, si impegnano, nel 1928,\nalla realizzazione di un nuovo Teatro ed incaricano l'ingegnere Gino Gerard di Certaldo di progettare il nuovo edificio che viene realizzato con un ampio palcoscenico (ancora oggi uno dei maggiori della Toscana) chiaramente destinato alla rappresentazione di opere liriche.\nIl fascio locale d\u00e0 vita anche ad una Filodrammatica, \u201cIl Littorio\u201d, che inizier\u00e0 le proprie rappresentazioni nel 1936.\nIl dopoguerra.\nDopo la fine della seconda guerra mondiale il Teatro ritorna a chiamarsi Teatro del Popolo e la sua gestione passa direttamente all'Amministrazione Comunale, che ne cura la programmazione, sia teatrale, sia cinematografica, attraverso una Commissione appositamente istituita.\nIl repertorio dell'epoca ricalca quello dell'anteguerra con operette e teatro dialettale, e una celebre \"Tosca\" con Mario Del Monaco nel 1949.\nNon mancano nel repertorio dei primi anni \u201850 spettacoli di prosa con famose compagne teatrali come quella degli attori Isa Pola, Pina Cei, Franco Scandurra, i giovani Mario Scaccia e Marcello Mastroianni, o come la Compagnia Stabile di Roma, di cui facevano parte Rina Morelli, Paolo Stoppa, Giorgio De Lullo, Rossella Falk e Gianrico Tedeschi, ed altre tra cui spicca il nome di Arnoldo Fo\u00e0.\nTra gli attori brillanti salgono sul palco del Teatro, tra gli altri, Mario Carotenuto, Tino Scotti e Carlo Dapporto.\nLa crisi.\nLa gestione diretta del Teatro da parte del Comune di Colle Val d'Elsa non era per\u00f2 destinata a durare e la Prefettura di Siena, che non aveva mai formalmente autorizzato la gestione comunale, premeva perch\u00e9 passasse in mano a privati. E nel 1953 dopo una regolare gara la gestione pass\u00f2 a privati, nonostante la tenace resistenza dell'Amministrazione Comunale. Per circa venti anni furono scarse le rappresentazioni teatrali ed il Teatro sar\u00e0 destinato quasi esclusivamente a proiezioni cinematografiche.\nCompaiono sporadicamente compagnie di avanspettacolo e serate musicali che vedono la partecipazione, tra gli altri, di Adriano Celentano, Bruno Martino, Claudio Villa, Alighiero Noschese e Franco Franchi.\nPer quanto concerne la prosa, solo pochissime rappresentazioni tra cui vale la pena di ricordare, nel 1964, Il Vicario di Rolf Hochuth, messo in scena da Claudio Volont\u00e8, Mario Bussolino, Antonio Salines e Giorgio Bonora, con la regia di Gian Maria Volont\u00e9.\nAll'inizio degli anni settanta si ha un primo accenno di ritorno al teatro, attraverso la collaborazione tra il locale Circolo ARCI, l'ARCI Provinciale di Siena ed il Circolo Olimpia di Colle Val d'Elsa, sorto sulla scia dei fermenti sessantottini.\nNel 1971, grazie all'organizzazione della \u201cPro Loco\u201d colligiana ritorna l'opera lirica con \"Tosca\" e \"La boh\u00e8me\". Nel giugno dello stesso anno il Teatro del Popolo chiuse i battenti per quasi un anno per lavori di ristrutturazione.\nLa rinascita.\nPrendendo al volo l'occasione offerta dal decentramento del Teatro Comunale di Firenze (per lirica, balletti e concerti) e dal Comitato regionale per il decentramento teatrale (uno dei primi in Italia, per gli spettacoli di prosa, e che sar\u00e0 poi sostituito dal Teatro Regionale Toscano), nel 1972, il Comune di Colle Val d'Elsa istitu\u00ec una Commissione culturale per organizzare gli spettacoli e provvide ad adeguare i locali del Teatro alle nuove esigenze.\nCon la stagione teatrale 1975-76 Colle di Val d'Elsa entr\u00f2 a far parte (unitamente a Borgo San Lorenzo, Piombino, Cascina, Cortona, Montecatini-Terme e Pietrasanta) del circuito teatrale toscano e, pi\u00f9 tardi, del circuito di teatro sperimentale con Pietrasanta e Pisa.\nNel frattempo viene varato un programma di coinvolgimento che interessa i comuni del comprensorio, Casole d'Elsa, Monteriggioni, Radicondoli e San Gimignano.\nFinalmente, nel maggio 1977 il Comune di Colle Val d'Elsa rileva la gestione della sala cinematografica e teatrale.\nDi prim'ordine i cartelloni teatrali e cinematografici proposti dal 1975. Tutte le Maggiori compagnie teatrali ed tutti i pi\u00f9 grandi attori, unitamente a molti interpreti del panorama musicale nazionale, hanno calcato le scene del Teatro del Popolo.\nIl Teatro si colloca tra i primi in Toscana per numero di spettatori.\nNel 1996 il Teatro \u00e8 stato interessato a lavori di ampliamento, curato dagli architetti Piero Guicciardini e Marco Magni, dei locali di servizio (foyer, ridotto, bar) e, nel 2000, sono stati adeguati i camerini.\nNel 2008 il Teatro \u00e8 nuovamente oggetto di lavori e saranno completamente rifatti sia l'impianto elettrico sia l'impianto di riscaldamento mentre saranno rese pi\u00f9 accoglienti le strutture e ridistribuiti i posti della sala."}
{"id": "1716061", "revid": "1442080", "url": "https://it.wikipedia.org/wiki?curid=1716061", "title": "Stazione meteorologica di Catanzaro", "text": "La stazione meteorologica di Catanzaro \u00e8 la stazione meteorologica di riferimento relativa all'area urbana della citt\u00e0 di Catanzaro.\nCoordinate geografiche.\nLa stazione meteorologica, di tipo automatico DCP, si trova nell'Italia meridionale, in Calabria, in provincia di Catanzaro, nel comune di Caraffa di Catanzaro, a 362 metri s.l.m. e alle coordinate geografiche .\nDati climatologici 1951-1980.\nIn base alla media trentennale 1951-1980, la temperatura media del mese pi\u00f9 freddo, gennaio, si attesta a +8,4 \u00b0C; quella del mese pi\u00f9 caldo, agosto, \u00e8 di +23,7 \u00b0C.\nLe precipitazioni medie annue si aggirano sui 1.000 mm e si distribuiscono mediamente in 87 giorni, con un prolungato minimo estivo e un picco tra l'autunno l'inverno."}
{"id": "1716065", "revid": "729019", "url": "https://it.wikipedia.org/wiki?curid=1716065", "title": "Strada europea E59", "text": "La strada europea E59, facente parte delle direttrici nord-sud di classe B tra le strade europee, parte da Praga in Repubblica Ceca e, dopo aver attraversato Austria e Slovenia, termina nella capitale croata Zagabria, con un percorso totale di 680 km.\nIn territorio austriaco utilizza le A22 e A23 per proseguire sulla A2 per il tratto da Vienna a Graz e la A9 fino al confine sloveno. In quest'ultimo stato il primo tratto avviene attraverso l'Avtocesta A1."}
{"id": "1716067", "revid": "142136", "url": "https://it.wikipedia.org/wiki?curid=1716067", "title": "4 minutes", "text": ""}
{"id": "1716068", "revid": "767487", "url": "https://it.wikipedia.org/wiki?curid=1716068", "title": "Telemachia", "text": "Nella letteratura, la Telemachia \u00e8 un termine usato per indicare i primi quattro libri dell'Odissea, poema epico attribuito ad Omero, riguardante il ritorno a casa di Odisseo, chiamato in latino\nanche Ulisse, dopo la guerra di Troia. In questa prima parte del racconto il protagonista risulta essere il figlio di Odisseo, Telemaco, il quale, raggiunta l'et\u00e0 adulta, comprende a pieno la situazione drammatica che si \u00e8 ormai creata ad Itaca, a causa della presenza dei Proci e della ormai decennale assenza del padre, e decide di reagire. La Telemachia \u00e8 ritenuta il primo Bildungsroman, \"romanzo di formazione\", della letteratura occidentale.\nIntroduzione all'Odissea.\nAnche se Odisseo \u00e8 il protagonista della vicenda, appare soltanto nel quinto libro. Nei primi libri della saga si assiste alla mancanza di Odisseo dall'isola di Itaca, dove egli regnava e dove ora i Proci spadroneggiano e cercano di sedurne la moglie, la regina Penelope, per ottenere il regno.\nIl viaggio.\nTelemaco era il figlio di Odisseo e di Penelope, principe che sentiva la mancanza del padre. Sentendo il regno minacciato decise di partire, spinto da Atena sotto forma di Mentore, alla ricerca di informazioni sul viaggio di suo padre dopo la guerra di Troia. Atena aveva consigliato a Telemaco di andare a Pilo da Nestore e a Sparta da Menelao, perch\u00e9 sono stati gli ultimi, tra gli eroi della guerra di Troia, ad avere contatti con Odisseo."}
{"id": "1716072", "revid": "1372005", "url": "https://it.wikipedia.org/wiki?curid=1716072", "title": "Gerhard Herzberg", "text": "Biografia.\nHerzberg studi\u00f2 fisica e chimica all'Universit\u00e0 tecnica di Darmstadt, laureandosi nel 1928 in chimica fisica. Nel 1930 consegu\u00ec il dottorato sia presso l'Universit\u00e0 di Gottinga, sotto la supervisione di James Franck e Max Born, che all'Universit\u00e0 di Bristol, con John Lennard-Jones. \nNel 1930 venne nominato assistente di fisica all'Istituto Tecnologico di Darmstadt, ruolo che dovette abbandonare nel 1935 per le pressioni del regime nazista. Lo stesso anno fu dapprima visiting poi professore stabile all'Universit\u00e0 di Saskatchewan in Canada, di cui poi prese la cittadinanza. Tra il 1945 e il 1948 insegn\u00f2 pure all'Universit\u00e0 di Chicago, tornando successivamente a lavorare nuovamente in Canada.\nAttivit\u00e0 scientifica.\nPrincipalmente interessato alla struttura molecolare ed alla spettroscopia molecolare, durante la sua permanenza in Canada determin\u00f2 la struttura e le propriet\u00e0 chimico-fisiche di molecole biatomiche e poliatomiche, inclusi i radicali liberi. Si occup\u00f2 anche dell'analisi chimica di oggetti astronomici.\nNel 1971 gli fu assegnato il premio Nobel per la chimica per i suoi \"contributi alla conoscenza della struttura elettronica e geometria delle molecole, in particolare i radicali liberi\". Lo stesso anno ricevette anche la Medaglia Royal della Royal Society di Londra.\nRiconoscimenti.\nIn suo onore, un asteroide, scoperto nel 1984 dall'astronomo Edward L. G. Bowell, \u00e8 stato chiamato 3316 Herzberg. L'Istituto Herzberg di Astrofisica, sito a Ottawa, prende il suo nome. Herzberg fu anche membro dell'Accademia Internazionale di Scienze Quantistiche Molecolari."}
{"id": "1716074", "revid": "438678", "url": "https://it.wikipedia.org/wiki?curid=1716074", "title": "Punk (cultura)", "text": "Punk \u00e8 un termine inglese (che come aggettivo significa \"di scarsa qualit\u00e0\", \"da due soldi\") nato per identificare una subcultura giovanile emersa negli Stati Uniti e nel Regno Unito a met\u00e0 degli anni settanta.\nIl termine nacque dalla musica punk, o meglio punk rock, una musica nata a met\u00e0 anni settanta tra Stati Uniti e Gran Bretagna con gruppi come The Stooges, Ramones, Sex Pistols, The Damned o Clash e portata avanti ancora dopo negli anni a venire fino a oggi con le relative evoluzioni.\nLa storia molto complessa del movimento punk ha influenzato numerose forme d'arte e aspetti culturali in genere, dalla musica alla letteratura, dalle arti visive alla moda.\nStoria.\nOrigine (1974-1976).\nPer essere precisi, la musica punk cominci\u00f2 a emergere nei primi anni settanta nella East Coast degli Stati Uniti, in particolare a New York e Detroit. La corrente per\u00f2 non era ancora conosciuta come punk rock, poich\u00e9 il termine nacque qualche anno dopo. Questo movimento musicale era quindi identificato come una continuazione del garage rock degli anni sessanta, genere la cui caratteristica era, appunto, un'essenza grezza e assai diretta, rispetto ad altri generi di rock &amp; roll. Il genere poteva per\u00f2 essere definito anche come hard rock, infatti gruppi come MC5, The Stooges o Patti Smith erano musicisti che si rifacevano in parte a questo stile. Tra i pi\u00f9 noti gruppi proto-punk vanno annoverati The Stooges, MC5, Iggy Pop, New York Dolls, Talking Heads, Television, Blondie, Devo, Patti Smith e molti altri.\nI gruppi in questione erano quindi riconosciuti come garage rock, hard rock, glam rock o semplicemente rock &amp; roll. Alcuni gruppi dei primi anni settanta infatti, incorporavano tipici elementi glam rock, su tutti i New York Dolls, poi Iggy Pop, ma anche David Bowie, Roxy Music e altri. Questa prima fase sar\u00e0 chiamata \"proto-punk\", poich\u00e9 questi gruppi connotavano elementi stilistici tipici del punk rock, ancora prima della sua nascita e quindi del suo riconoscimento.\nIl termine punk rock nacque verso i met\u00e0 anni settanta, tra i primi a essere definiti in tal modo saranno i Ramones, nati nel 1974. Come molti altri gruppi della corrente, i Ramones incorporavano elementi tratti dal garage rock, surf, british invasion e pi\u00f9 generalmente rock &amp; roll, uniti a sonorit\u00e0 grezze, distorte e prive di tecnica strumentale. Emergeranno anche altre band come The Heartbreakers di Johnny Thunders (ex membro dei New York Dolls), Dead Boys e i The Voidoids di Richard Hell (vero inventore dell'abbigliamento punk britannico). Questa ondata, riconosciuta come la prima ondata di punk rock, verr\u00e0 identificata come Punk 77, ovvero l'ondata di gruppi punk rock, sviluppati verso la seconda met\u00e0 degli anni settanta. Questa ondata comprender\u00e0 gruppi di diverse nazionalit\u00e0, ma soprattutto statunitensi e britannici.\nPunk britannico (1975-1982).\nIl punk rock poco dopo si affacci\u00f2 anche nel Regno Unito, ma \u00e8 bene ricordare che gruppi \"proto-punk\" erano gi\u00e0 presenti come, ad esempio, 101'ers (dove militava Joe Strummer prima di approdare nei Clash), David Bowie, Roxy Music o The Who. Questi per\u00f2 erano pi\u00f9 vicini ad altre correnti, come glam rock, progressive rock, pub rock o british invasion, ma furono considerate comunque band ispiratrici per lo sviluppo del punk rock.\nIl punk musicalmente nacque quasi parallelamente nel Regno Unito ma prima vi arriv\u00f2 l'estetica e pi\u00f9 tardi l'ideologia vera e propria. Tralasciando i gruppi precedenti, la versione classica del punk britannico nacque grazie alla collaborazione di un manager, Malcolm McLaren. McLaren era gi\u00e0 stato manager dei New York Dolls nei primi anni settanta negli Stati Uniti, ma torn\u00f2 in patria poco dopo. Sua moglie stava aprendo un negozio d'abbigliamento, e sarebbe poi diventata la stilista Vivienne Westwood. Il negozio, chiamato \"Sex\", proponeva articoli molto particolari, anche sadomaso, in ogni caso alternativi. Nel 1975 McLaren ebbe la geniale idea di far emergere alcuni ragazzi tra commessi del posto, frequentatori e conoscenti proponendo di fondare un nuovo gruppo musicale dalle caratteristiche provocatorie e in controtendenza.\nIl loro look era composto da vestiti strappati, capelli corti, spettinati e spesso colorati, indumenti sadomaso-fetish, giubbotti e pantaloni in pelle, catene, borchie, spille da balia, lucchetti usati come collane, collari borchiati, svastiche (al solo scopo di scandalizzare), lamette, tutto appariscente e sfacciato.\nI Sex Pistols esordirono quindi nel 1975, iniziando concerti attorno a Londra e introducendo testi, elementi e atteggiamenti scandalosi per i loro tempi, probabilmente con situazioni pericolose organizzate dal manager contro la loro volont\u00e0. Avevano tutti dei modi rudi, orgogliosi di rivendicare la propria appartenenza alla working class, il loro pubblico era inoltre famoso per l'attitudine violenta, spesso durante i concerti si creavano risse tra gruppi di spettatori, facendo sospendere o terminare in anticipo i concerti. Inoltre invent\u00f2 il \"pogo\", un particolare ballo che si basava tutto su salti e spintoni, e che fu successivamente imitato o anche esplicitamente copiato da tantissime altre sottoculture giovanili.\nI Sex Pistols, scandalizzando l'Inghilterra e il mondo, cambiarono radicalmente l'immagine del punk. Se prima il genere rappresentava semplicemente una musica pi\u00f9 grezza e leggermente provocatoria, ma non pi\u00f9 di altri gruppi rock &amp; roll, dopo il loro passaggio divenne sinonimo di nichilismo, ribellione, disordine, ecc., soprattutto per la vita dissoluta del loro bassista (anche se non suon\u00f2 mai realmente) Sid Vicious, stile di vita non condiviso dagli altri membri. Secondo l'opinione pubblica fortemente filo-monarchica dell'epoca, i punk ormai incarnavano perfettamente l'immagine di \"giovani teppisti\", e cos\u00ec spesso nei film o nei libri degli anni ottanta i teppisti e i vandali che infestano le metropolitane e le strade durante la notte saranno raffigurati come dei Punk.\nNonostante ci\u00f2, il Regno Unito proponeva molti altri gruppi punk dalle caratteristiche pi\u00f9 moderate, non sostenendo atteggiamenti nichilisti. Tra i numerosi esponenti del punk rock britannico, troviamo i Damned, Stranglers, Clash, Sham 69, Adicts, Vibrators, Buzzcocks, The Jam, Siouxsie and the Banshees, Stiff Little Fingers, Generation X ecc, che seppur in minima parte imitavano l'attitudine dei Pistols, non seguirono appieno il loro modo di fare.\nPunk &amp; Skins.\nIl movimento skinhead cominci\u00f2 a riemergere con l'ondata di punk rock britannica. Questa sintonia tra i due movimenti nacque appunto con la nascita nel punk britannico nella seconda met\u00e0 degli anni settanta, dove il movimento skinhead, sviluppato negli anni sessanta ma decaduto qualche tempo prima, riemerse promuovendo il neonato punk rock come la nuova musica eletta, al contrario dei precedenti skinheads (skinhead original), che erano indirizzati sulla musica nera giamaicana (Ska, Rocksteady, Reggae ecc..).\nI due movimenti, promuovendo quindi la stessa musica, condividendo spesso la stessa filosofia, e originando dalla stessa nazione, cominciarono ad avvicinarsi (non a caso skinhead e punk condividono alcuni tipi di abbigliamento). Nacque cos\u00ec anche il motto \"Punx &amp; Skins\" promosso da diversi gruppi Street punk e Oi!. Non a caso, il genere street punk indica sia il genere sostenuto dagli street punx sia quello sostenuto dagli skinheads, ovvero l'Oi! (indicato in ogni caso anche come una forma di street punk).\nPunk americano (1978-1986).\nCome reazione alla nascita del punk britannico, verso i fine anni settanta, anche negli Stati Uniti il punk cominciava a distaccarsi sempre pi\u00f9 dalle radici del rock &amp; roll. La prima area statunitense sottoposta a questo cambiamento fu l'area di Los Angeles e California, dove i gruppi cominciarono a indurire le sonorit\u00e0, tra questi Circle Jerks, The Germs, The Weirdos, The Dickies, Black Flag, Dead Kennedys e molti altri. Molti di questi imitarono il look e lo stile di vita nichilista tipico di una parte del punk britannico.\nLa svolta nel punk americano arriv\u00f2 con lo nascita dello Straight edge, uno stile di vita derivante dalla subcultura punk, che prevedeva l'astinenza da tabacco, alcol, droghe, rapporti sessuali occasionali per non alimentare il sistema e la schiavit\u00f9 dai suoi prodotti. Questa filosofia si svilupp\u00f2 quindi in controtendenza al punk nichilista e autolesionista, soprattutto britannico. Esso era stato introdotto dalla hardcore punk band dei Minor Threat durante i primissimi anni ottanta, e per certe sue posizioni anti-nichiliste aveva similitudini con la filosofia dell'Anarcho punk britannico.\nIdeologie.\nRisulta impossibile collocare l'\"ideologia\" punk in un'unica corrente di pensiero, dato che col tempo il movimento si \u00e8 suddiviso in un'infinit\u00e0 di diverse classificazioni, che vanno dall'anarchismo al comunismo fino al nazismo, oppure semplicemente la neutra apoliticit\u00e0, o il rifiuto dell'appartenenza ad ogni ideologia.\nA unire tutti gli appartenenti al movimento punk sotto un'unica causa \u00e8 il rifiuto per qualsiasi forma di controllo, tra cui il controllo sociale esercitato dai mass-media e dalle organizzazioni religiose.\nVa poi sempre tenuto presente il carattere irriverente del movimento punk, che si manifestava verso le stesse ideologie alle quali aderiva, per cui l'adesione di una frangia del movimento ad una ideologia avveniva con un approccio anti-fondamentalista e anti-autoritario.\nPunk 77.\nDurante la prima ondata (Punk 77), il punk non aveva indirizzamenti politici e atteggiamenti specifici; vi erano gruppi che esponevano un abbigliamento glam rock, altri vicini al movimento mod, altri si basavano puramente sulla provocazione, altri ancora riprendevano un'attitudine rock &amp; roll, non era una filosofia specifica e la politica non era presente, come nel resto della scena rock &amp; roll. In sostanza era un movimento molto vario e considerato generalmente come parte del rock &amp; roll, ma con caratteristiche relativamente pi\u00f9 grezze.\nIl passaggio dei Sex Pistols influenz\u00f2 e ispir\u00f2 molti gruppi, che tentarono poi di imitarli, e moltissime persone comuni in tutto il mondo. Anche se il gruppo assumeva atteggiamenti provocatori spinti dall'anarchia, il nichilismo e la ribellione, alla fine non aveva una seria posizione politica contro le istituzioni, e il pi\u00f9 delle volte riusciva solo ad attirare gossip controproducente; quello che il gruppo promuoveva, non era certo a scopo propagandistico. Nonostante ci\u00f2, i Sex Pistols furono essenziali poich\u00e9 diedero al punk l'immagine di un genere impegnato e attento alla societ\u00e0 del tempo. Sar\u00e0 infatti dopo il loro passaggio che gradualmente molti gruppi punk successivi manifesteranno le proprie idee politiche. Anche se molti successori dei Pistols criticheranno i loro gi\u00e0 citati atteggiamenti, sar\u00e0 proprio grazie a questi ultimi che il punk verr\u00e0 identificato nella maggior parte dei casi come un genere attento ai cambiamenti della politica e della societ\u00e0, con gruppi \"schierati\" in ogni diversa corrente.\nDopo l'ondata del '77, che andava ritirandosi verso la fine degli anni settanta anche a causa del declino e lo scioglimento dei Sex Pistols (1979), il punk si era ridimensionato, almeno nel Regno Unito (in altri paesi al contrario si stava appena affacciando). Il genere musicale non sar\u00e0 pi\u00f9 mainstream, anche se la moda rimarr\u00e0 sempre molto popolare nell'immaginario collettivo. Assistiamo cos\u00ec allo sviluppo parallelo dell'hardcore punk, ovvero un genere che perdeva le influenze rock &amp; roll del primo punk rock, per lasciare spazio a sonorit\u00e0 ancora pi\u00f9 dure, dirette e nella maggior parte dei casi con testi pesantemente influenzati dalla politica. Questo genere non poteva riscuotere successo proprio a causa delle sonorit\u00e0 totalmente caotiche e non orecchiabili, e delle visioni molto radicali e ancora pi\u00f9 nichiliste contro la societ\u00e0 moderna. Esso quindi non ebbe il supporto dei media e delle major discografiche. Nacque sia negli Stati Uniti che nel Regno Unito alla fine degli anni settanta, per poi svilupparsi completamente e venire riconosciuto negli anni ottanta.\nStreet punk.\nLa corrente punk continuava a evolversi, diramarsi e dividersi. Una delle principali nuove correnti sar\u00e0 lo \"street punk\", ovvero il movimento che si proponeva come continuo della corrente punk britannica fondata dai Sex Pistols, sia nel look con creste multicolori (creste emerse proprio con questo movimento), borchie e giubbotti di pelle, generalmente molto vistosi e curati, sia nell'attitudine, spesso e volentieri libera da ogni influenza politica e votata esclusivamente al disordine, caos e all'ubriacarsi.\nGli street punks rappresentavano il lato peggiore della giovent\u00f9, spesso non erano legati a nessun genere di politica ed erano dediti principalmente alla provocazione, alla trasgressione e spesso all'Anarchia (intesa per\u00f2 solo come caos e disordine, non in senso politico). Tra i primi gruppi street punk notiamo i Funeral Dress, Abrasive Wheels, Anti-Pasti, Special Duties, Exploited e molti altri.\nAnche se la versione \"classica\" dello street punk \u00e8 vista comunemente come anarchica, esistono street punk pi\u00f9 o meno politicizzati, la maggior parte seguono appunto la filosofia anarchica, votata per\u00f2 al caos, diversamente dall'interpretazione di Anarchia promossa dagli Anarcho punk. Alcuni si promuovono invece apolitici, riproponendo la prima visione apolitica del Punk 77. Altri ancora si promuovono apolitici, ma simpatizzanti per la sinistra, o addirittura appartenenti a quest'ultima, alcuni ancora si proclamano apolitici ma oppositori del Comunismo, e spesso anche simpatizzanti per l'estrema destra, venendo chiamati Punk's Not Red. Altri si promuovono esplicitamente nazisti, venendo definiti semplicemente Nazi punk. In ogni caso, il classico stereotipo del punk da copertina, viene definito anarchico, come nella maggior parte del movimento.\nNazi punk.\nSid Vicious durante il periodo di carriera nei Sex Pistols, era solito esporre simboli di estrema destra a scopo scandalistico, e provocatorio. Egli fu inoltre imitato da altri gruppi punk dell'epoca come Siouxsie Sioux dei Siouxsie and the Banshees, e Captain Sensible dei The Damned ma anche Wattie Buchan degli Exploited. Fu proprio il loro gesto interpretato erroneamente, che avvicin\u00f2 alcuni giovani punk al neonazismo, provocando le formazioni di veri e propri punk neonazisti, ufficialmente gi\u00e0 nel 1978. La storia di questa fazione all'interno della subcultura del punk risale appunto al 1978, con un'organizzazione nata in Inghilterra conosciuta come Punk Front. Questo gruppo era una divisione del National Front, partito di estrema destra inglese. Anche se l'organizzazione dur\u00f2 soltanto un anno, riusc\u00ec a reclutare numerosi punk inglesi, cos\u00ec da formare diverse \"Punk Band\" razziste. L'organizzazione del \"Punk Front\" ebbe breve vita, ma il movimento continuava a espandersi.\nSuccessivamente infatti, il movimento si allarg\u00f2 anche all'estero fino ad arrivare negli Stati Uniti verso l'inizio degli anni ottanta, durante gli anni d'oro della scena Hardcore punk americana.\nAnarcho punk.\nMentre il primo movimento punk britannico, e poi il suo continuo street punk, erano interessati all'anarchismo per il suo valore provocatorio, durante i fine anni settanta, l'Anarcho punk capeggiato dalla band Crass, si ispir\u00f2 a idee pi\u00f9 profondamente anarchiche e pacifiste, rivelandosi pi\u00f9 coerente nei confronti dal significato stesso di anarchia. Essi posero cos\u00ec le basi per lo sviluppo di questa ideologia, ed ebbero una notevole influenza sui movimenti di protesta dei successivi due o forse pi\u00f9 anni. In pratica fu la prima punk band a mettere in atto il vero significato che stava dietro all'anarchia.\nMolti anarcho punk sono sostenitori di idee come l'animalismo, l'anti-sessismo, il pacifismo e il vegetarismo e hanno posizioni anti capitaliste ecc. Gli Anarcho punk adottarono un look leggermente distinto da quello del classico punk; se da una parte era composto da toppe, spille e scritte come quello Street punk o punk classico, non era cos\u00ec appariscente e curato, raramente sfoggiavano creste alzate, ma comprendeva abiti per la maggior parte neri, per contrastare il look variopinto e appariscente degli Street punk. Anche se non in tutti i casi, gli Anarcho punk prediligevano una filosofia animalista, questi individui quindi per coerenza, non vestivano indumenti di pelle.\nStraight Edge.\nNei primi anni ottanta negli Stati Uniti, comincia a emergere la filosofia Straight edge (abbreviato in sXe, xXx o Edge). Questa etica, analogamente all'anarcho punk nel Regno Unito, si contrapponeva alla visione nichilista e autodistruttiva del classico punk britannico.\nEsso infatti \u00e8 uno stile di vita che prevede l'astinenza dall'uso di tabacco, alcol, e droghe, e dai rapporti sessuali occasionali, rifiutando tutto ci\u00f2 che ritenevano essere un veleno materiale e psichico imposto dalla societ\u00e0 capitalista (medicine, mass media ecc...). Il movimento fu iniziato nei primi anni ottanta da Ian MacKaye, leader del gruppo hardcore punk dei Minor Threat, e prendeva il nome da un loro famoso brano omonimo.\nIl \"punk\" in Italia.\nIl movimento punk si affacci\u00f2 presto anche in Italia, gi\u00e0 alla fine degli anni settanta si notavano i primi rari esponenti. Nei primi anni ottanta esso emerse con maggiore evidenza, soprattutto nel nord, e in particolare a Pordenone, Bologna, Milano, Pavia, Torino, Padova e Venezia.\nUno dei punti di riferimento del movimento punk italiano fu il centro sociale occupato Virus di Milano, attivo tra il 1982 e il 1985. Tra i maggiori animatori del Virus c'era Marco Philopat, che poi raccont\u00f2 in versione romanzata nel suo libro \"Costretti a sanguinare\" la storia e l'atmosfera del Virus.\nIl genere si svilupp\u00f2 in diverse frange: sotto un profilo non ideologico nascevano band che facevano del divertimento la loro filosofia. Dove le sonorit\u00e0 erano pi\u00f9 orecchiabili e i testi spesso demenziali, o critici nei confronti della societ\u00e0, ma sempre con una vena ironica e implicita. Questo filone ebbe origine con gruppi come Skiantos, HitlerSS, Tampax, Kandeggina Gang, Mercenary God ecc. e fanzine-punkzine (giornaletti autoprodotti dai punk stessi) come Dudu, Xerox, Pogo, Punkreas, Leave Home, T.V.O.R. Teste Vuote Ossa Rotte, Attack punkzine ecc.\nParallelamente, il punk si sviluppava anche in Italia nella sua parte ideologica, anticommerciale e anticonformista. Una parte di questo, l'anarcho punk, era molto forte in Italia gi\u00e0 nei primi 80. Anche lo straight edge cominci\u00f2 a migrare in Italia in questo periodo. Secondo il filone \"ideologico\", sorsero quindi gruppi hardcore punk come Bloody Riot, Klaxon, Traumatic, Wretched e Nabat (questi ultimi diventati quasi subito Skinhead), tralasciando altre esperienze come quella dell'anarcho punk che hanno rivestito pur loro dei ruoli molto importanti, ma al di fuori dall'ottica punk tradizionale. La scena Punk italiana di questi anni era fra le pi\u00f9 ferventi al mondo. Gruppi come Total Chaos o i Negazione si ricordano anche negli Stati Uniti per le loro tourn\u00e9e americane.\nUn discorso a parte meritano i CCCP - Fedeli alla linea di Giovanni Lindo Ferretti e Massimo Zamboni, che si definivano \"emiliani e filosovietici\".\nUn altro gruppo che influenz\u00f2 una buona parte dei gruppi hardcore punk italiani furono i Nerorgasmo, tra le pi\u00f9 radicali punk band italiane proponevano un hardcore punk cupissimo e nichilista, proprio in opposizione all'anarcho punk.\nIl punk rock italiano \"non ideologico\", diversamente dall'hardcore/anarcho punk, \u00e8 molto in voga tra i giovani, ed \u00e8 attivo con gruppi come Cattive Abitudini, Pornoriviste e Derozer; anche se \u00e8 spesso molto pi\u00f9 indirizzato sulla melodia, toccando quindi gli stilemi del pop punk e non connotando alcun tipo di ideologia relativa al punk, se non alcuni leggeri accenni impliciti all'anticonformismo, il pi\u00f9 delle volte indirizzato a sinistra.\nLa prima canzone definibile punk, in Italia, \u00e8 stata \"Mamma Dammi La Benza\" dei Gaznevada, saliti su di un palco a Bologna nel settembre del '77 durante il Convegno sulla Repressione. Il primo disco punk italiano \u00e8 l'EP HitlerSS/Tampax."}
{"id": "1716081", "revid": "93556", "url": "https://it.wikipedia.org/wiki?curid=1716081", "title": "\u017deleznogorsk-Ilimskij", "text": "\u017deleznogorsk-Ilimskij (anche come \"Zheleznogorsk-Ilimsky\") \u00e8 una cittadina della Siberia sudorientale (Oblast' di Irkutsk), situata 1.222 km a nord del capoluogo, a breve distanza dalle sponde del fiume Ilim (affluente dell'Angara); \u00e8 il capoluogo amministrativo del Ni\u017eneilimskij rajon.\nFondata nel 1948 (o, secondo altre fonti, nel XVII secolo) con il nome di \"Kor\u0161unicha\" (dal nome del piccolo fiume, affluente dell'Ilim, che scorre nella zona), presso una zona di estrazione di minerali di ferro; si svilupp\u00f2 successivamente come centro minerario, ottenendo lo \"status\" di citt\u00e0 nel 1965.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1716083", "revid": "941725", "url": "https://it.wikipedia.org/wiki?curid=1716083", "title": "B of the Bang", "text": "La B of the Bang era una scultura situata a Manchester, in Inghilterra, alta 56 metri. Si trovava vicino al City of Manchester Stadium a Sportcity, Beswick, all'angolo tra Alan Turing Way e Ashton New Road ed era stata eretta per celebrare i Giochi del Commonwealth del 2002. \u00c8 stata smantellata nel 2009 a causa di problemi strutturali. Deteneva il record della pi\u00f9 alta scultura del Regno Unito ed era una delle pi\u00f9 alte strutture di Manchester. \u00c8 costata 1,42 milioni di sterline per costruirla \u2014 il doppio della prima stima \u2014 con il contributo di 500.000 sterline da parte della Northwest Regional Development Agency e di altre 120.000 del comune."}
{"id": "1716084", "revid": "80339", "url": "https://it.wikipedia.org/wiki?curid=1716084", "title": "\u017deleznogorsk Ilimskij", "text": ""}
{"id": "1716085", "revid": "80339", "url": "https://it.wikipedia.org/wiki?curid=1716085", "title": "Zeleznogorsk Ilimskij", "text": ""}
{"id": "1716087", "revid": "287204", "url": "https://it.wikipedia.org/wiki?curid=1716087", "title": "Zeleznogorsk-Ilimskij", "text": ""}
{"id": "1716088", "revid": "80339", "url": "https://it.wikipedia.org/wiki?curid=1716088", "title": "Zheleznogorsk-Ilimsky", "text": ""}
{"id": "1716090", "revid": "80339", "url": "https://it.wikipedia.org/wiki?curid=1716090", "title": "Zheleznogorsk Ilimsky", "text": ""}
{"id": "1716092", "revid": "767487", "url": "https://it.wikipedia.org/wiki?curid=1716092", "title": "Pallina (sport)", "text": "La pallina o \"balina\" in lingua veneta \u00e8 uno sport di squadra sferistico praticato in Italia.\nStoria.\nQuesta specialit\u00e0 \u00e8 originaria del Veneto dove i cittadini locali idearono tale gioco derivato da quello della pallapugno appreso dalle truppe piemontesi durante le guerre di indipendenza italiane. Oggi la pallina si gioca pure nelle zone di Mantova e Brescia comunque ha il suo centro essenziale nel comune di Valeggio sul Mincio e precisamente in un campo di gioco della NOI Associazione ossia \"Nuovi Oratori Italiani\" nella parrocchia di Santa Lucia ai monti: difatti qui ha un largo s\u00e9guito di appassionati dal tempo della crisi energetica del 1973. Ogni domenica mattina una notevole schiera di tifosi si ritrova per incitare i giocatori che si sfidano.\nRegolamento.\nOgni squadra pu\u00f2 esser composta da 4, 5 o 6 giocatori che si contrappongono ad altrettanti atleti su un campo a forma rettangolare di circa 9 m\n. in larghezza e 36\u00a0m in lunghezza. Essendo disciplina praticata su pubbliche strade, uno dei due lati lunghi pu\u00f2 essere costituito da un caseggiato o da un muro. La palla, che dev'esser colpita a mano nuda, \u00e8 in gomma e alquanto piccola pesando meno di mezzo etto. Le varianti possibili sono: \nTutte le altre regole son simili a quelle di pallapugno."}
{"id": "1716093", "revid": "72396", "url": "https://it.wikipedia.org/wiki?curid=1716093", "title": "Kosmi\u010deskie vojska", "text": "Le Forze spaziali russe (, traslitterato: \"Kosmi\u010deskie vojska\" gi\u00e0 \u0432\u043e\u0437\u0434\u0443\u0448\u043d\u043e-\u043a\u043e\u0441\u043c\u0438\u0447\u0435\u0441\u043a\u0438\u0435 \u0441\u0438\u043b\u044b ovvero \"Vozdu\u0161no-kosmi\u010deskie sily Rossii\") sono quella branca delle forze armate della Federazione Russa nei cui compiti rientrano le operazioni militari che riguardano la sfera dello spazio.\nIstituite come corpo autonomo nel 2001, furono dissolte dieci anni pi\u00f9 tardi al nascere delle Forze di difesa aerospaziale.\nA partire dal 1\u00ba agosto 2015, le Forze spaziali assieme ad Aeronautica militare e le Forze di difesa aerospaziale costituiscono uno dei tre corpi delle Forze Aerospaziali russe.\nStoria.\nIl 1\u00ba giugno 2001, in seguito a una riorganizzazione, le forze spaziali vennero ufficialmente costituite come sezione indipendente delle forze armate russe. Il 1\u00ba agosto 2015 sono state assorbite assieme all'Aeronautica dando vita alle Forze aerospaziali.\nI compiti delle VKS comprendono:\nStruttura.\nLa principale unit\u00e0 delle forze spaziali militari russe \u00e8 la 3\u00aa Armata di difesa spaziale missilistica, che include tre divisioni e gestisce gran parte delle strutture. Tuttavia, occorre considerare che tale unit\u00e0 non include tutti gli effettivi delle forze spaziali.Infatti, il comando delle truppe spaziali della Federazione Russa \u00e8 responsabile anche dei tre cosmodromi di Stato:\nLe truppe spaziali hanno anche uno squadrone indipendente da trasporto aereo. Dipendono da questo comando anche l'Universit\u00e0 militare di ingegneria spaziale di San Pietroburgo e l'Istituto militare di tadioelettronica (Kubinka). Inoltre, un compito molto importante ha il GICIU KS.\nLe truppe spaziali russe si occupano anche della gestione del sistema satellitare GLONASS.\nOrganizzazione della 3\u00aa Armata.\nL'unit\u00e0 principale delle Forze Armate Spaziali Russe \u00e8 sicuramente la 3\u00aa Armata, con comando a Solnechnogorsk. Questa unit\u00e0 risulta composta da tre divisioni, ognuna delle quali con un compito specifico.\n1\u00aa Divisione d'allerta.\nLa 1\u00aa Divisione ha come compito primario il preallarme in caso di attacco missilistico contro la Federazione Russa. Per questo motivo, tale unit\u00e0 ha il controllo di praticamente tutte le strutture radar a lungo raggio.Il sistema di allerta missilistica \u00e8 composto dai punti separati radiotecnici (sigla russa: ORTU), alcuni dei quali situati fuori dai confini russi. Ognuno di questi punti pu\u00f2 essere equipaggiato con uno o pi\u00f9 radar. Tutte le informazioni raccolte vengono trasferite nel punto di comando di Solnechnogorsk. Per quanto riguarda le informazioni di provenienza satellitare, invece, prima vengono trasferite in tempo reale al punto di controllo di Serpuhov-15, dove vengono rielaborate e riprocessate. Solo dopo raggiungono, anch'esse, il comando di Solnechnogorsk.Il punto di controllo \u00e8 la componente fondamentale di preallarme nel caso del lancio di missili ostili. Il sistema \u00e8 in grado, dopo aver agganciato il missile grazie alla traccia infrarossa del motore, di calcolare e trasmettere informazioni precise su tipo, traiettoria programmata e bersaglio. Gli ORTU sono:\nAlle dipendenze della 1\u00aa Divisione, vi \u00e8 anche un gruppo di tre satelliti da osservazione Oko.\n9\u00aa Divisione di difesa antimissile.\nLa 9\u00aa Divisione \u00e8 l'unit\u00e0 della 3\u00aa Armata che si occupa dell'intercettazione dei missili balistici ostili. Schierata nei dintorni di Mosca, utilizza e gestisce il Sistema ABM A-135.Il comando, nonch\u00e9 il cuore del sistema, \u00e8 a Sofrino-1 (Barabanovo), vicino a Mosca. Il centro nevralgico \u00e8 il radar Don-2NP (Pill Box in Occidente), dell'ORTU di Sofrino. Tuttavia, la 9\u00aa Divisione gestisce in proprio i due ORTU di Chekhov (con il radar Dunay-3U Cat House) e Kubinka (con il radar Dunay-3M Dog House).Le dotazioni, oltre ai due radar, comprendono anche 68 missili intercettori ABM-3 Gazelle, sistemati in quattro posizioni di lancio intorno a Mosca.\n45\u00aa Divisione spaziale.\nLa 45\u00aa Divisione si occupa del controllo dello spazio esterno, in particolare dell'individuazione dei satelliti artificiali e della determinazione delle relative orbite. Il comando \u00e8 a Noginsk-9 (Stromyni). Per svolgere il suo compito, utilizza sia le strutture del preallarme missilistico, alle dipendenze della 1\u00aa Divisione, sia sistemi sotto il proprio controllo.Tra questi ultimi, vi sono centri di controllo, di comando, di misurazione della radiazione degli oggetti spaziali ed alcuni radar. Molto importante \u00e8 il Complesso Okno, situato a Nurek (Tagikistan). Tale complesso \u00e8 in grado di tracciare oggetti a 40.000\u00a0km dalla Terra.Inoltre, sono alle dipendenze della 45\u00aa Divisione anche a sistemi mobili terrestri per il comando, il controllo ed il monitoraggio spaziale. Questi sistemi sono dislocati in Russia, Kazakistan ed Ucraina.\nGICIU KS.\nIl centro principale di prova controllo delle installazioni spaziali (GICIU KS) ha sede a Golitsino-2 (Krasnoznamensk), nei pressi di Mosca. In questo centro fa capo la rete in cui sono integrate tutte le reti di controllo e trasmissioni militari.Da qui \u00e8 possibile gestire in modo automatico ed integrato tutta la rete satellitare: infatti, il sistema di controllo \u00e8 universale per tutti i tipi di satellite, e ne possono essere gestiti fino a 200 contemporaneamente. Alle dipendenze di Golitsino-2 vi sono il centro di comando e misurazione a Maloyaroslavec, complessi di comunicazione satellitare, complessi di comando e misurazione orbitale e punti di misurazione.Complessi di comando e misurazione orbitale (OKIK):\nPunti di misurazione (IP):\nStrutture radar.\nLa principale componente di allerta \u00e8 costituita dai radar. Nello specifico, i modelli operativi, inquadrati nei vari ORTU ed alle dipendenze della 1\u00aa Divisione, sono:\nA questi radar, occorre poi aggiungere i Dunai-3U (Cat House) e Dunai-3M (Dog House). Sono alle dipendenze dirette della 9\u00aa Divisione, e servono per tracciare la rotta dei missili ABM.\nForze navali.\nLe operazioni spaziali, ai tempi dell'URSS, potevano contare sull'appoggio di una notevole componente navale. Oggi tale flotta risulta in gran parte radiata o comunque non operativa. In particolare, le uniche unit\u00e0 che dovrebbero essere ancora in servizio sono le classe Kosmonavt Pavel Belyayev. Tutte le altre sono state vendute per la demolizione entro il 1997."}
{"id": "1716094", "revid": "838137", "url": "https://it.wikipedia.org/wiki?curid=1716094", "title": "Tazio Nuvolari", "text": "La sua carriera sportiva abbraccia un trentennio dal 1920 al 1950, con l'interruzione di oltre sei anni a causa del secondo conflitto mondiale. La carriera di quello che sar\u00e0 ricordato dalla stampa e dagli appassionati con gli pseudonimi di \"Mantovano volante\" e di \"Nivola\", fu tutt'altro che in discesa. Nei primi anni di corse Nuvolari dovette superare molte difficolt\u00e0 e inseguire per lungo tempo quei successi che non volevano arrivare.\nNuvolari \u00e8 universalmente riconosciuto come uno dei pi\u00f9 grandi piloti della storia dell'automobilismo mondiale ed \u00e8 ancora oggi ricordato e ammirato per le sue molte e speciali qualit\u00e0, nonch\u00e9 per le sue doti umane.\nBiografia.\nGli inizi.\nFiglio di Arturo, agricoltore benestante, e di Elisa Zorzi, il piccolo Tazio crebbe nel mito sportivo del padre e dello zio Giuseppe, entrambi valenti ciclisti, celebri per aver dominato la riunione ciclistica internazionale di Nizza del 1893. In particolare fu lo zio che lo inizi\u00f2 al motorismo, facendogli guidare le sue motociclette fin da bambino.\nIl padre ebbe un'influenza decisiva per la formazione del suo carattere. Racconta infatti che all'et\u00e0 di 8 anni, nel cortile della fattoria, si avvicin\u00f2 troppo a un cavallo che lo colp\u00ec con un calcio. Le conseguenze non furono gravi, ma tanto bast\u00f2: non si avvicinava ai cavalli. Il padre, per spronarlo a vincerne la paura, lanci\u00f2 tra gli zoccoli del cavallo una moneta d'oro, aggiungendo: \u00ab\"Se vuoi, prendila\"\u00bb. Tazietto si fece coraggio e riusc\u00ec a raccogliere la moneta. Commentando l'episodio, da grande diceva: \u00ab\"Quel giorno smisi di aver paura delle cose e della paura stessa\"\u00bb.\nDurante la prima guerra mondiale fu autiere nel Servizio Automobilistico dell'Esercito, in forza alla sezione Sanit\u00e0 della 22\u00aa Divisione, inquadrata nella Terza Armata del Duca d'Aosta. Nel 1917 spos\u00f2 Carolina Perina, dopo la classica fuitina e solo con cerimonia civile, modalit\u00e0 all'epoca inconsueta, quasi scandalosa.\nNel 1920, a 27 anni, ottenne la licenza di pilota di moto da corsa; molte biografie retrodatano il fatto al 1915, ma i cartellini stampati in tale anno per i piloti dal Moto Club d'Italia furono riutilizzati dopo la guerra, semplicemente aggiornandoli con correzioni a mano, sicch\u00e9 non \u00e8 possibile stabilire la data esatta.\nGli esordi nel professionismo tra auto e motocicletta (1921-1924).\nLa sua carriera in moto inizi\u00f2 il 20 giugno 1920 sul Circuito Internazionale Motoristico di Cremona, ma si ritir\u00f2 dalla gara. Contemporaneamente prese parte anche alle sue prime gare in auto, con l'Ansaldo 4CS di famiglia e vinse la prima gara il 20 marzo 1921, la Coppa di Verona. A causa per\u00f2 dei minori costi del motociclismo e del maggior numero di gare a disposizione, Nuvolari decise di dedicarsi soprattutto alle due ruote. Nel 1922 prese parte a poche gare, senza risultati di grande rilievo, ma lo stesso anno gli fu offerta una vettura dalla Scuderia Moschini di Mantova, una SCAT con motore Hispano-Suiza messa a punto da un giovane e sconosciuto meccanico, Amedeo Gordini, anch'esso destinato a diventare una leggenda.\nL'anno seguente ottenne la vittoria in una gara di Busto Arsizio a bordo della sua Norton; ci\u00f2 gli valse il primo contratto da professionista, firmato per la Indian. Nelle intenzioni della Nagas &amp; Ray, l'importatore italiano, Nuvolari avrebbe dovuto fare da gregario ad Amedeo Ruggeri, pilota di punta della scuderia, ma in pi\u00f9 occasioni non rispett\u00f2 gli ordini di squadra e a fine stagione, anche per la difficile convivenza con il compagno, il contratto non gli fu rinnovato.\nGrazie all'amicizia con Deo Chiribiri, pilota e comproprietario della Chiribiri, Tazio riusc\u00ec a procurarsi immediatamente un'auto. Nel 1924, sul circuito del Tigullio, fu protagonista di una vittoria rocambolesca: condusse una gara estremamente tirata, uscendo spesso di pista e fermandosi, in alcuni casi, a picco sul mare. A pochi chilometri dall'arrivo un distacco della ruota della sua Bianchi Tipo 18 lo fece cappottare in un fosso. Il meccanico che era con lui era stordito e non poteva riparare la vettura, quindi Nuvolari chiese aiuto agli spettatori. Dopo averla sistemata alla meno peggio, ripart\u00ec e vinse. Gli spettatori al traguardo assistettero dunque al vittorioso arrivo di un'auto praticamente sui cerchioni, senza seggiolino di guida n\u00e9 volante, sostituito da Nuvolari con una chiave inglese, col meccanico svenuto al fianco. A questo successo seguirono altre due affermazioni nella 150 cc nelle gare di Savio (occasione in cui conobbe Enzo Ferrari) e Polesine.\nRiprese a gareggiare anche nel motociclismo, sempre con la sua Norton, e ottenne risultati strabilianti: a bordo di un mezzo da 500 cc rivaleggiava con piloti su moto da 1000 cc e riusc\u00ec ad affermarsi a Mantova e a Cremona. Queste prestazioni gli valsero le attenzioni di Gianfernando Tommaselli, all'epoca direttore generale della Bianchi, che decise di ingaggiarlo. Il binomio Bianchi-Nuvolari fu la strada al successo per Tazio.\nI successi con la Bianchi (1924-1927).\nL'ingaggio di Nuvolari era inizialmente previsto per sviluppare la nuova Bianchi \"Freccia Celeste\" di 350\u00a0cm\u00b3, con cui il mantovano avrebbe dovuto esordire al Giro motociclistico d'Italia. Nonostante alla prima tappa il pilota avesse fatto registrare il miglior tempo, problemi di vario tipo lo afflissero successivamente, tanto che riusc\u00ec a imporsi solamente un'altra volta nella tratta Macerata-Treviso. Nonostante nelle corse seguenti i risultati continuassero a latitare, Nuvolari conquist\u00f2 a bordo della sua Norton privata un'altra vittoria a Tortona. Gli fu infine rinnovato il contratto per il 1925, in cui avrebbe corso in esclusiva per la Bianchi.\nLa stagione seguente inizi\u00f2 molto bene per Nuvolari, che si impose all'esordio sul Circuito Ostiense e inanell\u00f2 una serie di confortanti risultati, tra cui il quarto posto a Perugia in cui si mise in luce con una furiosa rimonta nei confronti dei leader della gara dopo essere stato attardato dalla rottura del serbatoio dell'olio. Vinse anche a Padova e sul Circuito del Lario nella classe 350\u00a0cm\u00b3, dopo un combattuto duello con il rivale Pietro Ghersi. A settembre era in programma il Gran Premio motociclistico delle Nazioni; mentre Nuvolari si trovava all'Autodromo di Monza per effettuare dei test in preparazione della corsa, l'Alfa Romeo aveva convocato diversi piloti perch\u00e9 cercava il sostituto di Antonio Ascari, deceduto durante il Gran Premio di Francia. Al termine delle prove in moto, Nuvolari ottenne di provare la vettura: dopo aver eguagliato il tempo fatto registrare da Ascari l'anno precedente, usc\u00ec di strada ribaltandosi in una scarpata. Fu trasportato in ospedale dove gli vennero diagnosticate alcune costole incrinate, diverse contusioni e lacerazioni dovute al fil di ferro su cui era atterrato. Fortemente determinato a correre comunque il Gran Premio motociclistico in programma la settimana successiva, contro il parere dei medici, Nuvolari si fece dimettere e ottenne dalla direzione di gara di farsi ammettere alla corsa partendo in ultima fila. Dopo essersi fatto ricoprire di fasciature e aiutato dai meccanici a salire in moto, visto che non si reggeva in piedi, vinse sfruttando la sua abilit\u00e0 sul bagnato e laureandosi campione d'Europa nella classe 350. Gli fu quindi rinnovato il contratto per l'anno successivo, ma Tommaselli fece inserire una clausola che impediva a Nuvolari di partecipare alle competizioni automobilistiche, pena la risoluzione del rapporto.\nIl 1926 inizi\u00f2 in maniera difficile, con i collaudi della nuova moto che procedettero a rilento, e l'unico risultato fu la vittoria di classe al Gran Premio di Roma, in cui sfior\u00f2 anche il successo assoluto arrivando secondo dietro a Ghersi, che disponeva di una moto pi\u00f9 potente. Lo stesso anno fu anche protagonista di un brutto incidente sul Circuito di Solitude e in Italia rimbalz\u00f2 la voce della sua morte, cosicch\u00e9 la Bianchi mand\u00f2 Sirtori come emissario in Germania per verificare la situazione; Nuvolari in realt\u00e0 era stato dimesso dall'ospedale e stava tornando in patria quando fu intercettato nella stazione di Stoccarda. L'incidente lasci\u00f2 per\u00f2 alcuni strascichi che lo costrinsero a saltare il Tourist Trophy, con suo grande rammarico. Le gare seguenti non gli riservarono grandi fortune, fino alla corsa del Lario, a partire dalla quale riport\u00f2 quattro vittorie consecutive di categoria che gli permisero di laurearsi Campione Italiano Assoluto.\nNonostante l'enorme popolarit\u00e0 conseguita nel mondo delle due ruote e il soprannome di \"Campionissimo\" che gli venne attribuito, Nuvolari era sempre pi\u00f9 attratto dalle corse automobilistiche e nel corso del 1927 si prepar\u00f2 a rompere l'esclusiva che lo legava alla Bianchi. Gi\u00e0 a marzo infatti nacquero screzi con Tommaselli per la partecipazione del mantovano alla Mille Miglia; Nuvolari si era infatti accordato per disputare la gara su una Chiribiri, ma di fronte all'opposizione della squadra dovette scendere a compromessi e corse alla guida di una Bianchi Tipo 20, finendo quinto. Al contempo continuava a gareggiare in motocicletta, imponendosi a Lugo e a Macerata. Per alternare le auto alle moto, Nuvolari acquist\u00f2 una Bugatti T35C, facendo il suo esordio alla Coppa della Perugina, dove fu terzo nonostante uno strappo alla schiena. Pochi giorni pi\u00f9 tardi era in programma una corsa motociclistica a Verona e si fece fare un'iniezione di morfina per attenuare il dolore; riusc\u00ec a vincere battendo piloti che disponevano di mezzi con cilindrata superiore. Il 12 giugno ottenne poi un prestigioso successo al Reale Premio di Roma, disputando una corsa molto regolare dopo essere passato in testa alle prime battute di gara; per Nuvolari era la prima vittoria in un Gran Premio automobilistico di rilievo. Lo stesso anno partecip\u00f2 al Gran Premio d'Italia, riuscendo a superare le fasi eliminatorie, ma fu costretto al ritiro. Entro la fine dell'anno si impose anche nella categoria 350\u00a0cm\u00b3 del Gran Premio motociclistico delle Nazioni.\nScuderia Nuvolari (1928-1929).\nNell'inverno del 1927 Nuvolari decise di creare una propria squadra automobilistica per disputare i vari Gran Premi: acquist\u00f2 quindi quattro Bugatti, di cui due rimasero a sua disposizione e le altre vennero cedute all'amico e rivale Achille Varzi, passato all'automobilismo dietro le insistenze del mantovano, e a Cesare Pastore. Per finanziarsi vendette un podere ereditato dal padre.\nLa stagione inizi\u00f2 trionfalmente: Nuvolari si impose al Gran Premio di Tripoli, conquistando il primo successo internazionale. Due settimane pi\u00f9 tardi ottenne un'altra vittoria al Circuito del Pozzo a Verona: dopo aver superato il favorito Pietro Bordino al secondo passaggio, in una gara disputata in condizioni estreme, giunse primo con una media di 115\u00a0km/h. Lo stesso anno partecip\u00f2 alla Mille Miglia, in cui domin\u00f2 il primo tratto di gara, ma a seguito di un aspro duello con Brilli-Peri concluse sesto. Riport\u00f2 anche altri successi in auto ad Alessandria e a Messina e ottenne il secondo posto alla Coppa Montenero. Al Gran Premio d'Italia poi, guidando una monoposto sistemata alla meno peggio e che nelle prove aveva dimostrato scarsa competitivit\u00e0, concluse terzo, tenendosi dietro concorrenti dotati di mezzi ben pi\u00f9 potenti; l'impresa fu esaltata dalla stampa nazionale. Continuava comunque le corse in moto, imponendosi per la terza volta consecutiva al Gran Premio delle Nazioni alla guida della sua Bianchi e ripetendosi al Circuito del Tigullio.\nFrattanto Nuvolari sapeva di disporre di un mezzo ormai obsoleto e decise di ingaggiare un giovane ingegnere, Alberto Massimino, per modificare la sua 35C e renderla pi\u00f9 efficiente. La vettura, rinominata Bugatti-TN, si rivel\u00f2 disastrosa e Nuvolari decise di correre le prime gare stagionali con la macchina vecchia. Al Reale Premio di Roma l'inferiorit\u00e0 e la scarsa affidabilit\u00e0 del suo mezzo risultarono evidenti. Il 1929 fu un anno molto difficile per il mantovano, che trascur\u00f2 l'attivit\u00e0 di pilota dedicandosi alla gestione di una concessionaria. Nel frattempo Vittorio Jano gli offr\u00ec di guidare occasionalmente un'Alfa Romeo 6C 1750, con cui esord\u00ec al Gran Premio del Mugello deludendo le aspettative, anche a causa della scarsa conoscenza del tracciato e dell'auto. Poche settimane pi\u00f9 tardi, per\u00f2, era prevista una gara motociclistica sul Circuito del Lario, un'occasione notevole per procurarsi un contratto con qualche casa automobilistica di livello. A bordo della solita Bianchi Freccia Celeste, impose subito un ritmo forsennato e dopo quattro giri si era portato saldamente in testa. Nonostante gli inviti dei dirigenti della squadra a gestire il vantaggio, Nuvolari continu\u00f2 su medie molto elevate e giunto al traguardo con ampio distacco su Varzi, secondo classificato, fu portato in trionfo. Questa vittoria gli fu utile per correre alcune gare con la Scuderia Materassi. Al Gran Premio di Monza, a bordo di una Talbot, fu secondo dietro a Varzi, mentre a Cremona fu costretto al ritiro.\nLa consacrazione con l'Alfa Romeo.\nLa morte di Brilli-Peri nel marzo del 1930, a seguito di un incidente in prova al Gran Premio di Tripoli, aveva lasciato l'Alfa Romeo priva di uno dei suoi tre alfieri. Il direttore generale della casa Prospero Gianferrari decise di convocare Nuvolari, secondo lui adatto ad affiancare Varzi e Campari; dopo un breve colloquio il mantovano fu assunto. Poche settimane pi\u00f9 tardi era prevista la Mille Miglia e gli affidarono una delle nuove 6C 1750. La gara fu caratterizzata da un lungo duello con Varzi che, dopo aver recuperato il distacco che aveva nella prima frazione, prese il comando a Terni, ma nel tratto tra Ancona e Bologna Nuvolari fu in grado di recuperare quasi sette minuti di ritardo. Dopo aver raggiunto il rivale a Vicenza, giunti nei pressi di Peschiera del Garda durante la notte, avvenne uno degli episodi pi\u00f9 noti della sua carriera: per far credere a Varzi di essere stato vittima di un guasto, spense i fari e prosegu\u00ec al buio, seguendo le luci di coda dell'avversario, salvo poi superarlo di sorpresa e vincere. L'episodio divise i sostenitori dei due piloti: i tifosi di Varzi sostenevano che Nuvolari non avesse rispettato gli ordini di scuderia, peraltro inesistenti.\nUn mese pi\u00f9 tardi Varzi si prese la rivincita trionfando alla Targa Florio, mentre il mantovano fu solo quinto, attardato da un guaio a una balestra. Pochi giorni dopo fu contattato da Enzo Ferrari, che gli chiese di correre alcune gare per la sua neonata scuderia al volante di un'Alfa Romeo P2. Nuvolari accett\u00f2 al volo l'offerta ed esord\u00ec nella corsa in salita Trieste-Opicina, ottenendo la prima di tre vittorie consecutive. Ad agosto conquist\u00f2 poi il Tourist Trophy a Belfast davanti a Campari e Varzi, la sua prima affermazione in un Gran Premio internazionale, e fu elogiato dall'intera stampa inglese e dal pubblico. Nel frattempo aveva ripreso le corse in motocicletta, ma nonostante si fosse dimostrato ancora tra i pi\u00f9 veloci, nell'ottobre dello stesso anno fece la sua ultima gara in moto sul Circuito del Tigullio, classificandosi quinto.\nNel 1931, al circuito delle Tre Province, Nuvolari super\u00f2 un passaggio a livello a velocit\u00e0 sostenuta, riportando la rottura della molla di richiamo dell'acceleratore della sua Alfa Romeo 1750 6 cilindri. Per proseguire la corsa, una gara a cronometro, Nuvolari guid\u00f2 controllando sterzo, freno e frizione, mentre il meccanico Compagnoni regolava l'acceleratore, tramite la cintura dei pantaloni fatta passare attraverso il cofano. Con questa tecnica di guida, ai limiti del magico, Nuvolari vinse, superando un incredulo Enzo Ferrari di 32 secondi.\nA bordo di un'Alfa Romeo 8C 2300, l'8 dicembre 1931 per la prima volta fu sconfitto, in una sfida auto-aereo, dal Caproni Ca.100 pilotato da Vittorio Suster nell'Aeroporto di Roma-Urbe.\nLa sua fama crebbe ulteriormente e Gabriele D'Annunzio, alla fine dell'aprile 1932, lo invit\u00f2 al Vittoriale per fargli dono di una piccola tartaruga d'oro con la dedica \u00aball'uomo pi\u00f9 veloce l'animale pi\u00f9 lento\u00bb, chiedendogli in cambio di vincere la Targa Florio che si sarebbe disputata dopo due settimane. Il pilota, stupito dell'ovviet\u00e0 della richiesta, rispose: \u00abCorro solo per questo\u00bb. La tartaruga divenne il suo portafortuna e la fece cucire poi a destra sul petto nella divisa ufficiale.\nCome promesso all'ovvio D'Annunzio, il successivo 8 maggio Nuvolari vinse sull'Alfa Romeo 8C-2300 della Scuderia Ferrari. Sempre nello stesso anno, vinse i Gran Premi di Monaco, di Francia e d'Italia. Le sfortune personali (in pochi anni perse entrambi i figli diciottenni: il primogenito Giorgio per una miocardite e Alberto per una nefrite) resero il pubblico ancor pi\u00f9 appassionato nei suoi confronti. La sua determinazione lo port\u00f2, proverbialmente, a insistere nelle gare anche quando l'auto perdeva pezzi, o era in fiamme, causando diversi incidenti.\nNel 1935, durante il Gran Premio di Montecarlo corso sotto una pioggia battente, un pilota ruppe il circuito dell'olio della propria auto e inond\u00f2 la pista in una doppia curva a S gi\u00e0 scivolosa per l'acqua. I cinque corridori successivi, man mano che sopraggiungevano, persero aderenza e, scontrandosi tra loro o con le barriere, disseminarono quel punto della pista di rottami. Nuvolari, sopraggiunto per sesto, riusc\u00ec derapando in velocit\u00e0 a mantenere il controllo della sua vettura, percorrendo una particolare traiettoria che gli consent\u00ec di uscire dalla doppia curva schivando tutti i rottami con la precisione di alcuni centimetri.\nIl 15 giugno 1935 tent\u00f2 di battere sull'Autostrada Firenze-Mare (nel tratto del rettilineo di 8\u00a0km presso Altopascio), due primati europei di velocit\u00e0 utilizzando l'Alfa Romeo 16C Bimotore, creata da Enzo Ferrari per resistere alle Mercedes e Auto Union. La giornata scelta era poco felice poich\u00e9 tirava vento; Nuvolari prov\u00f2 ugualmente a partire. Mentre la macchina viaggiava a circa 320\u00a0km/h, fu investita lateralmente da una forte raffica di vento che caus\u00f2 una spaventosa sbandata di oltre 200 metri. Il mantovano riusc\u00ec a controllare l'auto, che pesava 1.300\u00a0kg ed era molto difficile da controllare gi\u00e0 a 150\u00a0km/h. Tazio prosegu\u00ec, neutralizz\u00f2 un'altra analoga sbandata poco dopo, e stabil\u00ec due primati: percorso in 11 secondi e 50/100 il chilometro lanciato alla media di 321,420\u00a0km/h, e in 17 secondi e 98/100 il miglio lanciato con media di 323,125\u00a0km/h (con una punta, nell'ultimo tratto percorso, di oltre 360\u00a0km/h). \u00abNon avevo mai affrontato un pericolo cos\u00ec tremendo, nemmeno il giorno in cui presi fuoco a Pau\u00bb, dichiar\u00f2 anni dopo.\nNel Gran Premio di Germania sulla pista di 22\u00a0km del N\u00fcrburgring Nordschleife, Nuvolari vinse su un'Alfa Romeo nettamente inferiore alle vetture tedesche in gara Mercedes Benz e Auto Union. Nuvolari vinse con una clamorosa rimonta dopo essere rimasto attardato per il rifornimento di benzina: ancora all'inizio dell'ultimo giro aveva un ritardo di 30 secondi dal primo. Questo successo imbestial\u00ec i gerarchi nazisti presenti, che si aspettavano una grande affermazione tedesca; Nuvolari, sicuro di una sua vittoria, aveva portato dall'Italia una bandiera tricolore nuova fiammante (aveva saputo che quella in dotazione agli organizzatori era logora), che fece issare sul pennone pi\u00f9 alto durante la premiazione. Gli organizzatori, non trovando il disco con la \"Marcia Reale\" (l'inno nazionale italiano dell'epoca), lo sostituirono con quello di \"'O sole mio\".\nLe corse nel dopoguerra.\nNel 1947, alla Mille Miglia, con la Cisitalia 202 Spyder Mille Miglia, da lui preferita alla versione coup\u00e9 perch\u00e9 gli permetteva una migliore respirazione (aveva seri problemi ai polmoni), arriv\u00f2 2\u00ba dietro Clemente Biondetti dopo aver corso in testa quasi tutta la gara, soccombendo all'attacco del vincitore solo sul tratto autostradale (novit\u00e0 di quell'anno) Torino-Brescia, percorso sotto pioggia battente. Nello stesso anno, vinse per\u00f2 il I Gran Premio Citt\u00e0 di Forl\u00ec, organizzato dalla Scuderia Arcangeli.\nNel 1948, a 56 anni, a sorpresa Nuvolari prese ancora il via alle Mille Miglia con una Ferrari 166 SC: prima che problemi meccanici lo costringessero al ritiro, nel primo tratto di gara fece segnare il miglior tempo assoluto. Fece togliere prima il cofano motore per ovviare a una chiusura imperfetta, poi vol\u00f2 via un parafango, poi si ruppe il supporto del sedile del meccanico e infine, dopo una derapata troppo accentuata, si incrin\u00f2 il supporto di una balestra ed Enzo Ferrari, dato che il pilota non intendeva far effettuare una riparazione per non perdere la testa della classifica, gli impose di fermarsi e di ritirarsi nei pressi di Ospizio, Reggio Emilia.\nIl 10 aprile 1950 Nuvolari partecip\u00f2 alla gara in salita Palermo-Monte Pellegrino su Cisitalia 204A Abarth Spider Corsa della Squadra Carlo Abarth. Ottenne la vittoria nella classe fino 1100\u00a0cm\u00b3 Sport e il 5\u00ba posto assoluto. Furono l'ultima gara e l'ultima vittoria di Nuvolari.\nLa morte.\nNuvolari non annunci\u00f2 mai formalmente il ritiro, ma la sua salute andava deteriorandosi e divenne sempre pi\u00f9 solitario. Nel 1952 fu colpito da un ictus che lo lasci\u00f2 parzialmente paralizzato, e mor\u00ec l'anno dopo, l'11 agosto, per un altro ictus. I suoi funerali si tennero a Mantova il 13 agosto 1953; vi parteciparono tra le 25 000 e le 55 000 persone. Durante il lungo corteo funebre la bara di Nuvolari fu messa sul telaio di una macchina scortata da Alberto Ascari, Luigi Villoresi e Juan Manuel Fangio. Secondo le sue volont\u00e0, fu sepolto nel cimitero monumentale di Mantova, con gli abiti che indossava sempre scaramanticamente in corsa: il maglione giallo con il suo monogramma, i pantaloni azzurri e il \"gilet\" di pelle marrone. Al fianco il volante preferito.\nFu presente anche Enzo Ferrari, che dichiar\u00f2:\nSulla tomba di Nuvolari \u00e8 inciso: \u00abCorrerai ancor pi\u00f9 veloce per le vie del cielo\u00bb.\nL'Alfa Romeo 8C-35 di Nuvolari fu venduta all'asta a oltre 7 milioni di euro durante il Goodwood Revival del 2013; ci\u00f2 ne ha fatto l'Alfa Romeo pi\u00f9 costosa della storia.\nRisultati.\nAttivo nel motociclismo dal 1920 al 1930, disput\u00f2 complessivamente 124 gare ottenendo 40 vittorie assolute, 63 podi e 41 giri veloci. Nell'automobilismo, tra il 1921 e il 1950, partecip\u00f2 a 227 gare vincendone 59, fece segnare 59 giri veloci e sal\u00ec 113 volte sul podio."}
{"id": "1716103", "revid": "324090", "url": "https://it.wikipedia.org/wiki?curid=1716103", "title": "Ordinamento monetario", "text": "L'ordinamento monetario \u00e8 l'organizzazione giuridica e tecnica che regola, in una data societ\u00e0, il funzionamento dei vari strumenti monetari: esso \u00e8 caratterizzato da tutte le norme giuridiche e dagli istituti che sono preposti a regolare e controllare la circolazione monetaria. Si sottolinea una grande partizione che si pu\u00f2 fare tra i vari sistemi monetari e cio\u00e8 quella che divide i sistemi fondati su moneta-merce dai sistemi fondati su moneta-segno."}
{"id": "1716105", "revid": "120565", "url": "https://it.wikipedia.org/wiki?curid=1716105", "title": "Torrebruno", "text": ""}
{"id": "1716106", "revid": "289247", "url": "https://it.wikipedia.org/wiki?curid=1716106", "title": "Atletica leggera alle olimpiadi estive 1992", "text": ""}
{"id": "1716107", "revid": "289247", "url": "https://it.wikipedia.org/wiki?curid=1716107", "title": "Atletica leggera alle olimpiadi estive 1996", "text": ""}
{"id": "1716108", "revid": "289247", "url": "https://it.wikipedia.org/wiki?curid=1716108", "title": "Atletica leggera alle olimpiadi estive 2000", "text": ""}
{"id": "1716109", "revid": "289247", "url": "https://it.wikipedia.org/wiki?curid=1716109", "title": "Atletica leggera alle olimpiadi estive 2004", "text": ""}
{"id": "1716114", "revid": "110157", "url": "https://it.wikipedia.org/wiki?curid=1716114", "title": "Chiesa di Santa Maria in Cellis", "text": "La chiesa di Santa Maria in Cellis \u00e8 un luogo di culto cattolico situato presso il cimitero di Carsoli, in provincia dell'Aquila.\nStoria.\nLa costruzione, risalente probabilmente al X secolo, \u00e8 opera dei Camaldolesi di San Romualdo che l'hanno chiamata cos\u00ec come devozione alla Madonna.\nVenne pi\u00f9 volte riedificata, quando intorno all'anno mille, Rainaldo conte dei Marsi, oltre al restauro, provvedette all'aggiunta di un monastero.\nTra il 1048 ed il 1057 fu cattedrale della costituita diocesi di Carsoli, porzione della diocesi dei Marsi che comprendeva il comprensorio territoriale di Carsoli e della valle di Nerfa, diviso nel 1048 da Papa Benedetto IX sotto la pressione politica dei conti dei Marsi; essi, infatti, per consolidare ulteriormente il loro dominio e controllare direttamente i ricchi possedimenti pontifici nei territori all'estremo confine occidentale della loro contea, imposero un loro congiunto, Azzo detto anche Attone, come vescovo aggiunto a quello regolarmente eletto dal clero di Roma, Pandolfo; e pretesero una seconda cattedrale, che fu appunto individuata in questa antica chiesa monastica.\nLo scisma dur\u00f2 fino al 1057, quando il sinodo romano di quell'anno riconobbe Pandolfo come unico vescovo dei Marsi.\nNel 1059 il conte Siginolfo Berardi, abitatore del castello di Sant'Angelo, don\u00f2 il monastero all'abbazia benedettina di Montecassino insieme con tutti i suoi possedimenti, tra i quali la chiesa di San Pastore in Tivoli.\nNel 1065 compare tra i possedimenti territoriali pi\u00f9 importanti dell'abbazia di Montecassino, rappresentati sui battenti bronzei della nuova porta fatta realizzare in questo anno dall'abate Desiderio, e lo \u00e8 ancora nel 1097, poich\u00e9 risulta tra i principali monasteri cassinesi elencati nella bolla di conferma che Papa Urbano II invia in questo anno all'abate Oderisio; nel 1112 Papa Pasquale II la conferma al nuovo abate cassinense Gerardo; nel 1114 lo stesso Papa la ascrive all'autorit\u00e0 vescovile di Berardo dei Marsi.\nNel 1902 \u00e8 stata dichiarata monumento nazionale.\nStruttura.\nDelle forme primitive si pu\u00f2 vedere poco, tra cui qualche brandello sulla facciata e il campanile in stile romanico con trifore, bifore e monofore, in cui, sulla base sono stati posti dei ruderi dell'antica Carsioli.\nLa forma attuale della facciata invece \u00e8 quella dovuta ai restauri ed \u00e8 in stile tardo-rinascimentale con tanto di coronamento orizzontale e cornice marcapiano che suddivide la facciata in 2 sezioni, l'inferiore consta di un porticato, portale e 2 monofore con strombatura. 4 pilastri, invece, la suddividono verticalmente in altre 2 parti, pilastri collegati tra loro con 3 archi a tutto sesto.\nLa parte superiore della facciata comprende una finestra rettangolare murata.\nIl campanile include una nicchia in cui \u00e8 raffigurato un re che la tradizione locale vuole identificato con Carlo I d'Angi\u00f2.\nL'interno della chiesa \u00e8 a navata unica ma divisa tramite un arco in 2 campate.\nLe porte lignee raffiguranti scene del Nuovo Testamento sono del 1132 ed ora sono conservate nel Museo d'Arte Sacra della Marsica a Celano."}
{"id": "1716117", "revid": "287204", "url": "https://it.wikipedia.org/wiki?curid=1716117", "title": "Gengivectomia", "text": "La gengivectomia \u00e8 l'escissione chirurgica della gengiva a livello dell'attacco, per ottenere la creazione di una nuova gengiva marginale.\nIndicazioni.\nQuesta procedura \u00e8 utilizzata per eliminare tasche gengivali o tasche parodontali, o per procurare un accesso ai tessuti parodontali per interventi chirurgici, oppure per guadagnare l'accesso necessario alla rimozione del tartaro all'interno delle tasche gengivali."}
{"id": "1716123", "revid": "1305772", "url": "https://it.wikipedia.org/wiki?curid=1716123", "title": "Thailandese", "text": ""}
{"id": "1716124", "revid": "1305772", "url": "https://it.wikipedia.org/wiki?curid=1716124", "title": "Tataro", "text": ""}
{"id": "1716126", "revid": "1305772", "url": "https://it.wikipedia.org/wiki?curid=1716126", "title": "Francesco Lanza di Scalea", "text": ""}
{"id": "1716127", "revid": "287204", "url": "https://it.wikipedia.org/wiki?curid=1716127", "title": "Monte Saint Elias", "text": "Il Monte Saint Elias \u00e8 una montagna alta 5.489\u00a0m, situata sul confine tra il territorio canadese dello Yukon e la statunitense Alaska.\nDescrizione.\nPer la sua posizione \u00e8 contemporaneamente la seconda montagna pi\u00f9 alta del Canada, dietro il Monte Logan (5.959\u00a0m), rispetto al quale \u00e8 situato circa 40\u00a0km a sud-ovest, e degli Stati Uniti, dietro al Monte Denali (6.194\u00a0m), e la quarta pi\u00f9 alta dell'America settentrionale, dietro anche al messicano Pico de Orizaba (5.636\u00a0m). Il versante canadese si trova all'interno del Kluane National Park and Reserve, mentre il versante statunitense si trova all'interno di Wrangell-St. Elias National Park and Preserve.\nIn lingua tlingit \u00e8 chiamato \"Yaas'\u00e9it'aa Shaa\", che significa \"montagna dietro la baia\", occasionalmente anche \"Shaa Tl\u00e9in\", che significa \"grande montagna\".\nLa caratteristica peculiare della montagna \u00e8 la vicinanza al mare (la vetta si trova a soli sedici chilometri dalla costa), che le d\u00e0 un impressionante rilievo verticale, paragonabile a quello di montagne di maggior altezza, ma che \u00e8 anche causa di condizioni meteorologiche avverse.\nLa prima ascensione del Monte Saint Elias \u00e8 stata compiuta nel 1897 da una spedizione italiana guidata da Luigi Amedeo di Savoia-Aosta. In seguito \u00e8 stato salito raramente perch\u00e9 l'altezza lo rende una meta meno prestigiosa delle vette himalayane e, nel contempo, l'ascesa \u00e8 resa particolarmente impegnativa dalle difficolt\u00e0 logistiche e climatiche.\nStoria.\nEsplorazione.\nIl Monte Saint Elias fu avvistato per la prima volta da esploratori europei il 16 luglio 1741, ad opera del navigatore danese Vitus Bering. Incaricato dallo zar Pietro il Grande di esplorare le coste asiatiche del Pacifico a fini commerciali, Bering fin\u00ec per esplorare anche le coste americane, quando una burrasca lo costrinse ad approdare lungo la costa dell'Alaska, in un luogo che chiam\u00f2 Capo Sant'Elia, in onore del santo patrono di quel giorno (20 luglio), da cui pot\u00e9 notare la montagna, a circa duecento chilometri di distanza.\nSolo oltre quarant'anni dopo degli europei si spinsero ad esplorare l'interno di quella regione. Nel 1778 il navigatore inglese James Cook chiam\u00f2 la montagna Saint Elias, dal nome del capo battezzato da Bering. Nel 1786 lo scienziato francese Jean-Fran\u00e7ois de La P\u00e9rouse, impegnato in una circumnavigazione del globo per incarico di Luigi XVI, chiam\u00f2 la montagna Monte di Bering, valutandone l'altezza in 3.862 metri. Nel 1791 l'italiano Alessandro Malaspina, alla guida di una spedizione spagnola, si avvicin\u00f2 alla montagna, valutandone l'altezza in 5.441 metri, e scopr\u00ec un ghiacciaio lungo oltre 130 chilometri e ampio 60 chilometri, nel punto pi\u00f9 largo, che a fine Ottocento venne battezzato a suo nome dai geografi statunitensi incaricati di disegnare le carte della regione.\nAlpinismo.\nNel 1886 ebbe luogo la prima spedizione con l'obiettivo di raggiungere la vetta, condotta dagli americani F. Schwatka e W. Libbey e dall'inglese H.V. Seton-Karr, finanziata dal \"New York Times\", che raggiunse per\u00f2 solo la quota di 2.195\u00a0m.\nNel 1888 i fratelli britannici W.H. ed E. Topham con gli americani G. Brooke e W. Williams arrivarono a 3.494\u00a0m. Nel 1890 il professore universitario Israel C. Russell e il topografo M.B. Kerr effettuarono una spedizione scientifica sponsorizzata dalla National Geographic Society e dallo United States Geological Survey e l'anno dopo Russell torn\u00f2 con una nuova spedizione che arriv\u00f2 molto vicina alla cima, ma dovette abbandonare a quota 4.420 metri, appena sotto la cresta terminale. Tutti questi tentativi fallirono per l'esaurimento delle provviste e delle forze dei membri delle spedizioni.\nLa prima ascensione fu compiuta nel 1897 dalla spedizione italiana composta da Luigi Amedeo di Savoia-Aosta, l'ufficiale della Regia Marina Umberto Cagni, l'avvocato Francesco Gonella, il dottor Filippo De Filippi, l'alpinista fotografo Vittorio Sella e il suo assistente Erminio Botta, le guide alpine Joseph Petigax e Laurent Croux di Courmayeur e Jean Antoine Maquignaz e Andrea Pelissier della Valtournenche.\nPosto il primo campo sul ghiacciaio Malaspina il 29 giugno, il gruppo formato dai dieci sopra citati e da dieci portatori inizi\u00f2 la marcia verso la montagna il 1\u00ba luglio.\nOstacolati da un tempo pessimo, con una pioggia quasi ininterrotta, rallentati dalla neve inaffidabile e dai numerosi crepacci, risalirono faticosamente i ghiacciai Malaspina, Seward, Agassiz e infine Newton, dove fu necessario abbandonare le slitte per proseguire con i carichi in spalla, e dove aveva dovuto arrendersi la spedizione americana guidata da Henry S. Bryant, partita dalla baia di Yakutat una decina di giorni prima di quella italiana. Il 30 luglio, in una rara giornata di bel tempo, gli italiani divisi in tre cordate intrapresero l'attacco finale, vittoriosamente compiuto il giorno successivo: alle 11.55 del 1\u00ba agosto il Duca degli Abruzzi raggiunse per primo la cima, subito seguito dagli altri nove compagni.\nL'ascesa fu ripetuta per la prima volta solo nel 1946 da una spedizione americana composta da Betty e Andrew Kauffmann, Maynard Malcolm Miller, William Latady, Cornelius e Dee Molenaar, con l'appoggio di lanci paracadutati di materiale da parte dell'aviazione militare.\nNel 1971 la montagna fu salita da una spedizione italiana, guidata da Gianni Rusconi, e da una spedizione canadese. In entrambi i casi si ripieg\u00f2 sulla via normale dopo aver tentato l'ascesa lungo lo sperone nordest. La cresta est fu percorsa per la prima volta nel 1972 da Charles Bailey, Craig McKibben, Malcolm Moore, John Neal, Gary Ullin, Michael Vensel e Kurt Wehbring."}
{"id": "1716131", "revid": "47767", "url": "https://it.wikipedia.org/wiki?curid=1716131", "title": "Chiesa di San Zenone (Campione d'Italia - galleria civica)", "text": "La chiesa di San Zenone, nel comune di Campione d'Italia, documentata dal 756, fu fondata dalla famiglia del nobile longobardo Totone; ricostruita nel XIV secolo, trasformata secondo lo stile barocco nel XVIII secolo e sconsacrata dal 1967 (adibita a galleria per l'esposizione di mostre artistiche). Nel corso delle indagini archeologiche degli anni 1993-1996 sono venute alla luce le fondazioni della chiesa primitiva ad aula unica absidata (visibile sotto il pavimento in vetro) e una serie di \"tombe alto-medievali\" in cui sono stati trovati anche alcuni gioielli d'epoca longobarda. \nDescrizione.\nAll'interno, l'aula \u00e8 coperta da una volta a botte lunettata impostata negli anni 1832-1833, scandita da un'articolazione di lesene con capitelli ionici. I primi due pilastri sono decorati con immagini di un \"Santo martire\", a destra, e della \"Sacra Famiglia\", a sinistra, databili al 1500 circa. Durante il restauro sono state messe in evidenza le colonne trecentesche (una delle quali ornata di un \"affresco\" della \"Madonna col Bambino\") inglobate nei pilastri.\nNell'abside \u00e8 affrescata la teoria degli \"apostoli\", della met\u00e0 del XIV secolo. Sull'ultimo pilastro: \"bassorilievo\" in marmo della \"Nativit\u00e0\", della bottega di Tommaso Rodari di Maroggia e figura affrescata di un \"Santo\", del XV secolo. Nel vano sul fianco destro sono esposti due notevoli \"bassorilievi\", incorniciati da pilastrini, raffiguranti i Santi \"Ambrogio e Zenone\", stilisticamente attribuibili alla citata bottega rodariana, della fine del XV secolo, due \"tabernacoli\" rinascimentali con \"statuine\" in marmo della \"Madonna\" e dell\"Annunciazione\" e una \"figura barocca\" in stucco di \"San Carlo Borromeo\". Nella navata laterale destra: \"lapide\" marmorea con iscrizione del 1477 che ricorda l'affrancamento di Campione da tasse doganali, deciso dal duca Gian Galeazzo Sforza."}
{"id": "1716132", "revid": "1305772", "url": "https://it.wikipedia.org/wiki?curid=1716132", "title": "Tigrino", "text": ""}
{"id": "1716138", "revid": "834", "url": "https://it.wikipedia.org/wiki?curid=1716138", "title": "Turcmeno", "text": ""}
{"id": "1716139", "revid": "1305772", "url": "https://it.wikipedia.org/wiki?curid=1716139", "title": "Tuvano", "text": ""}
{"id": "1716145", "revid": "404338", "url": "https://it.wikipedia.org/wiki?curid=1716145", "title": "J.Ax", "text": ""}
{"id": "1716149", "revid": "1305772", "url": "https://it.wikipedia.org/wiki?curid=1716149", "title": "Circasso", "text": ""}
{"id": "1716152", "revid": "439868", "url": "https://it.wikipedia.org/wiki?curid=1716152", "title": "Sisini", "text": "S\u00ecsini \u00e8 una frazione di 200 abitanti del comune di Senorb\u00ec. Fu comune autonomo fino al 1927.\nStoria.\nDurante l'epoca spagnola fu un feudo degli Zatrillas, appartenente alla contea di Villaclara, trasformatasi poi in marchesato nel 1701. Fu riscattato ai Vivaldi Pasqua, ultimi feudatari, nel 1839 con la soppressione del sistema feudale.\nMonumenti e luoghi d'interesse.\nArchitetture civili.\nDegna di menzione \u00e8 la Villa Aresu, una vecchia casa padronale posseduta dalla famiglia omonima, la quale ha caratterizzato il passato di Sisini. Il casamento \u00e8 stato ristrutturato dal comune di Senorb\u00ec negli anni '90 ed \u00e8 stato inaugurato nel 2000. Oggi viene utilizzato per mostre e manifestazioni culturali.\nNel territorio sono presenti alcuni nuraghi, tra i quali uno di notevole importanza, probabilmente monotorre, detto \"Su Nuraxi\" (in lingua locale \"il Nuraghe\"); altri sono sparsi nel territorio ma non ve ne \u00e8 pi\u00f9 traccia.\nSociet\u00e0.\nReligione.\nLa patrona \u00e8 la Madonna della Salute. La chiesa parrocchiale, invece \u00e8 dedicato alla Madonna della Difesa, un edificio sacro ricostruito nel 1936. La festa pi\u00f9 sentita \u00e8 senza dubbio quella in onore della Madonna della Salute, la quale si celebra il 29 settembre di ogni anno. In passato era molto venerato anche San Sebastiano: infatti, nei giorni di festa, venivano organizzati una processione, una messa solenne ed un fal\u00f2. Nella fase preparatoria, prima della festa, tutti i contadini che possedevano un carro con i buoi, li bardavano a festa e in fila andavano in campagna per raccogliere la legna per il fal\u00f2 di San Sebastiano.Dovendo stare li tutta la mattina, portavano il pranzo al sacco. Facendo freddo accendevano il fuoco per scaldarsi.Per gioco,sfregavano le mani sul carbone e passandole sul viso, rientravano dalla campagna tutti col viso nero.\nEconomia.\nL'economia si basa su agronomia e pastorizia. Nel secondo dopoguerra, l'ente Flumendosa poi l'ETFAS, oggi ERSAT, divise la zona in 25 poderi assegnando gran parte del territorio ad un assegnatario e realizzando per ogni podere le case coloniche sparse attorno alla cittadina."}
{"id": "1716153", "revid": "1005847", "url": "https://it.wikipedia.org/wiki?curid=1716153", "title": "Belaja (affluente del Kuban')", "text": "La Belaja \u00e8 un fiume della Russia europea meridionale (Kraj di Krasnodar), affluente di sinistra del Kuban'.\nHa origine dal versante settentrionale della catena del Caucaso, dal massiccio del monte \"Fi\u0161t\"; scorre con direzione dapprima settentrionale e successivamente, una volta entrato nella zona pianeggiante del suo corso, nordoccidentale, confluendo da sinistra nel Kuban', alcune decine di chilometri a valle di \"Ust'-Labinsk\".\nIl fiume bagna, fra le altre, le citt\u00e0 di \"Majkop\" e \"Belore\u010densk\"; i principali affluenti sono la \"I\u0161echa\" e il \"Kurd\u017eips\"."}
{"id": "1716154", "revid": "154893", "url": "https://it.wikipedia.org/wiki?curid=1716154", "title": "Wave (Patti Smith)", "text": "Wave \u00e8 il quarto album della cantautrice statunitense Patti Smith, pubblicato nel 1979 per l'etichetta discografica Arista Records.\nIl brano \"Wave\", da cui prende nome l'album, \u00e8 dedicato a Papa Giovanni Paolo I, morto prematuramente nel suo pontificato di appena trentatr\u00e9 giorni, mentre \"Broken Flag\" racconta la vicenda di Barbara Frietchie che, durante la guerra di secessione americana, and\u00f2 incontro ai confederati alzando la bandiera dell'Unione"}
{"id": "1716162", "revid": "1305772", "url": "https://it.wikipedia.org/wiki?curid=1716162", "title": "Baschiro", "text": ""}
{"id": "1716164", "revid": "1305772", "url": "https://it.wikipedia.org/wiki?curid=1716164", "title": "Ciuvascio", "text": ""}
{"id": "1716165", "revid": "41851", "url": "https://it.wikipedia.org/wiki?curid=1716165", "title": "Orto botanico di Parma", "text": "L'Orto botanico di Parma \u00e8 uno storico giardino, situato a Parma in strada Farini 90, ad angolo con lo stradone Martiri della Libert\u00e0; \u00e8 gestito dall'Universit\u00e0 degli Studi di Parma.\nStoria.\nL'orto originario, detto \"Giardino dei Semplici\", fu creato nel 1630 da Enrico Velario di Brabantia, per volont\u00e0 del duca Ranuccio I Farnese; direttamente collegato alla Facolt\u00e0 di Medicina dell'Universit\u00e0 di Parma, costituiva allora uno spazio dedicato alla coltivazione di piante medicinali.\nIl primo direttore fu Pompilio Tagliaferri, al quale successero, tra gli altri, Lorenzo Porta, suo allievo, Antonio Bacigalue, il conte Ponticelli e Giovanni Tommasina. Negli anni il giardino fu spostato nei pressi della chiesa di San Francesco del Prato.\nNel 1768 il primo ministro Guillaume du Tillot riform\u00f2 l'ordinamento dell'universit\u00e0, richiamando a Parma l'abate Giambattista Guatteri, che, in qualit\u00e0 di titolare della cattedra di Botanica, nel 1770 rifond\u00f2 il giardino, detto da allora \"Orto Botanico\", spostandolo nell'attuale collocazione, occupata in precedenza da una tintoria e dai terreni ad essa connessi.\nNel 1777 inizi\u00f2 la ricostruzione dei vecchi capannoni, che furono trasformati in serre neoclassiche dall'architetto di Corte Ennemond Alexandre Petitot; i lavori terminarono nel 1793. Negli stessi anni il progetto riformatore del Guatteri arricch\u00ec l'orto di nuove specie esotiche, anche grazie al contatto con altre realt\u00e0 simili sparse per l'Europa; fu tracciato allora il giardino all'italiana nello spazio centrale e furono piantate numerose alberature, alcune delle quali tuttora esistenti.\nNel 1793 Baldassarre Pascal eredit\u00f2 dal suo maestro la cattedra di Botanica, sospesa nel 1802; la direzione dell'Orto pass\u00f2 a Bartolomeo Barbieri. Nel 1817 la duchessa Maria Luigia attribu\u00ec l'incarico al famoso naturalista Giorgio Jan, che, avvalendosi della collaborazione con l'entomologo Camillo Rondani e il professor Pellegrino Strobel, arricch\u00ec l'erbario e riform\u00f2 l'Orto.\nNel 1843 gli succedette il medico Giovanni Passerini, che prosegu\u00ec l'opera di rinnovamento intrapresa, attraverso l'introduzione di nuovi metodi di ricerca; scrisse inoltre il volume \"Flora dei contorni di Parma\", considerato uno dei primi esempi di guida tascabile. Nel 1893 gli subentr\u00f2 Carlo Avetta e in seguito Francesco Lanzoni. Fra il 1950 e il 1984 la direzione fu affidata a Fausto Lona, che modific\u00f2 l'Orto edificando la serra alpina e quella tropicale e arricchendo notevolmente la variet\u00e0 delle specie presenti.\nNel 1992 la gestione fu trasferita all'odierno Dipartimento di Bioscienze, con sede al campus universitario.\nNel 2008, a causa della mancanza di fondi, l'Orto rischi\u00f2 la chiusura, scongiurata l'anno seguente grazie a numerosi volontari, che, raccolti sotto il nome di \"Amici dell'Orto\", da allora collaborano, in convenzione con l'Universit\u00e0, alla sua gestione.\nStruttura.\nL'Orto si estende su una superficie di circa 11000\u00a0mq, ai margini del centro storico cittadino.\nI giardini.\nAl centro, nei pressi delle serre del Petitot, sorge attorno alla fontana il settecentesco giardino all'italiana, caratterizzato dai vialetti di ghiaia e dalle siepi di bosso che suddividono geometricamente gli spazi. La zona a est \u00e8 invece occupata dall'Arboreto, creato fra la fine del XVIII e il XIX secolo, mentre l'area a ovest, pi\u00f9 prossima all'ingresso, ospita un giardino all'inglese.\nL'albero pi\u00f9 significativo dell'intero Orto Botanico \u00e8 un maestoso esemplare di ginkgo biloba, piantato alla fine del XVIII secolo nei pressi dell'ingresso.\nNell'Arboreto spiccano per importanza una sequoie di California, alcuni esemplari di cipressi delle paludi, mentre nei pressi dello Stradone si innalzano due pini neri originari della Sila.\nVi si trovano inoltre alcuni ippocastani di origine balcanica, una parrozia persica, diverse variet\u00e0 di magnolie, tra cui una della specie obovata di origine asiatica.\nNumerose variet\u00e0 di fiori arricchiscono i giardini, tra cui varie specie rose, delle quali alcune antiche.\nSorge infine uno specchio d'acqua stagnante, in cui sono presenti, oltre alle comuni ninfee, numerose variet\u00e0 di piante acquatiche, tra cui le cosiddette \"peste d'acqua\" e \"lenticchia d'acqua\".\nLe Serre e la Scuola di Botanica.\nAll'interno delle neoclassiche Serre del Petitot sono presenti numerosissime specie di piante.\nAl piano terreno sono ospitate molte variet\u00e0 tropicali, tra cui una sezione dedicate alle piante insettivore.\nVi si trova inoltre una raccolta di violette di Parma .\nNell'edificio neoclassico della Scuola di Botanica sono inoltre ancora presenti gli erbari risalenti all'antico \"Giardino dei Semplici\", suddivisi in cinque fascicoli del 1722 scritti dal medico Giovanni Battista Casapini. Si conservano inoltre gli erbari e gli strumenti dei pi\u00f9 significativi direttori dell'Orto, tra i quali Giambattista Guatteri, Giorgio Jan e Giovanni Passerini; inoltre sono ancora presenti nell'archivio gli erbari ottocenteschi della contessa Albertina Sanvitale e di Luigi Gardoni."}
{"id": "1716166", "revid": "1305772", "url": "https://it.wikipedia.org/wiki?curid=1716166", "title": "Gagauzo", "text": ""}
{"id": "1716167", "revid": "64833", "url": "https://it.wikipedia.org/wiki?curid=1716167", "title": "Tronco brachio-cefalico", "text": ""}
{"id": "1716174", "revid": "160832", "url": "https://it.wikipedia.org/wiki?curid=1716174", "title": "Grotte di Nettuno", "text": "La grotta di Nettuno (in catalano Coves de Nept\u00fa) \u00e8 una formazione carsica situata a circa 24\u00a0km da Alghero, nel versante nord-ovest del promontorio di Capo Caccia, nell'omonima area protetta della Sardegna nord-occidentale.\nLa grotta fu scoperta da un pescatore locale nel XVIII secolo, e fin da allora si rivel\u00f2 una popolare attrazione turistica. La grotta prende il suo nome dalla divinit\u00e0 romana del mare, Nettuno, era gestita dalla Azienda di soggiorno e turismo di Alghero ed attualmente dalla Fondazione di Alghero.\nAccesso e visita.\nData la particolare collocazione dell'apertura per accedervi, l'ingresso alle grotta \u00e8 possibile solo se le condizioni meteo-marine lo permettono. Per accedervi vi sono due possibilit\u00e0: mediante una scalinata di 654 gradini che si snoda lungo la parete del massiccio di Capo Caccia, la cosiddetta Escala del Cabirol (in catalano, \"La scala del capriolo\", proprio per la particolare conformazione che si inerpica sul promontorio), opera dell\u2019architetto, politico e poeta sardo Antoni Simon Mossa.\nL'altra possibilit\u00e0 \u00e8 via mare, con partenza dal porto di Alghero o dall'imbarco del molo della Dragunara a Porto Conte, questa scelta \u00e8 consigliata soprattutto se si vuole visitare parte della costa e/o non si abbia voglia o possibilit\u00e0 di fare i 654 gradini, impresa ardua soprattutto per il ritorno. Il servizio traghetti \u00e8 attivo giornalmente in primavera e estate e con frequenze minori in autunno e inverno.\nFino al 1959, data di completamento della Escala del Cabirol la grotta di Nettuno era visitabile solo dal mare, e quindi accessibile solo in condizioni di mare calmo. Questa situazione rendeva molti problemi poich\u00e9 la fama della grotta faceva confluire oltre ai turisti moltissime personalit\u00e0 che a volte non hanno potuto visitarla. Gi\u00e0 dall'800 moltissime erano le idee e progetti anche molto fantasiosi. Il pi\u00f9 comune era quello di costruire un tunnel che partendo dal versante sud di Capo Caccia, punto prevalentemente calmo soprattutto con il vento dominante di maestrale, portasse alla grotta.\nNel famoso libro del viaggiatore sir John Warren Tyndale \"The Island of Sardinia\" pubblicato a fine '800, il Tyndale aveva prospettato questa soluzione, poich\u00e9 nonostante un soggiorno molto prolungato presso Alghero non pot\u00e9 visitarla con sua grande frustrazione, e dovette rifarsi alla descrizione dell'altro scrittore/viaggiatore Alberto Ferrero Conte De La Marmora che scrisse il libro \"Voyage en Sardaigne\".\nAll'interno si trovano:\nLa parte non visibile al pubblico \u00e8 costituita dal lago dei Funghi, galleria del Metr\u00f2, lago Semilunare di 70\u00a0m di lunghezza e 52\u00a0m di profondit\u00e0.\nMorfologia.\nLa lunghezza totale della grotta \u00e8 stimata approssimativamente intorno ai 4\u00a0km, ma solo alcune centinaia di metri sono visitabili dal pubblico. All'interno si trovano conformazioni calcaree come stalattiti e stalagmiti, e un lago salato di circa 120 metri di lunghezza, il cui livello \u00e8 lo stesso di quello del mare. La grotta fu un tempo abitata dalla Foca monaca, ma al giorno d'oggi non vi \u00e8 pi\u00f9 traccia.\nAltre grotte.\nNelle vicinanze si trovano anche altre decine di grotte sia di superficie che subacquee: le pi\u00f9 conosciute tradizionalmente sono la grotta dei Pizzi e Ricami, accessibile solo via mare e la gigantesca grotta dell'Altare meglio conosciuta come Grotta Verde, visitabile con speciale permesso e con ingresso possibile da terra situato circa 100\u00a0m prima del piazzale parcheggio di Capo Caccia. Quest'ultima grotta \u00e8 molto importante dal punto di vista scientifico poich\u00e9 vi sono dei graffiti neolitici e vi state ritrovate sepolture e vasellame risalenti al neolitico. Sott'acqua inoltre esistono molte altre grotte ubicate circa 100\u00a0m a sud, sotto la punta del massiccio di Capo Caccia, che compongono un vasto sistema carsico sommerso in cui la grotta pi\u00f9 famosa e vasta \u00e8 quella di Nereo.\nCinema.\nNell'estate del 1978 nella grotta di Nettuno \u00e8 stato girato il film \"L'isola degli uomini pesce\" con regia di Sergio Martino e con protagonista Barbara Bach. La grotta \u00e8 diventata quindi per circa 2 mesi un gigantesco set dove sono stati costruiti una piccola nave ed una piattaforma in stile ottocentesco simile agli ambienti delle avventure fantascientifiche dei racconti di Jules Verne. Il film \u00e8 uscito in Italia nel 1979 e distribuito in tutto il mondo ."}
{"id": "1716176", "revid": "110157", "url": "https://it.wikipedia.org/wiki?curid=1716176", "title": "Chiesa di Santa Maria dei Ghirli", "text": "La chiesa di Santa Maria dei Ghirli, meta di pellegrinaggio, \u00e8 un edificio religioso che si trova a Campione d'Italia, su un terrazzo direttamente raggiungibile dal lago mediante una monumentale \"scalinata\" doppia di quattro rampe. La chiesa contiene importanti cicli di \"affreschi\" databili dal Trecento fino al Seicento, alcuni dei quali attribuiti a Isidoro Bianchi.\"\" \nStoria.\nDocumentata gi\u00e0 dall'874 quale chiesa dedicata alla Madonna, fu ricostruita durante i sec. XIII-sec. XIV. Lavori di trasformazione furono condotti tra gli anni 1623-1625 e il 1634, forse diretti dall'artista locale Isidoro Bianchi, durante i quali s'innalz\u00f2 il tiburio e s'impost\u00f2 la volta della navata. \nIl pronao tardobarocco prospiciente il lago fu concepito quale arco di trionfo dall'asse fortemente accentuato, aggiunto intorno agli anni 1720-1740, \u00e8 delimitato ai lati da due colonne con l'architrave mistilineo; sulla cimasa: la \"Colomba dello Spirito Santo\" con putti e vasi; sulla volta: stucchi policromi. \nI semplici portici laterali sono coperti da tetti a spiovente unico. Il portico a nord poggia contro il basso \"campanile gotico\" sopraelevato nel sec. XVII, con tetto conico. \nSopra il presbiterio barocco a pianta quadrata s'innalza una cupola con tiburio ottagonale scandito da finestre cieche a sesto ribassato (solo quella a sud \u00e8 aperta) e oculi, e sormontata da una lanterna. Il coro rettangolare allineato termina in una nicchia per altare; la sagrestia si trova posteriormente. Restauri condotti negli anni 1962-1970.\nL'appellativo \"dei Ghirli\" rimanda metaforiacamente ai tanti maestri campionesi emigrati per lunghi periodi lontano da casa, in maniera simile a quanto fatto dalle rondini (in dialetto locale chiamate, appunto, \"Ghirli\").\"\"\nAffreschi esterni.\nGli \"affreschi esterni\", scoperti negli ultimi anni dell'Ottocento, furono restaurati con criteri specialistici solo a partire dal 1962. \nSulla parete esterna a sud si conserva un mirabile \"Giudizio universale\": Cristo giudice siede su un trono d'impianto architettonico gotico, contornato da \"angeli riccamente abbigliati, recanti gli strumenti della Passione\"; ai lati: \"gruppi di dannati e di beati\" dipinti con particolare realismo; nella zona inferiore sta la \"raffigurazione dell'Inferno\" su sfondo rosso cupo, in cui sono rappresentati vari tormenti inflitti ai peccatori. \nIl carattere trascendentale dell'affresco viene indicato in alto dal \"Sole, dalla Luna\" e dalle \"figure allegoriche dei Quattro elementi\" (aria, terra, fuoco, acqua). Un\"iscrizione\" datata 1400 cita gli esecutori dell'opera, gli artisti milanesi Lanfranco De Veris e suo figlio Filippolo (una copia antica della stessa scritta, incisa in marmo, si trova murata nel primo pilastro del portico).\nSopra il portale laterale: \"affresco\" dell\"Annunciazione\", datato 1474; sul secondo pilastro: \"figura di un Santo monaco con una spada\", del 1410 circa; sull'ultimo pilastro: \"Madonna col Bambino\", datata 1480. Le \"Scene del Paradiso Terrestre\" tratte dalla Genesi e i Santi patriarchi \"Abramo e Mos\u00e8\" e gli \"apostoli Giacomo Maggiore e Giovanni Evangelista\", entro una partitura rinascimentale dipinta, opere del 1514, attribuiti a Domenico Pezzi di Drano (Valsolda) detto Sursnicus, tuttavia di recente si \u00e8 fatto il nome di Bernardino Marchiselli detto Bernazzano; in origine erano sotto il portico nord, poi furono strappate e qui trasferite nel 1893. Sulla parete est: \"Sant'Ambrogio\", del sec. XVII; sotto il portico nord: \"affresco\" coi Santi \"Rocco e Sebastiano\" del 1500 circa; attorno al portale laterale, ora murato, resti di ornamenti trecenteschi e a sinistra: \"affresco\" quasi illeggibile raffigurante la \"Madonna\". A sinistra della facciata: \"Madonna col Bambino\", del 1461.\nL'interno.\nAll'interno l'aula presenta una navata a due campate ornata da un cornicione perimetrale su cui s'imposta la volta a botte. Le pareti sud e nord sono scandite da un'articolazione seicentesca di lesene con capitelli ionici fra coppie di arconi (quelli della controfacciata sono stati tolti); nei pennacchi e sul cornicione si trovano figure di angeli e putti in stucco e sulla volta vigorose fasce in stucco, attribuiti alla bottega di Bianchi, in particolare ai suoi figli Pompeo e Francesco.\nGli affreschi gotici degli anni 1350-1360, eseguiti da un anonimo maestro giottesco lombardo (cui si deve anche il ciclo nella chiesa parrocchiale di Santa Maria Assunta a Brione Verzasca) che palesa affinit\u00e0 riferibili anche a Giovanni da Milano, rivestono la parete sud della navata e delle controfacciata con venti episodi della vita di san Giovanni Battista: Annuncio dell'angelo a Zaccaria, Visitazione, Nascita, Imposizione del nome, Eremita nel deserto, Predicazione, Battesimo nel Giordano, Rimprovero ad Erode, Incarcerazione, Visita dei discepoli, Cristo li riceve, Salom\u00e8 chiede la testa, Decapitazione, Salom\u00e8 offre la testa ad Erodiade, Testa sepolta in carcere; Deposizione del martire, Incontro al Limbo coi genitori, l'imperatore romano Giuliano fa riesumare il corpo del Battista, Cremazione, Ritrovamento della testa e sua Adorazione; sullo zoccolo: riquadri con la raffigurazione dei mesi. Sulla parete nord, assai interessanti dal punto di vista iconografico, stanno altri affreschi, nella prima campata: i Quattro Santi Coronati (protettori dei lapicidi) in una scena che riproduce l'ambiente di lavoro in una bottega medievale, (allusione ai Maestri campionesi), e accanto Cristo sacerdote e pontefice vestito di una tunica e con una mitra sul capo (richiamo al Volto Santo nella cattedrale di Lucca), eseguiti dalla cerchia del Maestro delle Storie del Battista, degli ultimi decenni del Trecento; nella seconda campata: strati di affreschi frammentari di varie epoche raffiguranti sant'Ambrogio, la Risurrezione di Lazzaro, l'Ultima Cena e un'architettura illusionistica dipinta forse da Isidoro Bianchi nel 1612. La zona del presbiterio e del coro fu completamente affrescata in due tappe tra il quarto e quinto decennio del Seicento da Bianchi, che ne fece il suo capolavoro, ornata di stucchi attribuiti ai figli e alla bottega. Nel presbiterio, separato dalla navata, con un'inferriata, sulle pareti laterali: Sposalizio della Vergine e Presentazione al tempio, in grandi scenari architettonici; nei pennacchi della cupola: le sibille Frigia, Egizia, Samia e Tiburtina; nel tamburo: riquadri con l'Assunta, due gruppi di apostoli e sibille Delfica, Romana, Ellespontica e Persica; nella cupola: Dio Padre attorniato da angeli; sull'arco trionfale: Annunciazione e, inferiormente, i Santi e Maurizio. Il coro ha una volta a crociera ornata di erme angeliche e putti in stucco; nelle vele: gruppi di putti; nel sottarco: busti di profeti; nella lunetta sopra l'altare maggiore: Adorazione dei Magi, forse di Isidoro Bianchi. L'altare maggiore con colonne di colore nero, forse progettato dalla bottega dei Bianchi, reca un paliotto marmoreo con dipinta la Nascita della Vergine, del XVIII secolo; nella mostra d'altare: trittico in pietra: al centro, statua tardogotica della Vergine, ridipinta nel XVIII secolo, con ai lati nelle nicchie laterali, le statue barocche dei santi Maria Maddalena e Rocco; nella lunetta soprastante: Crocefissione e due gruppi di oranti, maschili e femminili. Alle pareti laterali: oli su tela con l'Arca di No\u00e8 e Maria che si reca al tempio, copia del quadro del Tintoretto nella chiesa di Santa Maria della Scala a Venezia."}
{"id": "1716177", "revid": "1305772", "url": "https://it.wikipedia.org/wiki?curid=1716177", "title": "Calmucco", "text": ""}
{"id": "1716178", "revid": "1699816", "url": "https://it.wikipedia.org/wiki?curid=1716178", "title": "Salvation (The Cranberries)", "text": "Salvation \u00e8 il singolo principale del terzo album dei Cranberries \"To the Faithful Departed\". Il brano ha ottenuto un buon successo negli Stati Uniti (dove ha raggiunto la vetta della Billboard's Modern Rock chart per quattro settimane) ed in Inghilterra, ed ha mostrato il cambiamento di stile del gruppo, affacciatosi ad un sound pi\u00f9 duro e cupo.\nPer la canzone, contro l'uso della droga, era stato prodotto anche un video musicale, in cui in particolare spiccava la figura di un pagliaccio sulla cui testa spuntavano fuori diversi aghi."}
{"id": "1716179", "revid": "1305772", "url": "https://it.wikipedia.org/wiki?curid=1716179", "title": "Buriato", "text": ""}
{"id": "1716180", "revid": "1543377", "url": "https://it.wikipedia.org/wiki?curid=1716180", "title": "Urushiol", "text": "L'urushiol (pronunciato ), noto anche come urusciolo, \u00e8 un olio che si trova in alcune piante della famiglia delle Anacardiaceae, specialmente il \"Toxicodendron\" \"spp.\" (ad es. quercia velenosa, edera velenosa o sommacco velenoso). Si trova anche nel guscio di noce del frutto dell'anacardo (\"Anacardium occidentale\") e sulla buccia del frutto del mango. Causa al contatto un'irritazione allergica della pelle, nota come dermatite da contatto indotta dall'urushiol. Il nome deriva dalla parola giapponese \"urushi\", che indica una lacca prodotta in Asia orientale dalla linfa degli alberi di \"kiurushi\" (\"albero della lacca\"). L'ossidazione e la polimerizzazione dell'urushiol nella linfa dell'albero in presenza di umidit\u00e0 consentono di formare una lacca dura, che si usa per produrre le tradizionali lacche cinesi e giapponesi.\nL'urushiol \u00e8 un liquido giallo con un punto di ebollizione di 200-210\u00a0\u00b0C. \u00c8 parzialmente miscibile nell'alcol e nell'etere, ma quasi immiscibile in acqua. Chimicamente, l'urushiol \u00e8 una miscela di parecchi composti organici strettamente legati. Ciascuno consiste di un catecolo sostituito da una catena alchilica che ha 15 o 17 atomi di carbonio. Il gruppo alchilico pu\u00f2 essere saturo o insaturo; l'olio di urushiol \u00e8 una miscela di molecole sature ed insature. L'esatta miscela dipende dalla specie della pianta. Ad esempio, l'urushiol della quercia velenosa contiene perlopi\u00f9 catecoli con catene laterali di C17, ma l'edera velenosa ed il sommacco velenoso contengono per la maggior parte catecoli con catene laterali di C15. La reazione allergica \u00e8 dipendente dal grado d'insaturazione dalla catena alchilica. Meno della met\u00e0 della popolazione generale reagisce all'urushiol saturo da solo, ma oltre il 90% reagisce all'urushiol contenente almeno due gradi di insaturazione (doppi legami). \nSi pensa che esistano linfociti T specifici per l'uroshiol, come per altre forme apteniche chimicamente reattive, come il dinitrofenolo o i lattami delle penicilline. In questi casi, probabilmente gli apteni si legano a proteine self ed il complesso proteina-aptene viene poi riconosciuto dai linfociti T, scatenando la risposta cellulo mediata e quindi la reazione irrititativa."}
{"id": "1716182", "revid": "830939", "url": "https://it.wikipedia.org/wiki?curid=1716182", "title": "Gunnar Heiberg", "text": "Biografia.\nFu seguace di Henrik Ibsen per temi, quali l'indagine della societ\u00e0, e per le modalit\u00e0 espressive, prevalentemente naturalistiche, \nma contribu\u00ec con i suoi lavori anche alla diffusione della corrente letteraria dell'espressionismo e scrisse pezzi che per una loro componente provocatrice sollevarono scandali tali da passare nella storia del teatro norvegese. Tra le tematiche trattate, oltre a quelle sociali, ebbe una certa importanza quella dell'erotismo.\nFu autore di \"Zia Ulrica\" (1883), il suo dramma d'esordio nel quale approfond\u00ec i nascenti ideali socialisti e comunisti, \"Re Mida\" (1890), \"La tragedia dell'amore\" (1904), \"Vorrei proteggere il mio paese\" (1912).\nHeiberg si dedic\u00f2 lungamente allo studio storico della drammaturgia del suo Paese, svolgendo anche l'attivit\u00e0 di saggista e di critico."}
{"id": "1716183", "revid": "547034", "url": "https://it.wikipedia.org/wiki?curid=1716183", "title": "Immigrazione in Canada", "text": "A partire dal 1947 la legislazione in materia di immigrazione in Canada ha subito importanti cambiamenti, i pi\u00f9 sostanziali sono avvenuti con l'Immigration Act del 1976 e con l'Immigration and Refugee Protection Act del 2002.\nNel solo 2004 il Canada ha ricevuto 235.824 nuovi immigrati. I primi dieci paesi di provenienza sono stati la Cina con 37.280, l'India 28.183, le Filippine 13.900, il Pakistan 13.011, l'Iran 6.491, gli Stati Uniti 6.470, la Romania 5.816, il Regno Unito 5.353, la Corea del Sud 5.351 e la Colombia 4.600.\nAl censimento del 2001 il Canada contava 34 gruppi etnici con pi\u00f9 di 100.000 persone ciascuno, e di questi dieci ne possedevano pi\u00f9 di 1.000.000.\nStoria.\nAnche se il Canada \u00e8 un paese relativamente giovane, per millenni popolazioni diverse hanno migrato verso la sua regione geografica, seguendo spesso modalit\u00e0 e bisogni differenti tra loro.\nDal periodo del primo contatto europeo con il continente americano, si contano cinque ondate di immigrazione in Canada. La quinta \u00e8 quella attualmente in corso.\nLa prima significativa ondata migratoria (di popolazione non aborigena) si snod\u00f2 su un periodo di quasi due secoli all'indomani della scoperta di questa terra, con un lento ma progressivo insediamento francese in Quebec e Acadia. L'origine era prevalentemente europea e statunitense. Questa fase culmin\u00f2 con l'afflusso di lealisti britannici fuggiti in seguito alla rivoluzione americana e provenienti dagli stati del medio atlantico.\nLa seconda ondata proveniente dalla Gran Bretagna e dall'Irlanda fu incoraggiata dal governo coloniale del Canada in seguito alla Guerra del 1812, ed includeva regolari dell'esercito britannico che aveva servito durante la guerra. C'era la preoccupazione di un secondo tentativo di invasione da parte degli Stati Uniti e a questo si aggiungeva la necessit\u00e0 di contrastare l'influenza francofona del vicino Qu\u00e9bec all'interno dell'Alto Canada (l'odierno Ontario) a maggioranza di lingua inglese.\nUna spinta consistente a questa seconda ondata venne offerta dall'immigrazione irlandese, che era andata via via crescendo in seguito alla dura carestia che aveva colpito l'isola nel 1846. Dei centomila irlandesi che nel solo 1847 arrivarono sulle sponde del Canada si stima che uno su cinque mor\u00ec di malnutrizione e malattie. Tassi di mortalit\u00e0 prossimi al 30% a bordo delle navi potevano anche essere comuni. Molti degli Irlandesi in seguito migrarono verso gli Stati Uniti. Dal 1867 oltre l'80% degli immigrati arriv\u00f2 in Canada a bordo delle navi a vapore.\nDurante il XX secolo si registrarono due forti ondate migratorie provenienti prevalentemente dall'Europa. La prima di queste ebbe il suo picco fra il 1910 e il 1913 (oltre 400.000 giunsero in Canada nel solo 1913). La seconda trov\u00f2 il suo picco nel 1957 (282.000 arrivi). Ci\u00f2 contribu\u00ec a rendere il Canada un paese fortemente multiculturale, con una sostanziale fetta della popolazione non di lingua inglese o francese.\nUn periodo di stasi si \u00e8 verific\u00f2 negli anni fra la Prima e la Seconda guerra mondiale in cui si verific\u00f2 tra l'altro la Grande depressione.\nL'attuale ondata migratoria \u00e8 iniziata negli anni settanta, e ha visto prendere piedi l'immigrazione dai paesi del Sud del mondo. Una migrazione che ha preso corpo dal momento in cui sono state tolte le restrizioni per l'immigrazione dei non-bianchi, a partire con la nuova legge sull'immigrazione del 1967, con Lester B. Pearson come Primo Ministro, continuata con la politica del suo successore, Pierre Trudeau. Durante il governo Mulroney, sul finire degli anni ottanta, i livelli di immigrazione sono cresciuti ulteriormente oscillando tra i 225.000 e i 275.000 arrivi annui.\nDal 2001 si \u00e8 oscillato tra i 221.352 e i 262.236 arrivi all'anno.\nLe varie immigrazioni succedutesi nel corso della sua storia (e in parte ancora in corso), hanno reso il Canada un paese fortemente composito dal punto di vista etnico e culturale. Diversamente da altri paesi (in particolare i vicini Stati Uniti), dove si \u00e8 affermata nel tempo una forte tendenza all'assimilazione delle varie culture, che dovrebbero essere superate per dare vita ad un'identit\u00e0 nazionale il pi\u00f9 omogenea possibile, in Canada si \u00e8 invece affermato un modello multiculturale in senso stretto, che tende cio\u00e8 ad offrire maggiori spazi e tutele alle singole culture d'origine, come \u00e8 esplicitamente sancito nell\"Immigration Act\". Per descrivere questa realt\u00e0 multiculturale canadese si usa spesso l'espressione \"mosaico culturale\", in opposizione al modello statunitense del \"melting pot\" (letteralmente: \"crogiolo\"). \nCategorie di immigrati.\nIn generale, ci sono tre tipi dell\u2019immigrazione: immigrazione economica (lavoratori qualificati e immigrati business), ricongiungimento familiare, e rifugiati.\nImmigrazione economica. Il Ministero dell\u2019immigrazione, dei rifugiati e della cittadinanza del Canada suddivide gli immigrati economici in alcune subcategorie. Dal 2015 l\u2019immigrazione dei lavoratori qualificati a livello federale avviene tramite il servizio online Express Entry. I candidati possono registrarsi nel sistema e guadagnare dei punti in base ai loro requisiti personali, compresa l\u2019et\u00e0, istruzione, esperienza lavorativa e conoscenza delle lingue parlate in Canada. I candidati con il punteggio pi\u00f9 alto vengono selezionati con l\u2019utilizzo del sistema CRS (Comprehensive Ranking System). Dopo la valutazione di tutti i candidati, i loro profili rimangono nel sistema per 12 mesi in attesa dell\u2019esame. Una volta ottenuto l\u2019invito, i candidati sono tenuti a presentare l\u2019intero pacchetto di documenti per la residenza permanente in Canada entro i 60 giorni. Il sistema Express Entry funziona nell\u2019ambito di tre programmi federali \u2014 Federal Skilled Workers (lavoratori qualificati stranieri), Canadian Experience Class (lavoratori stranieri che hanno ottenuto un\u2019esperienza lavorativa in Canada) e Federal Skilled Trades (artigiani e professionisti tecnici). Inoltre, Express Entry accoglie una parte dei flussi dei programmi provinciali nell\u2019ambito del Provincial Nominee Program, legati con il sistema Express Entry.\nImmigrati business. L\u2019immigrazione in Canada per motivi d\u2019affari a livello federale avviene tramite il programma Startup Visa mirato all\u2019attrazione di imprenditori delle startup straniere, nonch\u00e9 tramite il programma per imprenditori autonomi nel settore della cultura e atleti professionali. Inoltre, anche molti programmi provinciali prevedono dei flussi per imprenditori.\nRicongiungimento familiare. Nell\u2019ambito di un apposito programma governativo i cittadini canadesi ed i residenti possono sponsorizzare i loro familiari e parenti vicini perch\u00e9 loro immigrino in Canada.\nSponsorizzazione dei coniugi. Tale sponsorizzazione \u00e8 prevista solo se entrambi i coniugi hanno raggiunto l\u2019et\u00e0 di 18 anni e risultano maggiorenni al momento della domanda. Gli stessi requisiti si applicano ai partner civili. Nell\u2019ottobre del 2012 \u00e8 stata introdotta la modifica concernente la residenza convenzionale per il coniuge sponsorizzato. Detta modifica prevede che nel caso in cui il matrimonio sia stato contratto meno di 2 anni fa ed i coniugi non abbiano bambini comuni, il coniuge sponsorizzato ottiene la residenza permanente in Canada solo per 2 anni durante i quali i coniugi devono convivere. Inoltre, la stessa modifica del giugno del 2015 dice che nel caso in cui dopo lo scadere del termine di 2 anni avvenga il divorzio, il coniuge sponsorizzato perde il diritto di fare da sponsor nei confronti di un eventuale nuovo partner per i prossimi 5 anni. Le restrizioni per chi non pu\u00f2 sponsorizzare il suo partner straniero sono: reclusione dello sponsor; fallimento; assistenza previdenziale ottenuta dallo stato (welfare); azioni illecite tentate nel passato; mancata corrispondenza dell\u2019assegno di mantenimento nell\u2019ambito degli obblighi relativi al matrimonio precedente; mancata restituzione di sovvenzioni ottenute dallo stato.\nSponsorizzazione dei genitori per l\u2019immigrazione in Canada. A partire del 2013, il Canada ha ridotto i termini dell\u2019esame di domande di sponsorizzazione familiare, compresa la sponsorizzazione dei genitori e/o nonni. Dal 2014 il Ministero dell\u2019Immigrazione del Canada stabilisce la quota annuale per le nuove domande presentate nell\u2019ambito di questo tipo di sponsorizzazione. Nel 2019 sono state ricevute 27000 richieste. Si stima che nel 2021 il numero di richieste ammonter\u00e0 a 30000. Tale opportunit\u00e0 di sponsorizzare i genitori e/o nonni \u00e8 stata quasi del tutto esclusa dal programma HCP (Humanitarian and Compassionate Program). In alternativa, il Canada offre il visto chiamato Super Visa per il ricongiungimento con i genitori. Tale visto prevede l\u2019entrata multipla per i genitori e/o nonni per 10 anni con l\u2019opportunit\u00e0 di stare nel paese fino a 2 anni dopo ogni entrata (parzialmente prorogabile sul territorio canadese).\nRifugiati. Immigrazione dei rifugiati e delle persone in evidente bisogno di protezione internazionale. \nAi sensi della legge sulla cittadinanza canadese, gli immigrati possono far domanda per diventare il cittadino canadese dopo aver vissuto nel paese per almeno 3 anni (1095 giorni) su 5."}
{"id": "1716184", "revid": "712828", "url": "https://it.wikipedia.org/wiki?curid=1716184", "title": "Uiguro", "text": ""}
{"id": "1716187", "revid": "124335151", "url": "https://it.wikipedia.org/wiki?curid=1716187", "title": "Maine Road", "text": "Maine Road \u00e8 stato uno stadio calcistico inglese situato nella citt\u00e0 di Manchester, costruito nel 1923 e demolito nel 2004; ha ospitato per ottant'anni le partite casalinghe del Manchester City e per tre stagioni (dal 1946 al 1949) anche quelle del Manchester United, durante la ricostruzione di Old Trafford nel dopoguerra.\nQuando venne inaugurato, Maine Road era lo stadio pi\u00f9 grande per una squadra di calcio inglese ed il secondo nel paese dopo Wembley (quest'ultimo riservato soltanto alle partite della Nazionale inglese); il record di affluenza fu registrato il 3 marzo 1934, quando 84.569 spettatori assistettero all'incontro tra il Manchester City e lo Stoke City valido per i quarti di finale della FA Cup (vittoria per 1-0 dei \"Citizens\").\nLa stagione 2002-2003 fu l'ultima del Manchester City al Maine Road, con il match finale giocato l'11 maggio 2003, quando i \"Citizens\" persero per 0-1 contro il Southampton; dall'annata successiva la squadra si spost\u00f2 nel nuovo impianto, il City of Manchester Stadium (oggi conosciuto come Etihad Stadium).\nStoria.\nCostruzione.\nIl progetto della costruzione dello stadio fu annunciato nel maggio 1922, in seguito alla decisione del Manchester City di lasciare il loro vecchio impianto, l'Hyde Road, il quale ormai era troppo piccolo ed inoltre era stato danneggiato da un incendio nel 1920. Sedici acri furono acquistati nel sud della citt\u00e0 per \u00a35.500, e la costruzione inizi\u00f2 nel tardo 1922. L'architetto Charles Swain propose una capacit\u00e0 di 120.000 posti basandosi sul disegno di Hampden Park, per\u00f2 questo progetto fu scartato e la capacit\u00e0 ridotta a 80.000 posti. Comunque il Maine Road, fu lo stesso il secondo stadio del paese, dietro il Wembley Stadium, tanto da essere chiamato \"The Wembley of the North\". La costruzione dur\u00f2 300 giorni, con il costo totale di \u00a3100.000.\nPrimi anni.\nIl primo incontro fu giocato il 25 agosto 1923 e 56.993 fan guardarono il Manchester City battere per 2-1 lo Sheffield United. Lo stadio fu diviso con i rivali del Manchester United per un periodo di tre anni dopo la Seconda guerra mondiale, dato che l'Old Trafford fu danneggiato durante i bombardamenti di Manchester.\nSpostamento e demolizione.\nNel 1990 incominciarono i lavori per ridurre il numero di posti dell'impianto, ma nel 2000 si decise di trasferire il club nel nuovo City of Manchester Stadium (oggi noto come Etihad Stadium per motivi di sponsorizzazione), completato nel 2002 per ospitare i Giochi del Commonwealth di quell'anno. L'ultimo gol nello stadio fu realizzato l'11 maggio 2003 dal difensore svedese del Southampton Michael Svensson, mentre l'ultimo del Manchester City fu messo a segno il 26 aprile 2003 da Marc-Vivien Fo\u00e9, calciatore camerunese morto il 26 giugno seguente per un arresto cardiaco durante una partita della sua nazionale in Confederations Cup.\nIl Maine Road, una volta chiuso, rimase inutilizzato per alcuni mesi, prima che il comune di Manchester programmasse il suo abbattimento. I lavori di demolizione cominciarono nell'autunno del 2003 e furono completati nell'estate del 2004.\nAltri usi.\nAl Maine Road si sono tenuti numerosi concerti, di Rolling Stones, Simple Minds, Queen, Fleetwood Mac, Bryan Adams, Jean-Michel Jarre, Dire Straits, David Bowie (in due occasioni) e Guns N' Roses. Anche Prince si \u00e8 esibito due volte nello stadio nei primi anni novanta, cos\u00ec come i Pink Floyd nel 1988. Nel 1974 fu David Cassidy, idolo degli adolescenti, a suonare nello stadio. L'esibizione di maggiore profilo \u00e8 quella degli Oasis, gruppo di Manchester i cui membri sono grandi tifosi del Manchester City, nell'aprile del 1996. Per il gruppo fu il primo concerto come protagonisti."}
{"id": "1716189", "revid": "1699816", "url": "https://it.wikipedia.org/wiki?curid=1716189", "title": "Free to Decide", "text": "Free to Decide \u00e8 il secondo singolo estratto dal terzo album dei Cranberries \"To the Faithful Departed\". Musica e testo del brano sono stati scritti da Dolores O'Riordan, cantante del gruppo.\nTracce.\n1. Free To Decide\n2. The Picture I View\n3. Salvation\n4. Ridiculous Thoughts\n1. Free To Decide\n2. Salvation\n3. Bosnia"}
{"id": "1716190", "revid": "1428919", "url": "https://it.wikipedia.org/wiki?curid=1716190", "title": "James Hoffa", "text": "Ricopre il ruolo di presidente della International Brotherhood of Teamsters e della Alpha Tau Omega. \nBiografia.\n\u00c8 l'unico figlio di Jimmy Hoffa, che era anch'esso presidente di Autotrasportatori e fu un colluso con la mafia. \nHoffa cominci\u00f2 la sua carriera come leader della National Honor Society gi\u00e0 in et\u00e0 adolescente, e fu subito conosciuto anche per la sua grande abilit\u00e0 di giocatore di football americano. Negli anni successivi si laure\u00f2 in Economia all'Universit\u00e0 statale del Michigan nel 1963 e in Legge all'Universit\u00e0 del Michigan nel 1966, ed in seguito fu chiamato dalla Ford Foundation Fellowship per lavorare al senato del Michigan. \nNel 1968, Hoffa divent\u00f2 avvocato della sua futura societ\u00e0 di Autotrasportatori, fino al 1993; nel 1996 si candid\u00f2 per la presidenza della societ\u00e0, persa, per\u00f2, a favore di Ron Carey. Nel 1999 divenne, fino ad oggi, definitivamente presidente degli Autotrasportatori.\nNella sua vita privata, Hoffa \u00e8 sposato (con Virginia Hoffa) e ha due figli, David e Geoffrey."}
{"id": "1716195", "revid": "767487", "url": "https://it.wikipedia.org/wiki?curid=1716195", "title": "Panik (gruppo musicale)", "text": "I Panik sono un gruppo rap metal tedesco formato ad Amburgo nel 2007, attualmente duo formato dall'MC Timo Sonnenschein e dal chitarrista David Bonk.\nStoria del gruppo.\nLa band \u00e8 frutto soprattutto della forte amicizia che lega il chitarrista David Bonk e il rapper/MC Timo Sonnenschein, sono stati questi due componenti infatti a dar vita al gruppo grazie alla passione per la musica fin da bambini.\nI membri della band, tutti originari di Neum\u00fcnster a parte Franky Ziegler(voce), hanno dichiarato che sono \"mossi\" dalla rabbia e che possono esprimere correttamente tutte le loro emozioni soltanto nella loro lingua materna, ovvero il tedesco e non sono interessati a cantare in Inglese solo per raggiungere pi\u00f9 pubblico o vendere di pi\u00f9.\nLa band si \u00e8 esibita nella sua prima performance live il 2 marzo 2007 a \"The Dome\" a Mannheim. I Panik, ancora con il nome \"Nevada Tan\" si sono esibiti al primo grande Open Air dell'estate 2007, il concerto Schau nicht weg! (Don't look away!), organizzato da BRAVO e VIVA contro la violenza nelle scuole. La band \u00e8 sulla buona strada per diventare un successo internazionale: hanno avuto dei concerti in Francia, Repubblica Ceca, Russia e Svizzera (presto anche in Bielorussia). La band tedesca sta comunque avendo successo in Italia grazie all'uscita di due singoli, \"Revolution\" e \"Vorbei\". Per poter promuovere questi singoli sono stati ospiti durante l'estate 2008 di \"Community\" (un programma in onda su All Music) e successivamente di Total Request Live durante la loro tappa a Firenze.\nInizialmente il gruppo (ancora sotto il nome di Panik) era formato da Jan], David e Timo. Successivamente incontrarono anche Linke (bassista) e Juri (batterista), entrambi originari della citt\u00e0 degli altri 3 componenti, Neum\u00fcnster. Il gruppo per\u00f2 necessitava di un cantante che doveva completare i Nevada Tan: un anno dopo Franky di Heidelberg si iscrisse su un avviso d'internet dei cinque ragazzi e la decisione fu allora presa.\n\u201cHo saputo dall'inizio che potevamo creare insieme qualcosa che ancora non c'era stato finora sotto questa forma\u201d dice Franky e Timo spiega: \u201cNon volevamo accontentarci delle frontiere, soltanto perch\u00e9 un elemento mancava. Musicalmente era chiaro dove quello doveva esserci. Con Franky, abbiamo trovato un tipo realmente giusto. Abbiamo immediatamente avuto la sensazione: Ora, possiamo cominciare\u201e.\nLo sviluppo e l'amalgamazione del gruppo incisivo caratterizzava il loro suono ed il loro lavoro sulle canzoni: \u201cPrecisamente perch\u00e9 siamo sei, si pensa al primo sguardo che ci siano molte opinioni e quindi ci siano molte discussioni. Ma abbiamo trovato i nostri cammini per accelerare il processo creativo e per fare tuttavia partecipare ciascuno al lavoro sulle canzoni\u201d, dice David.\nE gli altri completano: \u201cAbbiamo utilizzato Internet per idee di canzoni o idee di testi. Allora, ciascuno poteva vedere tutto del gruppo e lavorarvi pi\u00f9 profondamente senza che ci\u00f2 causasse una discussione\u201d.\nQuando i Nevada Tan ebbero finito di comporre una scelta di canzoni, entrarono per due mesi nello studio e lavorarono intensamente sulla scorrevolezza del loro suono: \u201cViviamo per la nostra musica. Allora, tutto il resto \u00e8 secondario. Mentre i nostri amici usufruivano fuori dell'estate, siamo appena usciti dallo studio e dormiamo in sacchi a pelo\u201d racconta David sul lavoro del loro primo l'album. Nessun compromesso e del 100% loro stessi, i Nevada Tan hanno gi\u00e0 un primo scopo in vista: \u201cUn Echo Award (il pi\u00f9 grande premio della musica tedesca) \u00e8 il grande sogno di noi tutti. Il padre di Timo ne ha guadagnato uno con il suo gruppo \u201cIllegal 2001\u201d. Lo abbiamo preso in prestito e lo abbiamo messo nello studio, per ricordare che potrebbe diventare la ricompensa, se lavoriamo a fondo\u201d.\nA Gennaio 2008, a causa di problemi con il team di produzione, i Nevada Tan hanno rinunciato al loro nome e sono ritornati alle origini, con il vecchio nome della band: i Panik.\nLa fine e Il Nuovo Inizio.\nL'11 novembre \u00e8 stato annunciato sul sito ufficiale della band, che il tour di dicembre 2009 sarebbe stato l'ultimo dei Panik:il gruppo non ha pi\u00f9 le forze necessarie per continuare il progetto musicale soprattutto a causa dello stress e dei problemi legati all'industria musicali a cui i ragazzi sono legati;oltretutto, ad aggravare la situazione \u00e8 stato il successo mediocre del loro ultimo album. La maggior parte dei componenti ha preferito abbandonare il gruppo, tranne Timo e David, i due amici da sempre e i fondatori della band, che hanno tranquillizzato i fan dicendo che continueranno a creare musica e ad impegnarsi fino in fondo come hanno sempre fatto. Il 24 dicembre \u00e8 stato pubblicato sul sito ufficiale dei Panik il video di una nuova canzone,\"Es Ist Zeit\",a cui hanno lavorato David e Timo e che segna l'inizio dei \"Nuovi Panik\".Attualmente David ha detto che non hanno ancora provedduto a cercare nuovi membri, ma si vedr\u00e0 in futuro:intanto i due continueranno a comporre musica per i loro fans, mentre non si sa che direzione lavorativa prenderanno gli altri ex membri. Un anno dopo, lo stesso giorno T:mo e David pubblicano sul sito della band un video dove mostra rapper e chitarrista cantare \"Grau\", uno dei primi singoli dei Panik e \"Kinder (Is Est Nicht Krank ?) tratta dal loro ultimo album \"PANIK\" e inoltre pubblicano, sempre sul sito della band, un link da cui scaricare il nuovo singolo \"Der Wegwaise Part 2\"(la seconda parte della canzone \"Wegweiser\")\nFormazione.\nAttuale\nEx componenti\nDiscografia.\nSingoli.\nSotto il nome di Nevada Tan:\nSotto il nome di Panik:"}
{"id": "1716205", "revid": "547034", "url": "https://it.wikipedia.org/wiki?curid=1716205", "title": "Sofia Amalia di Brunswick-L\u00fcneburg", "text": "Biografia.\nSofia Amalia nacque nel Castello di Herzberg a Herzberg am Harz, figlia di Giorgio, Duca di Brunswick-L\u00fcneburg, e di sua moglie, Anna Eleonora di Assia-Darmstadt.\nMatrimonio.\nSofia Amalia spos\u00f2, il 1\u00ba ottobre 1643, il principe Federico presso il Castello di Gl\u00fccksburg, e vissero a Brema. Il matrimonio fu combinato nel 1640 poich\u00e9 fu considerato adatto alla condizione dello sposo che era arcivescovo di Brema e non destinato ad a salire al trono. Dal 1646 al 1647 vissero in condizioni umili a Flensborg prima che il suo consorte fosse dichiarato erede. Divent\u00f2 regina di Danimarca nel 1648. \nLa coppia ebbe otto figli:\nRegina consorte.\nSofia Amalia era un'amante della caccia e, nonostante la difficile situazione economica del Regno, era il centro di una vita di corte sontuosa, con esclusivi articoli di lusso e grandi feste, che gettavano la gloria del potere reale. Organizzava feste in maschera e trasmise la moda francese in Danimarca. Mentre il marito era introverso, Sofia Amalia divenne il centro della vita sociale a corte.\nInfluenza politica.\nNella prima parte del regno di Federico III e pi\u00f9 tardi, durante il regno di suo figlio Cristiano V, Sofia Amalia ebbe una notevole influenza politica. Era interessata alla politica e raccolse seguaci distribuendo favori.\nProbabilmente prese parte alla decisione di introdurre la monarchia assoluta. Questo accadde mentre la popolarit\u00e0 della coppia reale era al massimo dopo l'assedio svedese di Copenaghen nel 1658-1660, quando i sovrani avevano offerto un grande sostegno alla popolazione. \nTra il 1669 e il 1673 fu costruito il palazzo di Sophie Amalienborg, dove attualmente si trova il Palazzo di Amalienborg. Qui Sofia Amalia visse negli anni della sua vedovanza.\nMorte.\nMor\u00ec il 20 febbraio 1685, a Copenaghen. Fu sepolta nella cattedrale di Roskilde."}
{"id": "1716208", "revid": "115543905", "url": "https://it.wikipedia.org/wiki?curid=1716208", "title": "Promises (The Cranberries)", "text": "Promises \u00e8 il primo singolo estratto dal quarto album dei Cranberries \"Bury the Hatchet\" del 1999. Musica e testo del brano sono stati scritti da Dolores O'Riordan, cantante del gruppo."}
{"id": "1716209", "revid": "1305772", "url": "https://it.wikipedia.org/wiki?curid=1716209", "title": "Vietnamita", "text": ""}
{"id": "1716213", "revid": "92920", "url": "https://it.wikipedia.org/wiki?curid=1716213", "title": "Animal Instinct (The Cranberries)", "text": "Animal Instinct \u00e8 un singolo del gruppo musicale irlandese The Cranberries, pubblicato il 5 luglio 1999 come secondo estratto dal quarto album \"Bury the Hatchet\".\nDescrizione.\nMusica e testo del brano sono stati scritti da Dolores O'Riordan, cantante del gruppo, e Noel Hogan."}
{"id": "1716214", "revid": "131358", "url": "https://it.wikipedia.org/wiki?curid=1716214", "title": "Alfred Garryevi\u010d Schnittke", "text": ""}
{"id": "1716218", "revid": "1699816", "url": "https://it.wikipedia.org/wiki?curid=1716218", "title": "Just My Imagination", "text": "Just My Imagination \u00e8 il terzo singolo estratto dal quarto album dei Cranberries \"Bury the Hatchet\" del 1999. Musica e testo del brano sono stati scritti da Dolores O'Riordan, cantante del gruppo, e da Noel Hogan.\nL'11 aprile del 2000 \u00e8 uscita anche una versione italiana in edizione limitata.\nClassifiche.\nNella terza settimana del 2018, in seguito alla morte di Dolores O'Riordan, la canzone raggiunge la posizione numero 95 della classifica ufficiale italiana Top Singoli FIMI."}
{"id": "1716223", "revid": "287204", "url": "https://it.wikipedia.org/wiki?curid=1716223", "title": "Operazione manifesti cinesi", "text": "L'Operazione manifesti cinesi fu una campagna di disinformazione contro il Partito Comunista Italiano, apparentemente proveniente da esponenti interni al partito stesso, ma in realt\u00e0 promossa dall\"'Ufficio Affari riservati\" del Ministero dell'interno italiano, diretto da Federico Umberto D'Amato con la collaborazione del direttore del periodico \"Il Borghese\", Mario Tedeschi, che diede l'incarico di affiggere i \"manifesti cinesi\" a Stefano Delle Chiaie del movimento neofascista di Avanguardia Nazionale, il quale a sua volta mand\u00f2 alcuni giovani di Avanguardia, che furono fermati mentre affiggevano i manifesti e poi rilasciati.\nStoria.\nL'operazione, durata per tutta la seconda met\u00e0 degli anni sessanta, consisteva nell'affissione illegale di manifesti che, a dispetto del nome che ne fece poi la fortuna, erano in realt\u00e0 inneggianti alla Unione Sovietica stalinista. I manifesti erano a firma di fantomatici gruppi comunisti italiani stalinisti, come il Partito comunista marxista-leninista. Furono scritti dal giornalista Giuseppe Bonanni, del \"Borghese\".\nLe principali affissioni avvennero a Roma, Milano, Mestre (ad opera di Martino Siciliano, Delfo Zorzi e Paolo Molin), Venezia, Padova. Questo con un duplice scopo: fomentare divisioni all'interno della sinistra, ed impaurire l'opinione pubblica di fronte all'esistenza di tali gruppi estremisti, secondo la dottrina Operazione Chaos, un piano della CIA elaborato nel 1967 dal direttore del controspionaggio James Angleton su ordine dell'amministrazione Johnson, ripresa nell'opuscolo \"Notre action politique\" pubblicato dall'Aginter Press e nota in Italia come strategia della tensione."}
{"id": "1716228", "revid": "1699816", "url": "https://it.wikipedia.org/wiki?curid=1716228", "title": "Analyse", "text": "Analyse \u00e8 il primo singolo estratto dal quinto album dei Cranberries \"Wake Up and Smell the Coffee\" del 2001. Musica e testo del brano sono stati scritti da Dolores O'Riordan, cantante del gruppo.\nIl video.\nIl video clip di \"Analyse\", l'unico in cui compare solo la cantante Dolores O'Riordan e in cui sono totalmente assenti gli altri membri del gruppo, fu anticipato sul sito ufficiale dei Cranberries e distribuito nell'estate del 2001 con largo anticipo rispetto alla pubblicazione del singolo e dell'album \"Wake Up and Smell the Coffee\".\nLe riprese furono effettuate in parte nel quartiere finanziario di Londra, nella metropolitana e nei pressi di un aeroporto della capitale inglese. Protagonista del video \u00e8 la sagoma completamente nera di un uomo che all'inizio si \"stacca\" da un cartello stradale e che poi esplora i dintorni in un ambiente fortemente urbanizzato e degradato fino a trovare una forma di consolazione sdraiandosi sull'erba di un prato di periferia. Un'idea del genere fu ripresa nel video clip della canzone \"Per me \u00e8 importante\" degli italiani Tiromancino nel 2002.\nNel video Dolores O'Riordan \u00e8 spesso ripresa alla base di alti edifici e di grattacieli sorvolati da aeroplani di linea.\nDopo i fatti dell'11 settembre 2001 con la distruzione delle torri gemelle di New York, fu evidente che le immagini del video dei Cranberries richiamavano incredibilmente quei fatti, anticipandoli di poche settimane. Dopo l'11 settembre, e pochi giorni prima della pubblicazione del singolo, avvenuta il giorno 18, il video clip fu ritirato e ne fu distribuita una nuova versione in cui erano scomparsi gli aerei e una scena in cui originariamente era presente la tipica sagoma di un cadavere, disegnata sul terreno e utilizzata per i rilievi forensi, fu sostituita da un disegno floreale realizzato con il gesso."}
{"id": "1716237", "revid": "1699816", "url": "https://it.wikipedia.org/wiki?curid=1716237", "title": "Time Is Ticking Out", "text": "Time is Ticking Out \u00e8 il terzo singolo estratto dal quinto album dei Cranberries \"Wake Up and Smell the Coffee\" del 2001. Musica e testo del brano sono stati scritti da Dolores O'Riordan, cantante del gruppo e Noel Hogan.\nIl video si ispira al Mago di Oz e mostra Dolores O'Riordan che cammina su una strada di mattoni gialli, e canta in mezzo a campi di girasoli con la band. Lungo il cammino incontra personaggi che seguono il testo della canzone stessa.\nAntefatti.\nIl brano musicale \"Time Is Ticking Out\" \u00e8 stato ispirato dall'attivit\u00e0 svolta dall'attivista Ali Hewson con Chernobyl Children International e, per tale motivo, i proventi del singolo sono stati donati a tale associazione."}
{"id": "1716239", "revid": "1699816", "url": "https://it.wikipedia.org/wiki?curid=1716239", "title": "This Is the Day (The Cranberries)", "text": "This Is the Day \u00e8 un singolo estratto dal quinto album dei Cranberries \"Wake Up and Smell the Coffee\". Pubblicato nel 2002, \u00e8 stato interamente registrato l'anno prima presso i Windmill Lane Studios a Dublino."}
{"id": "1716246", "revid": "367445", "url": "https://it.wikipedia.org/wiki?curid=1716246", "title": "Il Nucleo", "text": "Il Nucleo \u00e8 un gruppo musicale italiano composto da Andrea Zanichelli, Luca Canei, Mauro Buratti e Marcello Presi, nato nel 1998 a Reggio Emilia, attivo fino al 2010. La band \u00e8 ritornata all'attivit\u00e0 nel 2018.\nBiografia.\nDopo un EP omonimo autoprodotto, uscito nel 1999, il loro album di debutto \u00e8 \"Meccanismi\" (BMG), prodotto da Luca Pernici e anticipato nella primavera del 2003 dal singolo \"Sospeso\" con il quale partecipano a Festivalbar. Il disco \u00e8 promosso da un tour in Italia. Altri singoli estratti sono la title-track \u201cMeccanismi\u201d e \"Oggi sono un demone\". Nella primavera del 2005 il singolo \"27 aprile\" introduce il secondo album \"Essere romantico\" (BMG/Sony) e il gruppo apre i concerti per Lenny Kravitz e Ligabue al campovolo di Reggio Emilia.\nNell'aprile 2008 esce il singolo \"Cambiano le cose\" e nel mese di giugno il terzo album, \"Io prendo casa sopra un ramo al vento\" (Riservarossa/Warner). La band apre nuovamente i concerti di Ligabue per tutto il tour, esibendosi fra l'altro a San Siro e allo Stadio Olimpico di Roma.\nL'uscita del singolo \"Maledetto mare\" nell'estate 2009, anticipa le ultime date del tour della band, che decide di fermarsi, congedandosi dal pubblico in occasione dell'ultima data, nella propria citt\u00e0 natale, Reggio Emilia, dopo aver annunciato lo scioglimento sulla propria pagina facebook. Nella primavera del 2017 i componenti originali della band si ritrovano e decidono di ripartire dopo anni di inattivit\u00e0, e nel novembre 2018 iniziano le sessioni di registrazione del quarto album, dal titolo \"Oltre\", uscito il 7 dicembre 2020, anticipato dal singolo \"Cellule impazzite\" (Latlantide), uscito il 13 gennaio 2020. Ad aprile 2020 la band pubblica un secondo singolo dal titolo \"Cammina con me\" accompagnato da un video girato interamente con un cellulare e con la regia remota."}
{"id": "1716248", "revid": "1644519", "url": "https://it.wikipedia.org/wiki?curid=1716248", "title": "Primera Divisi\u00f3n (Nicaragua)", "text": "La Primera Divisi\u00f3n \u00e8 il campionato di calcio di massima serie del Nicaragua. Venne creato nel 1931 ed \u00e8 composto da dieci squadre.\nFormula.\nLa formula attuale del campionato prevede la divisione in due tornei nel corso della stagione (Apertura e Clausura), ciascun torneo \u00e8 composto da 8 squadre che si affrontano in gare di andata e ritorno. Le prime quattro squadre qualificate accedono alle semifinali e poi alla finale, entrambe disputate in gare di andate e ritorno. Alla fine della stagione la squadra campione del Torneo Apertura affronta la vincente del Torneo Clausura per decretare il campione nazionale, se entrambi i tornei vengono vinti dallo stesso club il titolo viene assegnato automaticamente.\nStoria.\nIl campionato venne disputato per la prima volta nel 1931. Dal 1985 il torneo ha assunto la denominazione di \"Campeonato nacional\" e vi prendono parte squadre provenienti da tutto il paese. Sino al 1994 il torneo si disputava durante l'anno solare, a partire dalla stagione 1994-95 la manifestazione ha cominciato a svolgersi a cavallo degli anni solari, sul modello dei campionati europei. Sino al 2003 il campionato si svolgeva con la formula di un torneo unico che, suddiviso in varie fasi, laureava un campione nazionale dopo una partita di finale. Dal 2004 venne adottata la formula ancora in vigore che prevede due tornei stagionali i cui campioni si scontrano in una gran finale che decreta il campione nazionale."}
{"id": "1716250", "revid": "324090", "url": "https://it.wikipedia.org/wiki?curid=1716250", "title": "Stars (The Cranberries)", "text": "Stars \u00e8 il primo ed unico singolo ad essere estratto da \"Stars - The Best of 1992 - 2002\", greatest hits dei Cranberries, pubblicato nel 2002. Scritto da Dolores O'Riordan e Noel Hogan, il brano \u00e8 l'ultimo singolo pubblicato prima della pausa dal 2003 al 2009."}
{"id": "1716265", "revid": "819238", "url": "https://it.wikipedia.org/wiki?curid=1716265", "title": "Ferrovia Marmifera Privata di Carrara", "text": "La ferrovia Marmifera Privata di Carrara era una ferrovia industriale a scartamento normale, adibita al trasporto del marmo dalle cave del comune di Carrara alle segherie e al Porto di Carrara. Oper\u00f2 dal 1876 al 1964, quando fu chiusa a seguito della decisione del Comune di Carrara di trasformare la societ\u00e0 da ferroviaria ad automobilistica per il trasporto del marmo su camion.\nStoria.\nLa ferrovia Marmifera nacque a partire dall'iniziativa di una societ\u00e0 a capitale privato formata dal cavaliere fiorentino Giuseppe Troyse-Barba, dal segretario comunale di Carrara Giuseppe Fossati e dall'ingegnere del Comune di Carrara che nel 1866 ricevettero la concessione per la costruzione. Dopo la morte di Troyse-Barba e la cessione di varie quote di capitale si arriv\u00f2 nel 1874 alla fondazione della vera e propria Societ\u00e0 della Ferrovia Marmifera Privata di Carrara.\nIl primo progetto esecutivo per la costruzione della ferrovia fu elaborato nel 1869 dagli ingegneri Pietro Ganzoni e Carlo Willy e port\u00f2 alla realizzazione dei primi due tronchi della ferrovia ( in totale) che furono inaugurati il 10 settembre del 1876. Questi due tronchi collegavano il porto di Marina di Carrara alle pendici dei bacini di escavazione (il capolinea era ubicato nella zona chiamata \"Piastra\" nel bacino di Torano-Ravaccione) e nella zona tra Carrara e Avenza (fra le stazioni di Avenza e di San Martino) si raccordavano alla preesistente ferrovia Avenza-Carrara, lunga circa , gestita dalle SFAI. Il tronco da Avenza a Marina si raccordava al preesistente pontile caricatore costruito da William Walton nel 1855 e che rimase attivo per circa 70 anni.\nUn successivo ampliamento verso il cuore dei bacini marmiferi fu proposto nel 1885 da parte degli ingegneri Sartorio e Leoni. I lavori iniziarono nel 1887 e il nuovo ramo venne inaugurato il 15 maggio del 1890. Con questo ampliamento la ferrovia riusc\u00ec ad accelerare notevolmente i tempi di spostamento dei marmi verso il mare e rappresent\u00f2 la prima alternativa meccanizzata agli antichi metodi di movimentazione dei blocchi, che storicamente venivano trasportati con carri trainati da buoi.\nLa ferrovia si afferm\u00f2 rapidamente ottenendo quote sempre maggiori di mercato nel trasporto del marmo. A parte una breve flessione indotta dalle requisizioni di mezzi durante la prima guerra mondiale, la ferrovia Marmifera continu\u00f2 a espandere il proprio fatturato fino al 1926, quando gli effetti della crisi economica del settore del 1927 e poi la crisi americana del 1929 contrassero considerevolmente il mercato del marmo.\nCome segnalato da una guida del Touring Club Italiano edizione 1916, era possibile per chi volesse visitare le cave, inoltrare una richiesta alla Societ\u00e0 al fine che questa attaccasse al convoglio una vettura capace fino a 25 posti per consentire la visita. La visita era gratuita e veniva sollecitata dalla stessa guida la mancia a favore e beneficio dei ferrovieri.\nIl massimo periodo di attivit\u00e0 venne raggiunto nel 1926, con circa di marmo trasportato all'anno su totali di percorso tra linea e raccordi.\nCon la Seconda guerra mondiale la linea sub\u00ec pesanti danni a causa dei bombardamenti e dei sabotaggi, portando la Societ\u00e0 Marmifera prossima al fallimento. Nel 1945 il ponte di Anderlino sulla tratta Avenza-Carrara sub\u00ec un bombardamento e questo caus\u00f2 l'interruzione della linea. Fu seriamente danneggiato anche il Ponte del Boccalone nel cuore della citt\u00e0. In seguito i ponti furono ricostruiti.\nNel dopoguerra i tracciati principali tornarono operativi, ma la concorrenza sempre pi\u00f9 forte costituita dal trasporto su gomma e l'assenza di investimenti decret\u00f2 l'obsolescenza dell'intero sistema ferroviario, che venne definitivamente chiuso e smantellato a partire dal 15 maggio 1964.\nNegli anni 2000 si \u00e8 pi\u00f9 volte pensato di riqualificare il percorso della ferrovia, ad esempio di realizzare una ferrovia metropolitana e una ciclovia sull'ex tracciato Carrara-Avenza - Carrara-San Martino che per\u00f2 non ha mai fatto parte della Ferrovia Marmifera Privata di Carrara in quanto realizzato precedentemente e di propriet\u00e0 dalle Ferrovie dello Stato (precedentemente di Strade Ferrate dell'Alta Italia e poi di Societ\u00e0 Italiane per le Strade Ferrate del Mediterraneo). Tuttavia esse non furono mai realizzate.\nIl disegno stilizzato del viadotto di Vara barrato da una X rossa divenne, nel 2020, uno dei simboli del movimento No Cav.\nCaratteristiche.\nLa ferrovia venne esercita con trazione a vapore. Il percorso partendo dal basso scavalcava la ferrovia Tirrenica e, sempre in salita, raggiungeva la sua quota massima in localit\u00e0 Ravaccione, a , affrontando una pendenza massima del 60 per mille. Arrivava fino al 70 per mille sui binari di salvamento di Miseglia Superiore e Tarnone.\nVennero utilizzate inizialmente locomotive a vapore costruite in Germania dagli stabilimenti di Krauss, Henschel e Hanomag; successivamente vennero sostituite da modelli fabbricati dagli stabilimenti Ansaldo e Breda.\nPercorso.\nLungo tutto il percorso si contavano 17 impianti tra stazioni e piazzali di caricamento (Avenza, Fiorino, Peghini, Carrara San Martino, Carrara Monterosso, Miseglia Inferiore-Superiore, Torano, Piastra, Betogli, Tarnone, Fantiscritti, Ravaccione, Colonnata, Gioia, Marina di Carrara e Covetta).\nIl tratto di prolungamento verso il molo caricatore di Marina di Carrara, raccordata con il piazzale est della stazione di Carrara-Avenza, nel percorrere via Piombara intersecava a raso il binario della tranvia elettrica Carrara-Marina, per poi proseguire parallela ad essa con un percorso pi\u00f9 ad ovest rispetto all'asse del viale XX Settembre su cui correva la tranvia. Vi era inoltre anche un collegamento con il sistema di raccordi industriali localizzato all'interno della stazione di Marina di Carrara.\nMolte delle opere di ingegneria civile che furono realizzate per la costruzione della ferrovia sono ancora esistenti; alcune di esse sono adibite alla circolazione stradale. Tra esse si ricordano la galleria tra Fantiscritti e Ravaccione, i ponti di Vara, i ponti in ferro di Vezzala e Ravaccione, i viadotti di Miseglia.\nNei pressi dei ponti della Genova-Pisa e Avenza-Carrara, vicino alla prima rotatoria verso Marina, \u00e8 presente anche un piccolo tratto non recuperato ormai senza sedime e armamento. Tutto il resto del tracciato Avenza-Marina di Carrara \u00e8 stato convertito in percorso stradale.\nTraffico.\nIl traffico che caratterizz\u00f2 la ferrovia \u00e8 stato prevalentemente di tipo merci per il trasporto dei marmi dalle cave fino alla stazione di Avenza e quindi fino al Porto di Marina di Carrara.\nPer un certo periodo si \u00e8 anche operato il servizio viaggiatori sul tratto Avenza-Marina, autorizzato con decreto prefettizio il 17 luglio 1891.\nMateriale rotabile.\nIl materiale rotabile utilizzato sulla ferrovia erano varie locomotive a vapore gruppo 835 e gruppo 895 immatricolate \"FMC N. (numero)\" (dove FMC sta a \"Ferrovia Marmifera di Carrara\", utilizzata anche dalla stessa societ\u00e0). Dalla fine degli anni cinquanta, in un tentativo di ammodernare la linea, vennero acquistate anche alcune locomotive Diesel tra cui delle locomotive modello Ranzi RI 100 ed RF 100, che operarono negli ultimi anni di attivit\u00e0 della ferrovia.\nLa locomotiva a vapore, precedentemente nel gruppo 895 delle FS e numero progressivo 024 e poi immatricolata come FMC n. 05, che era in uso sulla Marmifera, \u00e8 conservata insieme a dei carri merci carichi di blocchi di marmo in un negozio di souvenir nei pressi del ponte in ferro subito dopo la stazione di Monterosso.\nNel 1928 la FMC inizi\u00f2 a utilizzare una locomotiva da manovra con motore a scoppio al servizio dei raccordi nel tratto di linea Avenza-Marina di Carrara. Le caratteristiche tecniche erano:\nNel 1935 una motrice a vapore della tranvia del Chianti venne donata a FMC, data la chiusura della linea tranviaria.\nSulla linea circolavano frequentemente veicoli delle FS, nello specifico carri a due sale con passo fino a 4,50 m ed esclusi quelli con passo superiore a 3,65 m a causa dei raggi di curvatura proibitivi della linea."}
{"id": "1716273", "revid": "666668", "url": "https://it.wikipedia.org/wiki?curid=1716273", "title": "BVIFA National Football League", "text": "La BVIFA National Football League \u00e8 la massima competizione calcistica delle Isole Vergini britanniche. La competizione \u00e8 stata fondata nel 2009 dopo la fusione tra la Tortola League e la Virgin Gorda League.\nNel 2012 si \u00e8 deciso di dividere le squadre in due gruppi, basati sulla posizione alla fine della stagione 2011-2012.\nLa maggior parte delle partite sono disputate allo stadio nazionale, il A.O. Shirley Recreation Ground, situato a Road Town, Tortola. Le partite si giocando anche sull'isola di Virgin Gorda."}
{"id": "1716276", "revid": "6923", "url": "https://it.wikipedia.org/wiki?curid=1716276", "title": "Banca nazionale danese", "text": "La Nationalbanken \u00e8 la banca centrale della Danimarca. Pur non essendo compresa nella zona Euro fa parte del sistema europeo delle banche centrali (SEBC). La valuta della banca \u00e8 la Corona danese.\nStoria.\nI precedenti.\nNel 1736 fu fondata la prima banca danese per sostenere l'economia. Si chiamava Den K\u00f8benhavnske Assignations-, Veksel- og L\u00e5nebank (\"Banca di assegni, cambio e prestito di Copenaghen\"), comunemente detta Kurantbank. Ne segu\u00ec l'emissione delle cosiddette \"Kurant-Banknoten\" in risdalleri danesi (\"Rigsdaler courant\") in cambio di monete d'argento. La \"Kurantbank\" stamp\u00f2 pi\u00f9 banconote di quante ne potesse \"coprire\" con le monete d'argento delle riserve. Il principale fine di questa emissione era di garantire prestiti non garantiti allo Stato danese. Quando l'impegno di convertire le banconote in argento non pot\u00e9 essere mantenuto, nel 1757, la convertibilit\u00e0 fu abolita. Contemporaneamente le cosiddette \"Kurant-Noten\" ebbero corso legale, sebbene circolassero come mera moneta cartacea.\nLa perdita di fiducia nella \"Kurantbank\" e nelle banconote da essa emesse portarono nel 1791 alla fondazione della Den dansk-norske Speciesbank (\"Banca dano-norvegiana per la moneta metallica\"). Essa ottenne il monopolio dell'emissione di cartamoneta per entrambi i regni della Danimarca-Norvegia. Un paio d'anni pi\u00f9 tardi in Danimarca si ebbe un aumento dell'inflazione in conseguenza delle spese di guerra nelle guerre napoleoniche. La conseguente bancarotta dello Stato danese port\u00f2 nel 1813 alla unione monetaria, che comprese forzatamente anche i ducati di Schleswig e Holstein, fino ad allora autonomi dal punto di vista monetario. Fu perci\u00f2 istituita una nuova banca d'emissione, la Rigsbank (\"Banca nazionale\"). Il rapporto di cambio delle banconote nella vecchia valuta (\"Kurantrigsdaler\") con quelle nella nuova moneta (\"Rigsbankdaler\") fu di 6 a 1.\nLa fondazione.\nLa banca \u00e8 stata fondata il 1\u00ba agosto 1818 dal re Federico VI con il nome di Nationalbanken i Kj\u00f8benhavn (\"Banca nazionale di Copenaghen\"), in forma di banca privata. Il Re le confer\u00ec il monopolio della emissione delle corone per novant'anni. Il suo principele compito era quello di risanare il sistema monetario. Questo obiettivo fu raggiunto gi\u00e0 nel 1830. Fra il 1840 e il 1870 crebbe l'importanza delle cassa di risparmio e delle banche private. Lo sviluppo dell'economia finanziaria si rivel\u00f2 estremamente positivo soprattutto nel settore agricolo. La Banca nazionale pot\u00e9 cos\u00ec concentrarsi sul ruolo di banca centrale.\nNel 1907 il privilegio fu prorogato fino al 1938 e nel 1914 la banca divenne l'unica banca utilizzata dal governo danese. \nL'Unione monetaria scandinava 1873\u20131921.\nNel 1873 la Danimarca e la Svezia firmarono il trattato per l'Unione monetaria scandinava, cui ader\u00ec anche la Norvegia nel 1877. Con l'unione monetaria entrarono in vigore il sistema decimale e la valuta comune. Ogni stato membro conservava la sua banca centrale (\"Riksbank\" in Svezia, \"Nationalbanken\" in Danimarca, \"Norges Bank\" in Norvegia). Per coordinarsi gli stati membri tenevano una riunione annuale relativa alla politica monetaria.\nCon l'ingresso della Danimarca nell'Unione monetaria, il tallone argenteo introdotto nel 1845 fu abbandonato in favore del tallone aureo e fu stabilita una moneta comune (\"Krona\" in Svezia e Norvegia, \"Krone\" in Danimarca).\nAccanto alle monete d'oro ognuno dei tre stati continuava a coniare i propri spiccioli in argento e bronzo. Le diverse denominazioni e pesi erano regolati nel trattato dell'Unione. Solo le monete d'oro e i vari spiccioli erano accettati come mezzi di pagamento all'interno dell'Unione monetaria. Le banconote erano disciplinate a parte: la Svezia accettava le banconote degli altri membri allo stesso valore nominale gi\u00e0 al momento dell'entrata in vigore dell'Unione. Tuttavia, ci\u00f2 venne formalmente sancito con un accordo fra Svezia e Norvegia nel 1894. Nel 1901 anche la Danimarca firm\u00f2 un accordo analogo con la Svezia. Nel 1905 l'unione personale Svezia-Norvegia fu sciolta. Conseguentemente decaddero anche gli accordi per accettare i mezzi di pagamento al valore facciale.\nLe guerre mondiali (1914\u20131945).\nCon lo scoppio della prima Guerra mondiale nel 1914 inizi\u00f2 la disintegrazione dell'Unione monetaria scandinava. Infatti, le riserve auree diminuirono e le tre banche nazionali interruppero la convertibilit\u00e0 delle banconote. Fino ad allora vigeva il divieto di esportazione dell'oro. Questo divieto aveva garantito non solo la stabilit\u00e0 valutaria fra le tre nazioni con la forza del tallone aureo, ma anche l'efficacia della loro politica monetaria. Nel 1921 il \"gold standard\" fu abbandonato e le tre nazioni sciolsero di conseguenza l'Unione monetaria.\nIn Danimarca il tallone aureo fu ripristinato gi\u00e0 nel 1924, ma l'inflazione e la Crisi rendevano difficile mantenere la parit\u00e0 fra valore facciale e oro. Perci\u00f2 in quello stesso anno fu emanata una legge valutaria con l'obiettivo di ripristinare la parit\u00e0 aurea. Questa fu raggiunta nel 1926, ma al prezzo di una deflazione e di una disoccupazione superiore al 20%. Il \"gold standard\" non poteva durare a lungo. La Crisi del 1929 condusse prima ad una rifissazione del tallone aureo e poi al suo definitivo abbandono nel 1931.\nLa banca divenne completamente indipendente dal governo nel 1936. L'obiettivo della banca, oltre all'indipendenza ed alla credibilit\u00e0 delle istituzioni del Paese \u00e8 quello di garantire la stabilit\u00e0 della corona.\nPoco prima dell'invasione tedesca della Danimarca, nel 1940, reparti militari portarono le riserve auree della Banca nazionale a New York. Dove rimasero durante l'intero conflitto. Oggi una gran parte delle riserve si trovano presso la Banca d'Inghilterra a Londra.\nNel 1944 la Danimarca ader\u00ec al Fondo Monetario Internazionale e partecip\u00f2 al sistema di Bretton Woods. Dopo la Guerra gli obiettivi primari furono la riduzione dell'inflazione e della quantit\u00e0 di denaro. nel 1945 le vecchie banconote furono sostituite con le nuove.\nIl Dopoguerra.\nNel 1967 la \"Nationalbank\" cess\u00f2 l'attivit\u00e0 di prestito ai privati. In quel periodo si aggrav\u00f2 la tensione sui cambi secondo il sistema di Bretton Woods: nel 1971 gli Stati Uniti decisero di sganciare il dollaro dall'oro, e ci\u00f2 determin\u00f2 la fine del sistema di Bretton Woods nel 1973. Da quel momento la corona danese non ader\u00ec pi\u00f9 a nessun sistema di cambi fissi. Con l'istituzione del Sistema monetario europeo nel 1979, in Danimarca entrarono in vigore gli AEC. L'introduzione dell'Euro nel 1999 port\u00f2 all'adozione degli AEC II per i paesi dell'Unione Europea che non fossero ancora membri dell'Unione Monetaria. Nel 2000 gli elettori danesi mediante referendum respinsero con il 53,1% dei voti l'ingresso nell'Euro. La corona rimane agganciata all'euro in forza degli AEC II.\nStruttura.\nIl consiglio di amministrazione ha la piena responsabilit\u00e0 della politica monetaria, ed \u00e8 composto da tre membri: il presidente del consiglio di amministrazione, designato per nomina reale, e altri due governatori nominati dal Consiglio di amministrazione. Nils Bernstein \u00e8 diventato presidente nel 2005. La ripartizione delle competenze \u00e8 stabilita in accordo col Ministero delle finanze."}
{"id": "1716277", "revid": "287204", "url": "https://it.wikipedia.org/wiki?curid=1716277", "title": "Francois Rude", "text": ""}
{"id": "1716282", "revid": "250563", "url": "https://it.wikipedia.org/wiki?curid=1716282", "title": "Gran Premio d'Olanda 1976", "text": "Il Gran Premio d'Olanda 1976, valido anche come Gran Premio d'Europa 1976, \u00e8 stata la dodicesima prova della stagione 1976 del Campionato mondiale di Formula 1. Si \u00e8 corsa domenica 29 agosto 1976 sul Circuito di Zandvoort. La gara \u00e8 stata vinta dal britannico James Hunt su McLaren-Ford Cosworth; per il vincitore si tratt\u00f2 del quinto successo nel mondiale. Ha preceduto sul traguardo lo svizzero Clay Regazzoni su Ferrari e lo statunitense Mario Andretti su Lotus-Ford Cosworth.\nVigilia.\nAspetti tecnici.\nVi fu l'esordio, ma solo in prova per il nuovo modello della McLaren, l'M26, affidata a Jochen Mass. Anche la Shadow port\u00f2 un nuovo modello, la DN8, utilizzata da Tom Pryce, anche in gara.\nAll'indomani del Gran Premio d'Austria vi furono delle polemiche per i carburanti utilizzati da talune scuderie, come Penske e McLaren. Si pavent\u00f2 che potesse aggiungere alla benzina dell'alcol metilico, o una miscela di alcol, al fine di aumentarne gli ottani.\nAspetti sportivi.\nLa Ferrari, dopo aver annunciato il 5 agosto, la sua volont\u00e0 di abbandonare la Formula 1 in relazione alle decisioni della FIA in merito al Gran Premio di Spagna, e aver cos\u00ec perso il Gran Premio d'Austria, ritorn\u00f2 sui suoi passi e, il 23 agosto e decise di ripresentarsi al via. Dopo una riunione a Maranello al quale parteciparono anche il presidente dell'Automobile Club Italiano Carpi de' Resmini e l'ingegner Rogano, presidente della CSAI, la scuderia ottenne l'impegno a una riforma della CSI, la commissione internazionale che controllava la regolarit\u00e0 delle monoposto, che prevedesse l'entrata di rappresentanti dei costruttori nell'organismo Partecip\u00f2 al gran premio il solo Clay Regazzoni, con Niki Lauda ancora convalescente, pronto a trasferirsi da Salisburgo a Ibiza. Anche il ticinese non era in perfetta forma, per via di un infortunio subito giocando a tennis.\nInizialmente Carlos Reutemann annunci\u00f2 l'abbandono della Brabham, per essere sostituito da Rolf Stommelen. Successivamente l'argentino venne confermato dalla casa britannica ancora per questo gran premio, mentre il tedesco, gi\u00e0 impegnato nel Gran Premio di Germania proprio con la Brabham, trov\u00f2 un ingaggio sulla Hesketh.\nLa Surtees sostitu\u00ec Brett Lunger con Conny Andersson, all'esordio nel mondiale. Con Andersson, che stava lottando con Riccardo Patrese per il titolo della F3 europea, il numero di piloti svedesi in F1 sal\u00ec a tre. Il belga Jacky Ickx, dopo aver corso nella prima parte della stagione con la Wolf-Williams trov\u00f2 il volante dell'Ensign, ove prese il posto di Hans Binder. La gara olandese vide il ritorno della casa locale Boro, sempre con una vettura affidata a Larry Perkins, e l'esordio nel mondiale del pilota di casa Boy Hayje su una Penske della \"F&amp;S Properties\". Non si vide invece la RAM, ancora bloccata da questioni giudiziarie.\nIl gran premio, dopo l'edizione del 1962 assunse nuovamente il titolo di Gran Premio d'Europa.\nQualifiche.\nResoconto.\nNella prima giornata di prove il miglior tempo venne fatto segnare da James Hunt, in 1'21\"75, davanti ai primi due del Gran Premio d'Austria Watson e Jacques Laffite. Quarto fu Reutemann, penalizzato da una rottura del motore e da un muletto in cui le sospensioni posteriori erano poco confacenti allo stile di guida dell'argentino. Regazzoni colse solo il quindicesimo tempo; cio\u00f2 fu dovuto non solo alle precarie condizioni fisiche dello svizzero, ma anche dal fatto che sulla Ferrari le nuove gomme, provate dagli altri \"team\" gi\u00e0 in Austria, non riuscivano a essere performanti.\nAl sabato Ronnie Peterson conquist\u00f2 la \"pole\", undicesima per lui nel mondiale (ultima nel Gran Premio d'Argentina 1974 con la Lotus), e quinta per la March (essa rappresenta la \"pole\" ultima per la casa britannica nel mondiale), che batt\u00e9 Hunt per soli otto centesimi. In seconda fila si inser\u00ec Tom Pryce della Shadow, davanti a Watson, mentre Clay Regazzoni ottenne il quinto tempo, a circa mezzo secondo dal \"poleman\".\nLo svizzero individu\u00f2 negli pneumatici il vero problema della sua vettura, tanto che dichiar\u00f2:\nVi fu anche un contrasto tra la Scuderia Ferrari e la Goodyear, fornitrice degli pneumatici. La casa italiana voleva infatti utilizzare quelli gi\u00e0 usati nei \"test\" privati svolti a Fiorano, mentre il fornitore spingeva per utilizzare quelli in dotazione alle altre scuderie. La Ferrari ottenne il tempo migliore con Regazzoni proprio utilizzando le coperture che desiderava.\nLe prove vennero caratterizzata anche da un incidente tra Larry Perkins e John Watson, col primo che tampon\u00f2 il secondo, facendo volare entrambi fuori dal tracciato, senza conseguenze per i piloti. Anche Jochen Mass, che testava la McLaren M26 fu protagonista di un'uscita di pista.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nRonnie Peterson scatt\u00f2 al comando seguito da John Watson, James Hunt, Mario Andretti e Tom Pryce. Regazzoni, l'unico ferrarista in gara, pass\u00f2, tra primo e secondo giro, sia Jody Scheckter che Tom Pryce, entrando cos\u00ec in zona punti.\nPeterson veniva pressato da Watson per la prima posizione; il duello fra i due fin\u00ec per far avvicinare anche James Hunt. Dopo un ennesimo attacco andato a vuoto alla curva \"Tarzan\", Watson commise un errore, che consent\u00ec al pilota della McLaren di portarsi in seconda posizione. Nello stesso giro anche Clay Regazzoni miglior\u00f2 di una piazza, superando Andretti.\nAl dodicesimo giro sia James Hunt che John Watson passarono Peterson, che cos\u00ec scal\u00f2 in terza posizione, davanti a Clay Regazzoni, Andretti, Pryce e Scheckter. Al giro 15, sempre alla prima curva Scheckter pass\u00f2 Pryce e, tre giri dopo, anche Regazzoni ebbe la meglio su Ronnie Peterson, entrando sul podio virtuale del gran premio.\nIl duello per il primo posto, tra Hunt, in crisi di gomme, e Watson, dur\u00f2 per molti giri, col il pilota della Penske che tent\u00f2 per diverse volte, alla prima staccata, di passare Hunt. Dietro ai due vi era sempre Regazzoni, seguito da Peterson, Andretti, Scheckter e Pryce.\nAl quarantesimo giro vi fu anche un contatto tra Hunt e Watson, che danneggi\u00f2 la monoposto di quest'ultimo che dovette, di fatto, ridurre la pressione sul battistrada. Il giro 45 fu caratterizzato da un incidente alla Boro di Larry Perkins che sbatt\u00e9 contro il \"guard-rail\", and\u00f2 in testacoda e termin\u00f2 la sua corsa in mezzo al tracciato. Per spostare la vettura venne inviata sulla pista una vettura di servizio. Jody Scheckter, rallentando per le bandiere bianche che indicavano tale avvenimento, venne passato da Tom Pryce.\nAl giro 48 ci fu il ritiro di Watson, col cambio fuori uso, danneggiato nella toccata con Hunt. Regazzoni scal\u00f2 cos\u00ec in seconda posizione, e Scheckter torn\u00f2 in zona punti. Quattro tornate dopo fu il turno di Peterson a ritirarsi, col propulsore guasto. Entr\u00f2 in zona punti un rimontante Jacky Ickx che si avvicin\u00f2 pericolosamente a Scheckter. Al giro 66 per\u00f2 anche l'Ensign del belga fu costretta al ritiro per un guasto elettrico.\nHunt conserv\u00f2 il vantaggio su Regazzoni fino alla bandiera a scacchi, anche se con una vettura ormai inguidabile per l'usura degli pneumatici. Chiuse in zona punti anche Vittorio Brambilla, sesto. L'inglese della McLaren si port\u00f2 a soli due punti in classifica dal convalescente Niki Lauda, anche se poi, il 24 settembre, sar\u00e0 squalificato dal Gran Premio di Gran Bretagna.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1716283", "revid": "200568", "url": "https://it.wikipedia.org/wiki?curid=1716283", "title": "Binda (attrezzo)", "text": "La binda \u00e8 una macchina azionata a mano, che serve per il sollevamento a modesta altezza di carichi anche rilevanti, dell'ordine delle tonnellate.\nNella sua configurazione di base \u00e8 formata da:\nVisto lo spessore delle parti componenti, la binda \u00e8 un attrezzo molto pesante da maneggiare, e l'escursione dell'asta \u00e8 bassa, attorno al mezzo metro.\nIn un'altra conformazione, adatta a sollevare carichi minori ma ad un'altezza maggiore, \u00e8 l'asta a rimanere ferma e ad essere dotata del piede di appoggio, e su questa scorre un carrello che porta il supporto per l'appoggio del carico. Il carrello viene elevato sulla cremagliera tramite l'azione di una leva. In questo tipo di binda la corsa \u00e8 anche superiore al metro, e la binda stessa viene posizionata di lato al carico, mentre nel primo tipo veniva posizionata sotto al carico."}
{"id": "1716287", "revid": "1269275", "url": "https://it.wikipedia.org/wiki?curid=1716287", "title": "Division d'Honneur (Guadalupa)", "text": "La Division d'Honneur \u00e8 il campionato calcistico di massima serie in Guadalupa. Venne creato nel 1954. Vi partecipano 14 squadre. Le ultime tre retrocedono nel \"Championnat de Promotion Honneur R\u00e9gionale\".\nNonostante sia una competizione CONCACAF negli anni recenti nessuna delle squadre della Guadalupa ha preso parte alla Copa Interclubes CFU o alla CONCACAF Champions' Cup (l'ultima loro apparizione in queste competizioni fu nella Copa Interclubes CFU 1998)."}
{"id": "1716289", "revid": "287204", "url": "https://it.wikipedia.org/wiki?curid=1716289", "title": "Pierre Levy", "text": ""}
{"id": "1716304", "revid": "599013", "url": "https://it.wikipedia.org/wiki?curid=1716304", "title": "Leo Ferr\u00e8", "text": ""}
{"id": "1716308", "revid": "834", "url": "https://it.wikipedia.org/wiki?curid=1716308", "title": "Marie-France Ga\u00eet\u00e9", "text": ""}
{"id": "1716312", "revid": "3115", "url": "https://it.wikipedia.org/wiki?curid=1716312", "title": "Cesare Cabras", "text": "Biografia.\nCesare Cabras nasce a Monserrato il 13 novembre 1886 da una famiglia della piccola borghesia rurale dedita alla coltivazione dei terreni di propriet\u00e0, vigneti, mandorleti, campi di grano.\nDurante la sua giovent\u00f9 si occup\u00f2 con la famiglia della cura dei campi, conosce quindi bene la vita in campagna per averla vissuta direttamente, nella mente memorizza ogni gesto o attimo della mietitura che un giorno poi riporter\u00e0 sulla tela nelle sue opere.\nNel 1905 a 19 anni entr\u00f2 come apprendista nella bottega dell'artigiano Giuseppe Conci, famoso decoratore stile liberty, al servizio dell'alta borghesia cagliaritana.\nNel 1907 a 21 anni su suggerimento di Conci, il padre acconsente a far studiare Cesare Cabras all'Accademia di belle arti di Roma dove si diploma nel 1912 a 26 anni.\nDurante i suoi studi e la sua permanenza a Roma, Cesare Cabras ha la grande opportunit\u00e0 di potersi confrontare con molti altri artisti e subisce l'influenza soprattutto di un'arte verista. Nelle sue opere sono infatti ben riconoscibili i fondamenti estetici del verismo, movimento pittorico dell'Ottocento italiano, che si svilupp\u00f2 appunto attraverso lo studio della realt\u00e0 e l'osservazione analitica del vero.\nA questi anni, risalgono le sue prime opere di rilievo come \u201cIl Ritratto di vecchio \u2013 Ziu Serapiu\u201d, \u201cLa visita dell'eremitano\u201d e \u201cIl Compianto del Gioved\u00ec Santo sul crocifisso a Soleminis\u201d.\nNel 1913 entr\u00f2 nello studio del pittore genovese Pietro Gaudenzi, nel contempo frequenta la scuola serale di nudo dell'Accademia inglese. Il maestro \u00e8 un artista di successo Genovese, con uno studio avviato che riceve molte commissioni.\nIl sodalizio con Gaudenzi continuer\u00e0 anche dopo la guerra a Milano negli anni dal 20 al 23, quando Cabras ha ormai raggiunto la sua maturit\u00e0 artistica.\nNel 1915 con l'entrata in guerra dell'Italia, Cesare Cabras torna a casa per curare l'azienda di famiglia. I suoi fratelli sono richiamati alle armi e occorre aiuto per il lavoro nei campi, egli infatti, a causa di una menomazione congenita, era stato esonerato dal servizio militare.\nDal 1922 al termine della guerra, Cabras si stabilisce a Teulada per otto anni (1922-1930 sino a 44 anni), un paese del basso Sulcis, adagiato sul fondovalle tra montagne e vallate incolte e disabitate che costeggiano il mare. Per gli artisti Sardi, il paese \u00e8 guardato come un mito divergente dalla realt\u00e0 sociale dove si conservano ancora le tradizioni, dove si celebrano le liturgie arcaiche e pagane, dove trascorre l'edificante vita campestre, fatta di semplicit\u00e0, di purezza e moralit\u00e0 esemplari.\nIl paese di Teulada, oasi di pace con i suoi paesaggi e le sue tradizioni, divenne il luogo di sua ispirazione e fu ritratto dall'artista con delicati tonalismi di tradizione ottocentesca, \u00e8 proprio qui a Teulada che il pittore incomincia a raccontare il mondo delle aie\u2026 tra i suoi dipinti realizzati in quegli anni si ricordano anche \u201cConversari\u201d, \u201cAbbeverata\u201d, \u201cDonne che lavano al torrente\u201d tutti del 1921, \u201cPastorale\u201d del 1926.\nOltre i paesaggi dolci e crudi, nel paese di Teulada Cesare Cabras trova anche le fisionomie, i personaggi caratteristici dei paesini dell'entroterra, che continuano a vivere grazie ai ritratti straordinariamente intensi che realizz\u00f2 in quegli anni, come nel dipinto \u201cTre oranti\u201d del 1928 dove \u00e8 ammirabile l'espressivit\u00e0 dei lineamenti dei personaggi.\nQuesti anni tra la fine degli anni venti e i tardi anni trenta rappresentarono il periodo pi\u00f9 felice per Cabras, sia per la creativit\u00e0 espressa che per i riconoscimenti ottenuti, viaggiando per tutta l'Italia partecipando alle maggiori esposizioni del periodo.\n\u00c8 presente alla XVIII e XX Biennale di Venezia, alle Quadriennali di Roma, alla Mostra d'Arte Coloniale, alla Mostra d'Arte Italiana a Berlino, partecipando a numerose mostre collettive che probabilmente superano le 120 manifestazioni.\nNel 1931 riscosse grande successo quando espose \u201cGli Sposi\u201d alla Prima Esposizione Quadriennale d'Arte Nazionale di Roma in compagnia di altri affermati artisti Sardi come Pietro Antoni Manca, Giuseppe Biasi, Giovanni Brancaccio, Filippo Figari.\nL'epopea cabrasiana del frumento raggiunse l'apice nella Biennale veneziana del 1932 a 46 anni, quando l'artista fu invitato ad esporre quattordici tele con il tema della mietitura, una parete espositiva veramente vasta considerando che le personali erano, per mancanza di spazio, di solito poche e mortificate. Erano presenti, inoltre, quasi tutti gli italiani che sarebbero diventati famosi (Campigli, De Chirico, Sironi, De Pisis, e altri), e comunque l'esposizione di Cabras fu una vera consacrazione artistica, con grande appoggio della critica: nel Diario della Biennale di Venezia ad esempio, Raffaele Calzini nel sottolineare la tematica ruralistica ed antiurbana, scrive: \u201ce chi volesse vedere come un artista possa chiudere in sinfonie di colori le voci della sua terra guardi \u201cle Mietiture\u201d di Cesare Cabras\u2026 abbandonato il folclorismo al quale si erano dedicati Biasi e Figari, questo pittore sardo illustra gli aspetti eterni quasi sacri della sua grande isola\u201d.\nLa mietitura, le rappresentazioni dell'aia, divennero quindi il tema prediletto dall'artista, in linea con la tendenza all'esaltazione della ruralit\u00e0 che il governo del tempo, il fascismo, assecondava a sostegno dei programmi di produzione granicola autarchica che dovevano alleggerire la crisi agricola.\nUn altro momento di grande successo di critica, Cabras lo raggiunge nell'esposizione alla Seconda Mostra Internazionale d'Arte Coloniale aperta a Napoli nel 1934, che gli port\u00f2 l'invito dal commissario artistico, Michele Biancale, a recarsi in Libia insieme ad altri sette artisti.\nImmerso nella realt\u00e0 africana, dipinse paesaggi, rovine e personaggi tra cui le pitture \u201cLo studio di negro\u201d, \u201cBaia di Tobruk\u201d e \u201cPaesaggio Africano\u201d, meritando gli elogi della critica: \u201cPadrone assoluto della gran luce africana\u201d scrivono i critici del tempo, \u201cil bianco della luce \u00e8 diventato trascendente e quasi materia di poesia\u201d (A. Consiglio), e ancora \u201ccolpisce quella luce africana che \u00e8 inconfondibilmente propria del continente e in pari tempo una specialit\u00e0 dell'Artista\u201d (V. Gorresio).\nDopo la seconda guerra mondiale, l'Italia \u00e8 invasa da varie correnti artistiche, tra tutte spiccano \u201cPostcubismo\u201d e \u201cPicassismo\u201d, le quali per\u00f2 non sono congeniali a Cabras, anzi egli si oppone severamente a esse e si colloca tra i pittori \"realisti\" in contrapposizione polemica con i pittori e i critici dell'astrattismo. Questa scelta lo allontana dall'arte che conta per i critici e gli espositori di questo periodo. Muore a Monserrato il 13 novembre 1968."}
{"id": "1716324", "revid": "174925", "url": "https://it.wikipedia.org/wiki?curid=1716324", "title": "Leone Pascoli", "text": ""}
{"id": "1716327", "revid": "666668", "url": "https://it.wikipedia.org/wiki?curid=1716327", "title": "Campionato salvadoregno di calcio", "text": "Il campionato salvadoregno di calcio ha come massima serie la Primera Divisi\u00f3n de F\u00fatbol Profesional.\nIl 10\u00ba classificato nella classifica retrocessioni (ottenuta sommando i punti ottenuti da ciascuna squadra nell'Apertura e nella Clausura) viene retrocessa in Segunda Divisi\u00f3n (2\u00ba livello). Quella al 9\u00ba posto deve disputare uno spareggio promozione-retrocessione contro una squadra di Segunda Divisi\u00f3n; se sconfitta retroceder\u00e0, mentre l'avversaria verr\u00e0 promossa."}
{"id": "1716329", "revid": "729019", "url": "https://it.wikipedia.org/wiki?curid=1716329", "title": "Sistema ABM A-135", "text": "Il sistema A-135 Amur (in cirillico: \u041f\u0420\u041e \u0410-135 \u0410\u043c\u0443\u0440), \u00e8 un sistema antimissile balistico sovietico in servizio presso le forze aerospaziali russe, sviluppato per sostituire il precedente A-35. Progettato per intercettare e distruggere i missili balistici nella loro fase finale di discesa, dal 1995 \u00e8 schierato a protezione della regione di Mosca.\nCostituito da una fitta serie di radar di preallarme e di calcolo del tiro, il sistema prevedeva in origine due tipologie di missili intercettori, entrambi dotati di testate nucleari: i 51T6 (nome in codice NATO: ABM-4 Gorgon) ed i 53T6 (nome in codice NATO: ABM-3 Gazelle). Nel 1998, per ragioni di sicurezza, si decise per\u00f2 di sostituire tali testate con altre di tipo convenzionale.\nTale sistema, ancora oggi operativo, a seguito della radiazione degli intercettori 51T6 nel 2005, impiega solo i missili 53T6 a corto raggio.\nAl 2021, \u00e8 in stato di allerta 24 ore su 24 nei ranghi delle forze aerospaziali russe e nello stesso anno \u00e8 prevista l'entrata in servizio del suo successore, l'A-235 Nudol.\nStoria.\nSviluppo.\nIl sistema A-135 costituisce l'evoluzione del sistema ABM A-35, sviluppato negli anni sessanta. Tale sistema aveva il grosso limite di poter intercettare un solo missile alla volta. Per risolvere questo problema intrinseco, negli anni settanta i sovietici decisero di sviluppare un nuovo sistema di difesa ABM, che venne chiamato A-135. La costruzione delle nuove strutture inizi\u00f2 nel 1978 e termin\u00f2 nel novembre 1987. Si decise di convertire alla nuova versione anche alcune strutture del precedente sistema A-35.\nIl sistema ABM A-135 fu accettato in via preliminare nel 1989, anche se nel medesimo anno si decise di modernizzarlo, in modo da aumentarne ulteriormente le capacit\u00e0 di combattimento. I lavori continuarono ed il nuovo sistema fu operativo a partire dal 1994. L'accettazione definitiva del nuovo sistema \u00e8 con decreto presidenziale del 17 febbraio 1995.\nTale sistema risultava tecnicamente conforme agli accordi ABM del 1972, che permettevano un massimo di 100 missili. Comunque, una scappatoia in questi accordi permise ai sovietici di includere nella protezione del sistema ABM non solo la capitale, ma anche le vicine basi di ICBM, cos\u00ec da massimizzare il sistema antimissile.\nCaratteristiche.\nIl sistema ABM A-135 \u00e8 un sistema fortemente integrato, con la componente di preallarme costituita dai radar delle Forze aerospaziali Russe della 1\u00aa Divisione: i radar Daryal, operativi in due esemplari ed i radar Dnestr, costruiti in tre versioni distinte.\nInoltre, una grande importanza ha il radar Don-2N. Si tratta di una gigantesca struttura a forma di piramide tronca situato alla periferia di Mosca. Il radar \u00e8 multifunzione ed omnidirezionale, ed \u00e8 in grado di scrutare a 360\u00b0 praticamente tutto l'emisfero settentrionale terrestre. Il radar ed il centro di comando sono sistemati all'interno di tale struttura.\nTale sistema \u00e8 assistito dai due radar Dog House e Cat House, per appoggiare i missili ABM.\nI radar, decisamente sofisticati, costituiscono la pi\u00f9 importante innovazione rispetto all'A-35.\nIl sistema A-135 fu sviluppato per operare su due linee missilistiche: una prima linea costituita da 32 missili ABM-4 Gorgon a lungo raggio per intercettazioni fuori dall'atmosfera ed una seconda linea costituita da 68 missili ABM-3 Gazelle a corto raggio per intercettazioni atmosferiche.\nGli intercettori erano equipaggiati con una testata nucleare ed il metodo di intercettazione non era altro che l'esplosione di una testata a distanza ravvicinata al fine di distruggere l'altra.\nIl 21 aprile 1998, tuttavia, i vertici delle forze armate della Federazione Russa annunciarono che, per motivi di sicurezza, le testate nucleari dei missili del sistema ABM sarebbero state rimosse e sostituite con altre convenzionali.\nI motivi della rimozione erano due: l'impulso elettromagnetico prodotto dalla detonazione di una testata da un megatone, montata sui un Gorgon, avrebbe provocato danni ingenti a tutti gli elementi elettronici privi di schermatura nella zona di Mosca e la radiazione proveniente dall'esplosione delle testate di uno qualsiasi degli intercettori avrebbe reso la citt\u00e0 di Mosca inabitabile.\nCon il ritiro dal servizio dei Gorgon nel 2005, i Gazelle costituiscono l'unico missile operativo del sistema.\nControversie.\nIl sistema ABM-135 \u00e8 estremamente sofisticato, ed \u00e8 in grado di intercettare efficacemente eventuali missili balistici in fase finale di discesa nella zona di Mosca. L'efficacia degli intercettori, anche con testata convenzionale, \u00e8 stata dimostrata nell'ambito di alcuni lanci di prova effettuati dopo il 1998.\nTuttavia, tale sistema presenta alcuni gravi limiti. In particolare, dato il numero di intercettori estremamente basso (attualmente sono 68), il sistema pu\u00f2 essere efficacemente saturato da un attacco coordinato. Inoltre, i radar ABM non sarebbero in grado di distinguere le MIRV dai falsi bersagli rilasciati dai missili balistici di ultima generazione.\nIn pratica, il sistema \u00e8 efficace solo nei confronti di attacchi portati da missili a testata singola (o da poche MIRV), ma presenta gravi limiti nei confronti di un missile a testate multiple.\nCollegamenti esterni.\nIl sistema ABM A-135"}
{"id": "1716330", "revid": "599013", "url": "https://it.wikipedia.org/wiki?curid=1716330", "title": "Bernardo Rogora (calciatore)", "text": "Carriera.\nMarcatore arcigno, gioc\u00f2 nella come terzino. In maglia viola, dove \u00e8 rimasto per cinque stagioni, dal 1965 al 1970, ha disputato 123 partite segnando 3 gol. In riva all'Arno ha vinto da titolare lo scudetto del 1968-1969 e nel 1966, l'accoppiata Mitropa Cup e Coppa Italia.\nNel 1970, scartato dalla dirigenza gigliata, e scende in Serie B vestendo la maglia del . In carriera ha collezionato complessivamente 123 presenze e 3 reti in Serie A, e 177 presenze e 2 reti in Serie B."}
{"id": "1716335", "revid": "4175", "url": "https://it.wikipedia.org/wiki?curid=1716335", "title": "Claudio Merlo", "text": "Carriera.\nGiocatore.\nClub.\nCresciuto nella , passa nel vivaio della . Approdato in prima squadra a met\u00e0 degli anni 1960, con i viola \u00e8 chiamato a costruire l'azione assieme a Giancarlo De Sisti; se questi \u00e8 in cabina di regia, Merlo agisce pi\u00f9 come trequartista, delegato a mettere palloni filtranti per gli inserimenti di Luciano Chiarugi e Amarildo.\nCon la squadra gigliata vince vari trofei a cavallo degli anni 1960 e 1970, fra cui un campionato italiano (1968-1969), due Coppe Italia (1965-1966 e 1974-1975), una Coppa Mitropa (1966) e una Coppa di Lega Italo-Inglese (1975), raggiungendo inoltre tre finali internazionali, nella succitata Mitropa, nella Coppa delle Alpi e nel Torneo Anglo-Italiano.\nDopo pi\u00f9 di dieci anni trascorsi a Firenze, trovandosi chiuso dai pi\u00f9 giovani Giancarlo Antognoni e Domenico Caso, viene ceduto all'Inter, dove si alterna spesso con Sandro Mazzola, totalizzando 38 presenze in due campionati e conquistando la Coppa Italia 1977-1978.\nNell'estate del 1978 passa quindi al Lecce, in Serie B, per chiudere la carriera. Qui finisce per essere coinvolto nello scandalo scommesse del 1980, per il quale subir\u00e0 due anni dopo una squalifica annuale.\nIn carriera ha totalizzato complessivamente 295 presenze e 19 reti in Serie A, e 56 presenze e 3 reti in Serie B.\nNazionale.\nDisput\u00f2 il suo unico incontro in nazionale a Citt\u00e0 del Messico il , un'amichevole contro la nazionale di casa terminato 1-1.\nAllenatore.\nDagli anni ottanta ha allenato, fra giovanili e prima squadra, varie formazioni delle serie minori italiane, come il , l', il Sorso, l', l'Audax Rufina e il Gruppo Sportivo Floria 2000."}
{"id": "1716336", "revid": "1457965", "url": "https://it.wikipedia.org/wiki?curid=1716336", "title": "Stefano Lanza Filingeri", "text": "Biografia.\nNato a Santa Flavia, in provincia di Palermo, nel 1895, era il terzo di quattro figli di Ignazio, IX principe di Mirto e XVII conte di San Marco (1864-1950), e della di lui moglie la nobildonna Antonia Fardella Patern\u00f2 Castello dei Baroni di Moxharta (1866-1933), ed apparteneva ad un ramo minore della nobile famiglia Lanza. Nel 1921, spos\u00f2 Amalia Falletti di Villafalletto, figlia del Conte Paolo, da cui non ebbe figli.\nGentiluomo di corte della Principessa di Piemonte, dopo la fine della monarchia in Italia ader\u00ec al Partito Nazionale Monarchico. Nel maggio 1947 fu eletto deputato all'Assemblea Regionale Siciliana, ma si dimise nel 1948 in quanto eletto al Senato, sempre per il PNM, dove fece parte del gruppo misto fino al 1953.\nMor\u00ec a Roma nel 1968."}
{"id": "1716341", "revid": "339392", "url": "https://it.wikipedia.org/wiki?curid=1716341", "title": "Web marketing virale", "text": ""}
{"id": "1716342", "revid": "287204", "url": "https://it.wikipedia.org/wiki?curid=1716342", "title": "Gran Premio d'Italia 1976", "text": "Il Gran Premio d'Italia 1976 \u00e8 stata la tredicesima prova della stagione 1976 del Campionato mondiale di Formula 1. Si \u00e8 corsa domenica 12 settembre 1976 sul Circuito di Monza. La gara \u00e8 stata vinta dallo svedese Ronnie Peterson su March-Ford Cosworth; per il vincitore si tratt\u00f2 dell'ottavo successo nel mondiale. Ha preceduto sul traguardo lo svizzero Clay Regazzoni su Ferrari e il francese Jacques Laffite su Ligier-Matra. Per la March si tratt\u00f2 del terzo, e ultimo, successo nel mondiale di F1.\nVigilia.\nAspetti tecnici.\nLa pista venne leggermente modificata rispetto all'edizione precedente: venne ridisegnata la prima \"chicane\" (\"variante Goodyear\"). Vi era un doppio destra-sinistra che rallentava maggiormente le vetture. Alcuni piloti, tra cui Jacques Laffite e Clay Regazzoni, criticarono la modifica, temendo che la nuova conformazione della pista favorisse gli imbottigliamenti delle vetture al via. Fu anche inserita una nuova chicane chiamata \"Variante della Roggia\" per rallentare le vetture nell'affrontare la prima di Lesmo.\nPer adeguarsi meglio alle importanti frenate del circuito sulla Brabham di Pace vennero utilizzati nuovi freni con guarnizioni di carbonio sia per le pastiglie che per i dischi; sulla Tyrrell, il progettista Frank Gardner modific\u00f2 la geometria posteriore della macchina di Scheckter e allung\u00f2 di circa 150 millimetri il passo di quella di Depailler.\nAspetti sportivi.\nLa Scuderia Ferrari ingaggi\u00f2 Carlos Reutemann, che fino a quel momento aveva corso per la Brabham-Alfa Romeo. Per l'argentino si ipotizz\u00f2 che potesse prendere il posto di Clay Regazzoni per la stagione seguente, oltre che completare la stagione 1976 col Cavallino. La Brabham, per sostituire Reutemann, si affid\u00f2 a Rolf Stommelen, gi\u00e0 impiegato nel Gran Premio di Germania, e che in Olanda aveva corso con la Hesketh. Su quest'ultima vettura torn\u00f2 Guy Edwards. Anche Brett Lunger riprese il suo volante alla Surtees al posto di Conny Andersson.\nNiki Lauda annunci\u00f2 il suo desiderio di tornare a correre al gran premio d'Italia, dopo solo 42 giorni dal terrificante incidente del N\u00fcrburgring. Il marted\u00ec prima della gara l'austriaco test\u00f2 la vettura sul Circuito di Fiorano.\nAl termine del test l'austriaco dichiar\u00f2:\nLe condizioni dell'austriaco erano ancora alquanto precarie. Fu necessario infatti modificargli il casco per cercare di limitare le perdite di sangue che si verificavano per lo sfregamento sulle ferite del volto non ancora rimarginate; l'autorizzazione della commissione medica arriv\u00f2 il venerd\u00ec mattina, prima delle prove. La Ferrari si trov\u00f2 cos\u00ec a iscrivere tre vetture per il gran premio: cosa che non capitava dal Gran Premio degli Stati Uniti d'America 1972, con Andretti, Ickx e Regazzoni.\nNon si vide la Penske della \"F&amp;S Properties\", mentre si iscrisse alla gara anche Otto Stuppacher che nel Gran Premio d'Austria era stato escluso per la scarsa esperienza automobilistica. La RAM decise di non partecipare ancora alla gara per le solite diatribe giudiziarie con Loris Kessel. Lo svizzero prese per\u00f2 parte alle prove con una Williams privata.\nL'organizzazione del gran premio richiedeva quasi 3.000 persone, di cui ben 1.500 per la gestione della sicurezza pubblica. Il costo si aggirava sui 200 milioni di lire a cui andavano aggiunti 285.000 dollari per l'ingaggio e i premi ai piloti. Una parte di questi premi veniva distribuita sulla base dei risultati acquisiti nel mondiale, l'altra sulla base dei passaggi in gara al giro 12, 26, 39 e 51. Il costo dei biglietti andava dalle 30.000 lire per la \"Tribuna Box\" alla domenica, alle 3.000 per il venerd\u00ec.\nQualifiche.\nResoconto.\nLa prima giornata di prove venne rovinata dalla pioggia che batt\u00e9 sul circuito. Molti piloti furono autori di pericolosi testacoda, senza per\u00f2 che ci\u00f2 comportasse delle conseguenze fisiche per loro. Tra questi anche Clay Regazzoni e James Hunt ebbero degli incidenti. Il ticinese fin\u00ec nella sabbia nella variante prima della prima \"Curva di Lesmo\", venendo di fatto avvolto dalle reti di protezioni poste nella via di fuga, tanto che dovettero intervenire i commissari per liberarlo dalla monoposto.\nIl miglior tempo venne fatto segnare da Hans-Joachim Stuck su March in 2'02\"79, davanti a Ronnie Peterson e Jacky Ickx. La settimana precedente Laffite aveva ottenuto, su pista asciutta, 1'42\"57. Al termine delle prove i commissari di gara squalificarono, per irregolarit\u00e0 tecniche, la Lotus di Mario Andretti, la March di Peterson, l'Ensign di Ickx, la Wolf Williams di Arturo Merzario e la Ferrari di Regazzoni. Per tutte queste squalifiche la motivazione fu dovuta alla violazione dell'altezza delle prese d'aria sulla vettura, mentre sulla Ferrari risult\u00f2 anche lo sbalzo dell'alettone posteriore un millimetro pi\u00f9 alto di quanto consentito. L'atteso Lauda chiuse in 2'35\"25, col diciannovesimo tempo.\nIl giorno seguente, col sole, fu Jacques Laffite a strappare la \"pole\", la prima per lui e per la Ligier. Per il motorista, la Matra, si tratt\u00f2 della terza \"pole\", la prima dal Gran Premio di Francia 1972, con Chris Amon. Il francese precedette di soli tre centesimi Jody Scheckter su Tyrrell, e di 18 Carlos Pace su Brabham. Lauda chiuse quinto, tra l'altro il migliore dei piloti della Scuderia Ferrari. Laffite fece segnare 1'41\"35, un tempo di quasi nove secondi pi\u00f9 alto di quello fatto segnare dal \"poleman\" del 1975, Niki Lauda. Hunt, il pi\u00f9 diretto rivale dell'austriaco nella corsa all'iride, si classific\u00f2 nono e lament\u00f2 un eccesso di sovrasterzo.\nAl termine delle prove, alcuni tecnici della Snam-Agip prelevarono dei campioni benzina per controllare che rispondessero ai criteri del regolamento. Vi erano state delle polemiche all'indomani del Gran Premio d'Austria, vinto da John Watson, in merito all'utilizzo di carburanti non legali da parte di alcune scuderie britanniche, tra cui proprio la Penske e la McLaren.\nSecondo il regolamento sportivo in vigore in Italia la benzina non poteva superare i 101 ottani: vennero trovati irregolari proprio i carburanti di Penske (109 ottani) e McLaren (101,75). I responsabili di questi \"team\" si difesero affermando che la benzina era regolare, essendo stata acquistata nel Regno Unito e sottolineando come a effettuare i controlli fossero dei tecnici dell'Agip, fornitrice della Ferrari.\nSi decise perci\u00f2 di cancellare i tempi della seconda sessione, al termine della quale erano stati effettuati i riscontri. Watson, Hunt e Mass si ritrovarono perci\u00f2 in graduatoria con i tempi, molto alti, della sessione piovosa del venerd\u00ec e perci\u00f2 non qualificati, anzi con tempi superiori al 110%, rispetto al tempo del \"poleman\", e quindi non ripescabili. Vennero cos\u00ec recuperati Brett Lunger, Arturo Merzario e Otto Stuppacher. Stuppacher aveva per\u00f2 gi\u00e0 abbandonato il circuito convinto di non essersi qualificato, Merzario non prese parte alla gara cos\u00ec come Guy Edwards, per un problema sulla sua Hesketh. Ci\u00f2 fece riammettere, anche se in fondo allo schieramento, Watson e il duo della McLaren, perch\u00e9 il limite del 110% non venne applicato in quanto la sessione del venerd\u00ec era avvenuta sotto la pioggia.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza Jody Scheckter fu capace di prendere la testa gi\u00e0 alla prima variante, seguito dal \"poleman\" Jacques Laffite, Carlos Pace, Patrick Depailler, Carlos Reutemann, Hans-Joachim Stuck e Ronnie Peterson. Nel corso del primo giro Depailler pass\u00f2 Pace, poi ci fu il recupero di Peterson che chiuse quarto, scavalcando Stuck Reutemann e lo stesso Pace. Niki Lauda rimase invece imbottigliato nelle retrovie.\nAl terzo giro, sfruttando l'attacco di Depailler a Laffite, Peterson si avvicin\u00f2 alla coppia di piloti francese, riuscendo a scavalcarli entrambi. Dalle retrovie stava anche rinvenendo Clay Regazzoni, che era quinto, dopo aver passato Reutemann. Anche Lauda stava recuperando posizioni: al nono giro si trov\u00f2 settimo, dopo aver passato anche lui il terzo ferrarista, Reutemann. La classifica vedeva in testa Scheckter, seguito da Peterson, Depailler, Laffite, Regazzoni, Brambilla, Lauda e Reutemann.\nAl giro 11 Ronnie Peterson prese il comando della gara, passando Scheckter alla prima variante. Nel corso dello stesso giro Regazzoni recuper\u00f2 una posizione su Laffite, e James Hunt, diretto rivale di Lauda per il titolo, dopo un incidente con Tom Pryce, mentre era in lotta per la dodicesima posizione, fu costretto al ritiro. Il giro seguente Scheckter perse un'altra posizione, questa volta passato dal compagno di scuderia Patrick Depailler. Al 14\u00ba giro Niki Lauda entr\u00f2 in zona punti, passando Vittorio Brambilla alla \"variante della Roggia\".\nAl giro 23 Clay Regazzoni entr\u00f2 sul podio virtuale passando Scheckter, mentre continuava la serrata lotta tra Peterson e Depailler per la prima piazza. Il sudafricano della Tyrrell perse un'ulteriore posizione il giro seguente, questa volta passato da Jacques Laffite.\nPoco dopo sul circuito inizi\u00f2 a cadere una fine pioggerellina. Il direttore di corsa, Gianni Restelli, decise cos\u00ec di esporre la bandiera nera accompagnata da un cartello con una croce bianca, cio\u00e8 per ordinare ai piloti di rientrare ai box a velocit\u00e0 ridotta in quanto vi era stata la sospensione della corsa. Ci\u00f2 venne deciso per consentire ai piloti di cambiare gli pneumatici con maggiore tranquillit\u00e0.\nIn realt\u00e0 solo pochi piloti (Emerson Fittipaldi e Alan Jones) decisero di fermarsi ai \"box\", prima di essere fatti ripartire. S'ipotizz\u00f2 che pochi piloti conoscessero bene il significato di tale indicazione, introdotta da poco nel regolamento. Prima che la situazione pot\u00e9 essere chiarita la pioggia termin\u00f2 e, di fatto, la gara prosegu\u00ec senza nessuna conseguenza per coloro che non si erano fermati. Laffite, che aveva deciso di rallentare per fermarsi ai \"box\", venne cos\u00ec ripassato da Scheckter.\nLa pista si asciug\u00f2 rapidamente tanto che prosegu\u00ec la dura battaglia tra Peterson e Depailler, con Regazzoni pronto ad avvicinarsi al duo di testa. Al giro 38 Jacques Laffite pass\u00f2 nuovamente Scheckter, sfruttando un doppiaggio, tornando quarto. Tre giri dopo anche Lauda pass\u00f2 il sudafricano. La classifica vedeva cos\u00ec Peterson davanti a Patrick Depailler, Clay Regazzoni, Jacques Laffite, Niki Lauda e Jody Scheckter.\nAl giro 46, Patrick Depailler, penalizzato da un problema elettrico che lo aveva ormai allontanato da Peterson, venne prima passato da Regazzoni alla prima variante, poi da Laffite alla \"Parabolica\". Il francese venne passato anche da Lauda, il giro seguente.\nPeterson vinse per la terza volta a Monza, dopo i trionfi del 1973 e 1974, resistendo agli ultimi assalti di Regazzoni e Laffite. Per la March fu la terza e ultima vittoria nel mondiale di F1. Lauda, ancora menomato per i postumi dell'incidente nel Gran Premio di Germania, giunse quarto.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando\nDecisioni della FIA.\nLa Commissione Sportiva sconfess\u00f2 qualche giorno dopo le decisioni della giuria del gran premio in merito alle squalifiche di McLaren e Penske, dovuto a un numero troppo alto di ottani delle benzine usate. La Commissione infatti giudic\u00f2 non corretto il metodo utilizzato a Monza e fece cos\u00ec decadere l'accusa di frode per i due team.\nIl \"Royal Automobile Club\" inglese chiese di dichiarare nullo il gran premio in quanto, dopo l'esposizione della bandiera che sospendeva la gara, solo Fittipaldi e Jones avevano preso la via dei \"box\", mentre tutti gli altri piloti non erano stati penalizzati per non aver rispettato l'indicazione."}
{"id": "1716343", "revid": "958185", "url": "https://it.wikipedia.org/wiki?curid=1716343", "title": "Agenzia per l'energia nucleare", "text": "L'Agenzia per l'energia nucleare (AEN), in lingua inglese Nuclear Energy Agency (NEA), \u00e8 un'organizzazione internazionale intergovernativa sotto l'egida dell'Organizzazione per la cooperazione e lo sviluppo economico (OCSE).\nFondata il 1\u00ba febbraio 1958 col nome di European Nuclear Energy Agency (ENEA), cambi\u00f2 la sua denominazione nel 1972 con l'adesione del Giappone.\nLa missione dell'AEN \u00e8 di assistere i suoi Stati membri al fine di mantenere e sviluppare ulteriormente (attraverso una cooperazione internazionale) le basi scientifiche, tecnologiche e legali richieste per un uso sicuro, rispettoso dell'ambiente ed economico dell'energia nucleare a scopi pacifici.\nL'AEN lavora in stretta relazione con l'Agenzia internazionale per l'energia atomica dell'Organizzazione delle Nazioni Unite e con la Commissione europea di Bruxelles.\nAll'interno dell'OCSE, si coordina con l'Agenzia internazionale dell'energia e in particolare con il Direttorio dell'Ambiente, cos\u00ec come con altri direttori laddove appropriato.\nNazioni membri.\nA fine 2017, l'AEN \u00e8 partecipata dalle seguenti trentatre nazioni (elencate in ordine alfabetico):\nDetti Stati rappresentano insieme l'85% della produzione mondiale di energia nucleare, fonte che fornisce nelle nazioni dell'AEN circa un quarto di tutta l'elettricit\u00e0 generata."}
{"id": "1716351", "revid": "24281", "url": "https://it.wikipedia.org/wiki?curid=1716351", "title": "Disco punk", "text": ""}
{"id": "1716352", "revid": "287204", "url": "https://it.wikipedia.org/wiki?curid=1716352", "title": "Cecilia Paolina", "text": "Biografia.\nSi conosce molto poco di Paolina, che non viene neppure chiamata col suo nome dagli storici antichi, poich\u00e9 fu colpita dalla damnatio memoriae assieme alla sua famiglia. Il nome completo di titoli, \"Diva Caecilia Paulina Pia Aug[usta]\" \u00e8 riportato in un'iscrizione. Si conoscono solo poche iscrizioni dedicatorie. Sulle monete \u00e8 chiamata semplicemente \"Diva Paulina\", ma queste furono coniate solo dopo la sua morte, successivamente alla sua divinizzazione con assimilazione alla dea Giunone, come indica la figura del pavone che la trasporta in cielo o frontale che fa la ruota. Non esistono statue che la raffigurino.\nLo storico del IV secolo Ammiano Marcellino ne parl\u00f2 nel libro che dedic\u00f2 ai Gordiani (Gordiano I e Gordiano II, oppositori di Massimino Trace), ma questo libro \u00e8 andato perso; in un passaggio successivo la descrive come la buona moglie del truculento Massimino, che cerc\u00f2 di \u00abriportarlo sul percorso della verit\u00e0 e della piet\u00e0, con gentilezza femminile\u00bb.\nEbbe un figlio, Gaio Giulio Vero Massimo, anche lui di buona indole, che fu nominato cesare dal padre, e che fu con lui ucciso dai soldati nell'aprile 238.\nLa morte di Paolina avvenne prima di quella del marito (238), probabilmente nel tardo 235 o all'inizio del 236. La citt\u00e0 di Anazarbus, in Cilicia, coni\u00f2 infatti delle monete recanti la legenda \"Thea Paulina\" (equivalente in lingua greca del latino \"Diva Paulina\") e datate all'anno 254 della citt\u00e0, equivalente al 235/236; il fatto che la legenda la chiami \"diva\" indica il fatto che al momento dell'emissione Paolina era morta.\nGiovanni Zonara afferma che Massimino fece giustiziare la moglie, ma l'accusa, non confermata, sembra anche improbabile alla luce del fatto che fu Massimino a far deificare Paolina."}
{"id": "1716357", "revid": "666668", "url": "https://it.wikipedia.org/wiki?curid=1716357", "title": "Kopa Antiano", "text": "La Kopa Antiano \u00e8 stato il campionato di calcio di Massima Serie delle Antille Olandesi.\nIl campionato veniva disputato tra le migliori squadre della \"Cura\u00e7ao League\" e della \"Bonaire League\". Fino al 1985, vi partecipavano anche le migliori squadre di Aruba. Cura\u00e7ao ha preso il posto delle Antille olandesi all'interno della CONCACAF."}
{"id": "1716358", "revid": "729019", "url": "https://it.wikipedia.org/wiki?curid=1716358", "title": "Control Room Live EP", "text": "Control Room Live EP \u00e8 il terzo EP (il secondo live) della cantante Canadese Avril Lavigne.\nLe tracce sono state registrate il 16 ottobre 2007 in occasione della performance acustica di Avril al Roxy Theatre di Hollywood. L'EP \u00e8 disponibile solo negli store digitali e non esiste in formato fisico."}
{"id": "1716360", "revid": "599013", "url": "https://it.wikipedia.org/wiki?curid=1716360", "title": "Giovan Battista Pirovano", "text": "Carriera.\nPirovano inizi\u00f2 la sua carriera nel 1958 in Serie C con la , in prima squadra, per essere prestato brevemente all'Omegna. Ritornato alla Pro Vercelli, rimase qui per tre stagioni prima di passare, nel 1961 al Verona, con cui disput\u00f2 due campionati di Serie B.\nNel 1963 fu acquistato dalla Fiorentina, con cui esord\u00ec in Serie A il 15 settembre 1963 a Roma contro la Lazio (1-1). Con i viola, tra il 1963 e il 1970, disput\u00f2 151 partite in Serie A nelle quali realizz\u00f2 11 gol e vinse uno scudetto, una Coppa Italia e una Coppa Mitropa, perse la finale nel 1965 della Coppa Mitropa.\nNel 1968, in cambio di Stanzial, venne ceduto alla . Pirovano, all'idea di scendere in Serie B a 31 anni, rifiut\u00f2 il trasferimento e la Fiorentina propose alla SPAL Vitali. A Ferrara, dove Paolo Mazza fu obbligato a novembre ad ingaggiare Spagni, molti sostennero che se Pirovano avesse accettato il trasferimento, la SPAL non avrebbe avuto un'ulteriore retrocessione al termine del campionato.\nNel 1970 gioc\u00f2 in Serie C con il Legnano per tornare poi alla neopromossa in Serie C Pro Vercelli dove per\u00f2 non venne mai utilizzato e quindi chiuse con il calcio giocato nel 1972.\nCon la Nazionale italiana disput\u00f2 un incontro il 19 marzo 1966 a Parigi contro la Francia (0-0)."}
{"id": "1716361", "revid": "834", "url": "https://it.wikipedia.org/wiki?curid=1716361", "title": "Les Six", "text": ""}
{"id": "1716372", "revid": "23117", "url": "https://it.wikipedia.org/wiki?curid=1716372", "title": "Giancarlo Morrone", "text": ""}
{"id": "1716377", "revid": "767487", "url": "https://it.wikipedia.org/wiki?curid=1716377", "title": "Massimiliano Murolo", "text": "Biografia.\nL'atleta di Posillipo ha iniziato la pratica della scherma all'et\u00e0 di undici anni come fiorettista. \u00c8 poi passato all'arma della sciabola iniziando ad ottenere modesti risultati sia in campo nazionale che internazionale. \u00c8 entrato nel giro della nazionale under 20 partecipando a diverse edizioni dei campionati europei e mondiali di sciabola sia in individuale che a squadre. Attualmente milita nel Gruppo Sportivo Carabinieri.\nPalmar\u00e8s.\nArgento nella sciabola a squadre.\nArgento nella sciabola a squadre e bronzo individuale."}
{"id": "1716378", "revid": "1851848", "url": "https://it.wikipedia.org/wiki?curid=1716378", "title": "Giuseppe Virgili (calciatore)", "text": "Soprannominato \"Pecos Bill\" da Gianni Brera, milit\u00f2 in Serie A e in Nazionale negli anni 1950 e 1960. Leg\u00f2 i suoi trascorsi calcistici principalmente alla , venendo ricordato come il bomber della squadra del 1955-1956, quella del primo scudetto gigliato.\nBiografia.\nPadre di Alessandro, fu nonno dei tennisti Alexia, Adelchi e Augusto Virgili. Scomparve nel 2016 all'et\u00e0 di ottanta anni; le esequie vennero celebrate il 13 giugno nella chiesa dei Santi Gervasio e Protasio di Firenze.\nCarriera.\nGiocatore.\nClub.\nSi mise in luce nella stagione 1953-1954 con l', squadra della sua citt\u00e0, realizzando 9 reti decisive per la permanenza dei friulani in Serie A. Venne quindi notato dalla che lo acquist\u00f2 nell'estate del 1954. In viola, nell'annata 1954-1955, segn\u00f2 15 reti contribuendo al quinto posto della squadra in campionato, mentre nella stagione successiva, giocando in attacco con Miguel Montuori e Julinho, realizz\u00f2 21 delle 59 reti complessive dei gigliati che vinsero per la prima volta nella loro storia lo scudetto (con 12 punti di vantaggio sulla seconda e una sola sconfitta al passivo); le prestazioni offerte nell'occasione gli valsero anche le prime convocazioni nella Nazionale maggiore.\nNelle due annate successive il numero di marcature di Virgili scese (10 nel 1956-1957, 9 nel 1957-1958), pur contribuendo attivamente alla vittoria della Coppa Grasshoppers nel 1957, ai due secondi posti in campionato e all'accesso alle finali di Coppa dei Campioni 1956-1957 \u2013 prima volta assoluta per un club italiano \u2013 e di Coppa Italia 1958, perse rispettivamente contro e . Nell'estate del 1958 venne ceduto al , allora sponsorizzato dalla Talmone. L'annata port\u00f2 i granata alla prima retrocessione della propria storia e le 10 reti di Virgili, tra cui una tripletta nel derby della Mole contro la , non bastarono a evitare ai granata la Serie B.\nVirgili rimase a Torino anche nella stagione successiva, trascinando i piemontesi all'immediato ritorno in Serie A con 20 reti che gli valsero il titolo di capocannoniere. Venne quindi ceduto al . In Puglia disput\u00f2 due stagioni con sole 9 reti complessive, una retrocessione in Serie B nell'annata 1960-1961 e un campionato cadetto l'anno seguente. Nel torneo 1960-1961 difese eccezionalmente anche la porta dei galletti nella trasferta di San Siro contro il , quando il portiere biancorosso Enzo Magnanini si frattur\u00f2 una spalla, ci\u00f2 poich\u00e9 allora non erano previste sostituzioni; la partita venne vinta dal Bari per 3-1.\nA soli ventisette anni, nel 1962 accett\u00f2 l'offerta del di scendere in Serie C. Nella seconda annata in Toscana, con 15 reti contribu\u00ec alla promozione in serie cadetta degli amaranto. Rest\u00f2 a Livorno anche per la stagione 1964-1965, in cui and\u00f2 a segno in un'occasione. Chiuse la carriera nel 1966, dopo un campionato di Serie C giocato nelle file del . Totalizz\u00f2 complessivamente 80 reti in 193 apparizioni in Serie A e 72 presenze con 24 reti in Serie B.\nNazionale.\nIn Nazionale disput\u00f2 7 incontri tra il 1955 e il 1957, tutti amichevoli, realizzando una doppietta nell'incontro di San Siro del 25 aprile 1956 contro il , conclusosi 3-0 per gli azzurri. Il 12 maggio 1957, l'Italia venne sconfitta con il pesante passivo di 1-6 a Zagabria dalla ; durante il viaggio di ritorno in treno, gli azzurri furono fischiati alla stazione di Trieste e Virgili grid\u00f2 ai tifosi: \u00abandate a lavorare\u00bb, rischiando il linciaggio.\nAllenatore.\nNella stagione di Serie D 1978-1979 sedette sulla panchina del . \nDopo il ritiro.\n Nel 2013 entr\u00f2 nella Hall of Fame Viola."}
{"id": "1716379", "revid": "261054", "url": "https://it.wikipedia.org/wiki?curid=1716379", "title": "IUCLID", "text": ""}
{"id": "1716382", "revid": "666668", "url": "https://it.wikipedia.org/wiki?curid=1716382", "title": "NLA Premier League", "text": "L'NLA Premier League \u00e8 il campionato di calcio di Massima Serie di Saint Vincent e Grenadine, fondato con il nome di \"NLA SVGFF Club Championship\" nel 2009 con il formato attuale.\nNonostante sia un campionato CONCACAF nessuna delle squadre di Saint Vincent e Grenadine, eccetto il System 3 FC, hanno partecipato in anni recenti al Campionato per club CFU o alla CONCACAF Champions' Cup."}
{"id": "1716383", "revid": "486946", "url": "https://it.wikipedia.org/wiki?curid=1716383", "title": "Campionato di calcio di Saint Vincent e Grenadines", "text": ""}
{"id": "1716399", "revid": "2136953", "url": "https://it.wikipedia.org/wiki?curid=1716399", "title": "Sint Maarten League", "text": "La Sint Maarten League \u00e8 la Massima Serie del campionato di calcio di Sint Maarten.\nNel 2004 la Juventus ha rappresentato la nazione al Campionato per club CFU."}
{"id": "1716401", "revid": "125421662", "url": "https://it.wikipedia.org/wiki?curid=1716401", "title": "Marco Landucci", "text": "Carriera.\nGiocatore.\nProdotto del vivaio della , dopo alcuni anni in prestito in Serie C (periodo nel quale ottiene fra l'altro la promozione in Serie B col , subendo solamente 14 reti nelle 34 partite disputate), rientra in viola nell'estate 1986. \nL'allenatore Eugenio Bersellini lo impone subito come titolare a scapito del veterano Paolo Conti. Nelle due stagioni 1986-1987 e 1987-1988 disputa tutte le 60 partite di campionato. Il commissario tecnico della nazionale, Azeglio Vicini, nel frattempo lo convoca ripetutamente nel corso del 1988, per\u00f2 senza mai schierarlo in campo. Prosegue la sua carriera da titolare fra i pali viola fino al 1990, annata in cui la Fiorentina raggiunge la finale di Coppa UEFA, persa nella doppia finale contro la . Nella stagione 1990-1991 perde il posto da titolare a vantaggio di Gianmatteo Mareggini, collezionando solo 7 presenze.\nNell'estate 1991 la Fiorentina lo cede ai corregionali della , in Serie B. Dopo una stagione da titolare in rossonero, torna nella massima serie col neopromosso , dove disputa due stagioni (la prima in A conclusa con la retrocessione, e la seconda in B con ritorno immediato in massima serie e vittoria nel Torneo Anglo-Italiano) alternandosi fra i pali delle \"rondinelle\" con Nello Cusin. Non segue per\u00f2 i lombardi in Serie A dopo la promozione, scendendo invece in Serie C1 con l' che riporter\u00e0 in Serie B, rivelandosi decisivo con le sue parate ai tiri di rigore nella finale play-off contro il .\nNell'estate 1995 viene ingaggiato dall' per fare da \"dodicesimo\" a Gianluca Pagliuca (nessuna presenza in campionato per lui in quella stagione), quindi passa in rapida successione a , e di nuovo a Lucca, sempre ricoprendo il ruolo di secondo portiere. Scende poi nei dilettanti tra le file del , per poi ritornare ancora alla Lucchese, nel frattempo retrocessa in Serie C1, dove chiude la carriera nel 2001.\nAllenatore.\nLasciato il calcio giocato, si \u00e8 affermato, grazie alla scelta di Pantaleo Corvino, allora responsabile del settore giovanile della , come preparatore dei portieri nel settore giovanile (squadre Primavera e Allievi Nazionali) della societ\u00e0 viola.\nNella stagione 2006-2007 \u00e8 preparatore portieri nel che arriva per la prima volta nella sua storia in Serie B; alle sue dipendenze i portieri Luca Anania, Angelo Pagotto e Salvatore Pinna. Nella stagione successiva \u00e8 ancora nel club toscano, dove allena gli estremi difensori Walter Bressan e Andrea Pinzan. Nel giugno 2008 viene assunto come vice di Massimiliano Allegri dal : qui porta in alto le doti del bassanese Federico Marchetti, facendolo arrivare in nazionale.\nNella stagione 2010-2011 segue Allegri al , diventando il preparatore dei portieri rossoneri, vincendo lo scudetto alla prima stagione e la Supercoppa italiana alla seconda; rimane a Milano, assieme al tecnico, sino al 2014. Il 15 luglio dello stesso anno, ancora al seguito di Allegri, entra nei ranghi della come vice allenatore, incarico che riveste fino al 2019 e nuovamente dal 2021."}
{"id": "1716409", "revid": "666668", "url": "https://it.wikipedia.org/wiki?curid=1716409", "title": "Saint-Martin Championships Saint-Barthelemy Championships", "text": ""}
{"id": "1716415", "revid": "834", "url": "https://it.wikipedia.org/wiki?curid=1716415", "title": "Andr\u00e9 Isaac", "text": ""}
{"id": "1716418", "revid": "122716260", "url": "https://it.wikipedia.org/wiki?curid=1716418", "title": "Zaglossus hacketti", "text": "Zaglossus hacketti \u00e8 una specie estinta di echidna del genere \"Zaglossus\", che comprende le tre specie viventi attualmente di echidna dal becco lungo.\nVissuto nel Pleistocene superiore in Australia orientale, se ne conosce l'esistenza grazie al ritrovamento di alcune ossa dalle quali si pu\u00f2 stimare la lunghezza dell'animale in almeno 1 m, il che ne farebbe uno dei monotremi di dimensioni maggiori."}
{"id": "1716421", "revid": "1258", "url": "https://it.wikipedia.org/wiki?curid=1716421", "title": "Fruttone", "text": ""}
{"id": "1716422", "revid": "339392", "url": "https://it.wikipedia.org/wiki?curid=1716422", "title": "Web Marketing Virale", "text": ""}
{"id": "1716423", "revid": "1543377", "url": "https://it.wikipedia.org/wiki?curid=1716423", "title": "Divisi\u00f3n de Oro de Santa Luc\u00eda", "text": "La Divisi\u00f3n de Oro de Santa Luc\u00eda \u00e8 il campionato di calcio di massima serie di Saint Lucia."}
{"id": "1716424", "revid": "123458157", "url": "https://it.wikipedia.org/wiki?curid=1716424", "title": "Sandon", "text": "Sandon \u00e8 l'unica frazione di Foss\u00f2, nell'area urbana della citt\u00e0 metropolitana di Venezia, nella zona denominata Riviera del Brenta.\nGeografia fisica.\nSi estende in una fertile area pianeggiante (9 metri sul livello del mare) nella zona della \"Riviera del Brenta\" tra Padova e Venezia. \n\u00c8 attraversata dal fiume Brenta e dista 2,45\u00a0km da Foss\u00f2.\n\u00c8 composta da 6 contrade: Molinetto, Celestia, Padova, Cartile, Chiesa e Provinciale.\nSandon e la sua storia.\n\"\u201cDa alcune memorie sparse qua e l\u00e0 rilasciate dai miei antecessori ho potuto raccontare un po\u2019 di storia di questa parrocchia. Sandon venne cos\u00ec nominato, non dal nome di un santo, ma dai \u2018sandoni\u2019, grosse barche di gran portata che da Venezia, attraversando la laguna, venivano introdotte sul fiume Cornio che \u2013 scrive il Gennari parlando dei fiumi del territorio di Padova \u2013 era un fiume non ignobile del padovano. Detti \u2018sandoni\u2019 approdavano alla riva di questa villa\" (inteso come paese ndr), \"per caricare granaglie, vino, biada ed altri generi per i bisogni di Venezia, onde, come si riscontra negli antichi documenti, appellavasi questo luogo \u2018Ripa Sandonis\u2019 ed in seguito correttamente Sandon\u201d.\" Con queste parole, scritte in una propria memoria del 1925, don Giuseppe Borsato, parroco a Sandon dal 1911 al 1938, anno della sua morte, dava una propria interpretazione sull\u2019origine del nome del piccolo paese presso il quale aveva cura delle anime.\n\u00c8 invece Ferdinando Salvatori, nel suo pregevole libro \u201cMemorie di Sandon\u201d, pubblicato nel 2011, a dare notizia di un passato molto antico per la frazione di Foss\u00f2 citando la presenza, attorno alla chiesa, di numerosi resti di materiale di pietra trachitica dei Colli Euganei, in parte costituiti da grossi blocchi squadrati, due dei quali decorati. Reperti antichissimi, sui quali sono state fatte numerose supposizioni meritevoli di un prossimo studio. Ancora Ferdinando Salvatori, nel citato libro, riporta la notizia (corredata da immagini), del rinvenimento nel 1960 presso la campagna De Lorenzi di alcune tombe di epoca romana con corredo funerario costituito da anfore, ampolle e lucerne.\nTornando alle memorie di don Borsato, cos\u00ec egli descrive l\u2019abitato di Sandon prima della costituzione della parrocchia: \"\u201cNon era Sandon, come vedremo, ancora una parrocchia, ma una villa che apparteneva quasi tutta ai due monasteri delle monache di san Giovanni di Torcello e delle Vergini della Celestia, ad eccezione di una piccola tenuta, detta dei Crociferi, appartenente al nobile veneziano Caffr\u00e8 e di qualche altra cesura. Quanto apparteneva ai monasteri venne demaniato da Napoleone I e, dopo essere stato appaltato ad alcuni impresari che si succedettero, uno peggiore dell\u2019altro, senza nessuna utilit\u00e0 da parte del Demanio, fu venduto per meschinissimo prezzo e ci\u00f2 perch\u00e9 soggetto a inondazioni\u201d.\"\nComune dal 1806, Sandon fu successivamente unito a Foss\u00f2 nel 1815, quando il Veneto pass\u00f2 sotto il controllo del governo austriaco.\nTra i fatti memorabili accaduti in paese, rimase a lungo nella memoria degli abitanti di Sandon il terribile freddo del 1929, cos\u00ec raccontato da don Borsato nella citata Cronistoria parrocchiale: \"\u201cNei giorni dall\u20191 al 7 febbraio 1929, preceduti da una abbondante nevicata, la temperatura scese quasi normalmente a 15, 16 e 18 gradi sotto lo zero. Anche l\u2019acqua delle ampolline addette per la Santa Messa fu trovata tutta un pezzo. Tutti dicevano non ricordarsi di un freddo simile, come non vi era ricordo di tanta miseria e fame, causa la lunga siccit\u00e0 dell\u2019estate scorsa: cinque mesi senza pioggia. Aggiungo che oggi, giorno di san Giuseppe 19 marzo, la temperatura \u00e8 discesa a zero gradi. Nei giorni dall\u20198 al 29 febbraio discese sempre a 17, 18 gradi sotto zero. Nel giorno 19 si trov\u00f2 tutto agghiacciato anche il vino nella ampollina per la Messa. Nelle cantine il vino si agghiacci\u00f2 quasi tutto e moltissime piante, viti, ficaie etc. morirono. I danni del freddo furono grandissimi, si predice che il 70, 80% delle viti vecchie siano morte. Il 4 aprile la temperatura \u00e8 discesa a zero. La neve \u00e8 caduta in diverse parti d\u2019Italia e in grande quantit\u00e0 in Russia. Oggi 7 aprile 1929 vedo il Cornio in parte agghiacciato. Da sessanta anni in poi non si vide tanta povert\u00e0 come nell\u2019inverno 1929|30, a causa della siccit\u00e0, tempesta, completa mortalit\u00e0 della vigna, deprezzamento dei generi; anche famiglie economicamente solide rimasero senza bestiame e cariche di debiti\u201d.\" \nPaese marcatamente agricolo, dalla seconda met\u00e0 del secolo scorso Sandon ha avuto uno sviluppo edilizio residenziale importante, pur mantenendo alcune caratteristiche di un borgo antico con importanti testimonianze storico-artistiche degne di essere conservate e rivalutate.\nMonumenti e luoghi d'interesse.\nLA CHIESA DI SAN GIACOMO \nNel suo libro \"\u201cSandon: una storia ritrovata\u201d,\" dedicato al restauro del dipinto \"\u201cil Crocifisso tra sant\u2019Antonio e santa Marta\u201d\" custodito nella chiesa parrocchiale, la studiosa Sara Grinzato ripercorre la storia della chiesa di Sandon. Sulla base dei documenti archivistici si pu\u00f2 affermare che, presumibilmente, l\u2019origine della chiesa possa essere di fondazione romanica, dato che la sua presenza \u00e8 almeno testimoniata nel XIII secolo. \nL\u2019edificio sacro fu intimamente legato alle istituzioni monacali, che qui si insediarono in epoca medievale. In particolar modo furono due i conventi a lungo presenti nella storia del centro rurale di Sandon: quello delle monache della Celestia e quello delle monache di San Giovanni Evangelista di Torcello. Secondo la tradizione, entrambi i conventi avevano un proprio oratorio, il primo dedicato a sant\u2019Agata e il secondo a san Giacomo Apostolo.\nAlla fine del Duecento, vi erano quattro chiese che coprivano il territorio parrocchiale di Sandon: quella di sant\u2019Agata di Sopracornio, quella di santa Maria della Corte, quella di san Giacomo di Sandon e quella di san Tommaso di Corte. Nella visita pastorale del 1455, i territori di sant\u2019Agata e san Giacomo risultano essere uniti, cio\u00e8 facenti parte alla stessa parrocchia. A quella data sant\u2019Agata occupa maggiore spazio di san Giacomo, tanto che solo nella prima c\u2019era il fonte battesimale, a differenza di quanto affermato nei documenti del Cinquecento in cui la seconda \u00e8 sempre considerata con pi\u00f9 attenzione. \nA met\u00e0 Settecento la chiesa di san Giacomo fu sottoposta a radicali lavori di ampliamento e restauro. In quell\u2019occasione fu dipinto l\u2019affresco sul soffitto raffigurante\"l\u2019apparizione di Nostra Signora del Pilar a san Giacomo Apostolo.\"\nLa conformazione interna della chiesa prevedeva la presenza di tre altari, il maggiore dedicato al Santissimo Sacramento, quello di destra dedicato al Crocifisso, e quello di sinistra alla Beata Vergine Maria del Rosario.\nLa nuova struttura settecentesca rimase immutata nel corso dell\u2019Ottocento. Nel 1927 due pittori (Giovanni Chinello e Fioretto Luigi), furono incaricati di eseguire una nuova decorazione al suo interno.\nA met\u00e0 dello scorso secolo furono risistemati l\u2019altare maggiore e l\u2019altare della Beata Vergine Maria, a sinistra della navata.\nI recenti restauri hanno valorizzato l\u2019impianto decorativo novecentesco, l\u2019affresco sul soffitto e le altre opere d\u2019arte presenti nel sacro edificio.\nLE OPERE D\u2019ARTE CUSTODITE NELLA CHIESA PARROCCHIALE\nLa pala dell'altare maggiore, opera di Giovanni Battista Pellizzari (1598-1660) rappresenta l'apparizione della Madonna con il Bambino Ges\u00f9 a san Giacomo Apostolo e, sullo sfondo, il panorama delle mura di Verona con l'Adige.\nLa pala del Crocifisso, sull\u2019altare di destra, raffigura il Crocifisso tra sant\u2019Antonio e santa Marta. Questa interessante opera d\u2019arte \u00e8 stata oggetto di un accurato restauro eseguito nel 2011 da Sara Grinzato sotto la direzione dell\u2019Istituto Veneto per i Beni Culturali. L\u2019importante recupero ha permesso una nuova lettura dell\u2019opera, compromessa da ampie deformazioni della tela e da un generale oscuramento della superficie che impediva di cogliere, tra gli altri particolari, la raffigurazione sullo sfondo del borgo di Sandon, riprodotto dal pittore al momento del tramonto. Per \"quest\u2019opera ritrovata,\" assegnata in precedenza a Giambattista Pittoni (1687-1767), Sara Grinzato ha avanzato l\u2019attribuzione a Mattia Bortoloni (1696-1750): artista originario di Rovigo formatosi presso la bottega di Antonio Balestra.\nTra le altre opere artistiche della chiesa, oltre al grande Crocifisso ligneo ottocentesco, merita di essere segnalata la statua in marmo di Carrara della Madonna Addolorata attribuita ad uno scultore della famiglia Bonazza (proveniente dall\u2019oratorio di villa Caffr\u00e8 di cui si dir\u00e0 in seguito). Di pregevole fattura anche i due angeli adoranti dell\u2019altare maggiore.\nParticolarmente interessante \u00e8, infine, la \u201cpila dell\u2019acqua santa\u201d in pietra, con base a colonnina di arte ravennate (V secolo d.C.?), probabilmente frutto di un prezioso dono offerto in passato dalle monache di Torcello e proveniente da una chiesa dell\u2019isola lagunare.\nVilla Caffr\u00e8.\nAttualmente in stato di profondo degrado, villa Caffr\u00e8 fu costruita nella seconda met\u00e0 del XVII secolo dall\u2019omonima famiglia.\nSpecializzati nel tessere panni di lana, i fratelli Giacomo e Gasparo Caffr\u00e8, domiciliati a Venezia in contr\u00e0 di san Canciano, nel 1661 dichiaravano al fisco di possedere \"\u201cin Villa di Sandon sotto Piove di Sacho una possessione di campi novanta con cortivo, orto e fabriche fatte da novo\u201d.\" Queste \"\u201cfabbriche\u201d,\" e la propriet\u00e0, sono raffigurate nella mappa della Sesta Presa, datata 1675, e redatta dal perito Paolo Rossi. Eccone la descrizione: \"\u201cTerra A.P.V. Alta con casa dominical e casa da abitadori de D.Giacomo Caffr\u00e8 lavorata parte in casa e parte Zuane Calegaro e Checo Ragazzo\u201d.\"\nSono gli scritti di don Giuseppe Borsato a restituirci l\u2019immagine di quello che doveva essere un luogo incantevole sulle rive del Cornio prima del suo totale abbandono: \"\u201cIl palazzo, che era abitato dal nobiluomo Caffr\u00e8 per la maggior parte dell\u2019anno, si poteva chiamare una vera abitazione di un nobile veneto. Metteva all\u2019ingresso della suntuosa sala una bella gradinata nella parte di tramontana. Dall\u2019uno all\u2019altro lato ergevansi due grandiose adiacenze che si allungavano verso mezzod\u00ec. Di fronte un bellissimo giardino nel quale un cancello di ferro apriva il varco alla campagna; a mattina un brolo spazioso con ogni sorta di frutta; il tutto chiuso da una grossa ed alta muraglia come da un ben difeso castello. Non mancavano tutte le possibili comodit\u00e0 e bellezze; alla parte di sera eranvi la casa e la stalla boaria pel lavoro della campagna\u201d.\"\nIn dotazione alla villa esisteva anche un oratorio. Sempre don Borsato scrive: \"\u201cL\u2019oratorio era attiguo al sontuoso palazzo del Nobiluomo Caffr\u00e8 eretto senza risparmio e di grande pretenzione. Aveva un bellissimo altare di marmo di Carrara, tutto rimesso in verde antico e rosso di Francia, e sopra di questo una statua, pure di marmo di Carrara, rappresentante Maria Addolorata. Questo oratorio aveva la gloria di essere stato benedetto dal Rezzonico\" (poi papa Clemente XIII ndr)\", allora vescovo di Padova, l\u2019anno 1752, come veniva istoriato da una lapide posta sulla sua facciata\u201d.\"\nPalazzo e oratorio, dopo la morte di Gasparo Caffr\u00e8, furono destinati per testamento, insieme al resto dei suoi beni, a tre luoghi Pii di Venezia: met\u00e0 al Pio Luogo delle Penitenti di San Giobbe, l\u2019altra met\u00e0 divisa tra il Pio Luogo del Soccorso e la Congregazione delle Donzelle Periclitanti.\nPer amministrare i beni ereditati, nel 1784 i tre luoghi Pii istituirono una \"Comm\u00ecssaria\", detta \"\u201cComm\u00ecssaria Caffr\u00e8\u201d\" la cui gestione era affidata a Deputati scelti tra patrizi veneziani.\nNel 1785 l\u2019intero patrimonio Caffr\u00e8 fu messo in vendita attraverso la formula del \u201cpubblico incanto\u201d. Solamente nel 1791 la propriet\u00e0 di Sandon trov\u00f2 un acquirente nella famiglia Valvassori di Padova.\nI nuovi proprietari non ebbero cura della villa e, come scrive don Borsato, \"\u201clasciarono tutto in abbandono e poi cedettero ad un prezzo vilissimo chiesetta, muraglie e adiacenze, privando Sandon della gloria di non avere in seno uno dei migliori palazzi dei veneti patrizi, come si pu\u00f2 arguire ancor oggi da tutto ci\u00f2 che ancora rimane del grandioso fabbricato\u201d.\"\nNel catasto napoleonico del 1811 il palazzo \u00e8 citato come\"casa d\u2019affitto\". Nel catasto austriaco la situazione risulta immutata, salvo la demolizione di una delle due barchesse. In seguito sar\u00e0 demolita anche l\u2019altra barchessa e al suo posto trover\u00e0 spazio un capannone ad uso agricolo. Negli anni Trenta del secolo scorso la propriet\u00e0 fu venduta alla famiglia Cecchinato e, successivamente, alla famiglia Zabeo.\nAcquisito dal Comune di Foss\u00f2, l\u2019immobile \u00e8 stato messo in sicurezza per evitarne il crollo.\nFattoria Saggiori Salvatori.\nSulla storia di questa costruzione ha scritto un capitolo Ferdinando Salvatori nel libro \"\u201cMemorie di Sandon\u201d,\" ripercorrendo la storia antica e pi\u00f9 recente con suggestive immagini custodite nell\u2019archivio di famiglia.\nDi antichissime origini, documentate attraverso remote fondazioni rimesse in luce all\u2019interno della costruzione e visibili grazie a una vetrata a protezione, la splendida dimora racconta un affascinante passato. \nSi tratta di una tra le pi\u00f9 importanti fattorie monastiche sopravvissute che non solo fungeva da residenza del fattore, ma anche da deposito delle derrate d\u2019affitto degli altri numerosissimi campi di propriet\u00e0 delle monache di San Giovanni Evangelista di Torcello. \u00c8 don Borsato ad offrirci un\u2019immagine di questo luogo nei primi decenni del secolo scorso: \"\u201cA mezzod\u00ec dell\u2019attuale chiesa parrocchiale esiste l\u2019agenzia gi\u00e0 delle monache di Torcello, con adiacenze, granaio, cantina e casa di abitazione del fattore, in uno stato lodevole per cura della proprietaria Maria Concetta Zanon, colla tenuta di 424 campi padovani\u201d\" (circa 170 ettari).\nCome descritto in una relazione redatta dal Ministero per i Beni Culturali, la fattoria \u00e8 situata in un\u2019isola delimitata dal fiume Cornio ed \u00e8 dotata di vari fabbricati, tra cui uno splendido edificio porticato. Nel terreno antistante le costruzioni vi \u00e8 ad ovest una zona destinata a giardino, che conserva un tiglio secolare e altre piante ad alto fusto, mentre a sud, a ridosso dei campi, vi \u00e8 l\u2019aia a forma rettangolare, a livello un po\u2019 pi\u00f9 basso del terreno, selciata in cotto e delimitata da un muretto in mattoni. Al centro un\u2019elegante vera da pozzo in pietra d\u2019Istria di antica origine contribuisce a rendere questo luogo magico e piacevole alla visita. Ricca di piante, luci, colori e angoli riposanti, la storica dimora attualmente ospita un B&amp;B.\nL'antica Fornace.\nLungo la via Provinciale, a pochi passi dalla chiesa di Sandon, sorge un piccolo complesso di archeologia industriale, purtroppo abbandonato, costituito dalla fornace con essiccatoio. \nFu l\u2019ingegnere Moderato Saggiori a promuovere la realizzazione di una fornace per laterizi, il cui inizio attivit\u00e0 \u00e8 datato da don Giuseppe Borsato al 1907. La costruzione fu realizzata in adiacenza e ad est di un \"vecchio alto fornasotto\"ormai obsoleto gi\u00e0 menzionato in un registro del 1744 fra le propriet\u00e0 del monastero di San Giovanni Evangelista di Torcello. Come ricorda Ferdinando Salvatori: \"\u201cLa nuova fornace, allora moderna, di tipo Hoffmann, dal nome del suo ideatore, \u00e8 stata la prima che ha permesso, oltre che un vistoso risparmio di combustibile, anche il vantaggio di una cottura pi\u00f9 uniforme di tutta la massa dei mattoni e una produzione assai migliorata per essere graduale sia il riscaldamento che il raffreddamento dei materiali. La nuova fornace, oltre a portare un contributo all\u2019impiego della manodopera locale, allora addetta quasi esclusivamente ad attivit\u00e0 agricole, favor\u00ec il rinnovamento degli ancora esistenti \u2018casoni\u2019, le tipiche dimore a solo pianterreno con pavimenti di terra battuta e tetti a forti spioventi di paglia e canne, sopravvissuti nel territorio fino agli anni Sessanta del secolo scorso\u201d.\"\nLo scavo della deviazione del fiume Brenta detta \"la Cunetta\".\nLa costruzione del nuovo alveo del fiume Brenta, scavato per far defluire le acque verso la laguna con l\u2019intento di salvare in caso di piena i paesi della Riviera del Brenta dalle terribili inondazioni ricorrenti, cambi\u00f2 il volto del paese di Sandon.\n\u00c8 sempre don Borsato a ricordare questo importante avvenimento:\"\u201cNell\u2019anno 1817 venne tracciato l\u2019alveo della Cunetta e fatti due campioni per la dimensione ed altezza degli argini, collo scopo anche di dare sovvenimento a tanta gente che in causa della carestia soffriva la fame. Nel 1847 venne cominciato il lavoro nel fiume, che nel susseguente anno 1848 rest\u00f2 sospeso in causa della rivoluzione. Nel 1852 tale lavoro venne ripreso e terminato nel 1858, quasi unitamente al ponte, del quale vennero gettate le fondazioni nel 1855, con la spesa complessiva di 800.000 lire austriache.\"\n\"Passarono 26 anni da quando, con grande soddisfazione del popolo di Sandon e di Liettoli, fu compiuta l\u2019opera grandiosa del ponte, tanto comodo per i viaggiatori che per diversi anni dovettero transitare sopra un piano sulle barche. Ma ecco che nel 1882, nella notte del 16 settembre, una straordinaria piena del Brenta, travolgendo ogni sorta di legname e di cose, schiant\u00f2 anche il nuovo ponte, che poi venne rifatto nel 1887 tutto in ferro, molto pi\u00f9 elegante e massiccio\u201d.\"\nCon lo scavo della \"Cunetta,\" fu distrutta definitivamente la fattoria delle monache della Celestia, ivi collocata, come ci informa la preziosa penna di don Borsato: \"\u201cEravi l\u00e0 una bella agenzia con comodissima casa ad uso del fattore, una vasta adiacenza ad uso granaio e cantina, con brollo\" (frutteto ndr), \" difeso all\u2019intorno da una muraglia. Anche tutto questo fu demolito in occasione del nuovo canale la Cunetta e l\u2019area complessiva ha dato luogo all\u2019argine ed in gran parte alla Cunetta medesima\u201d.\" \nIl 17 gennaio del 1954 fu inaugurato il nuovo ponte sul Brenta costruito su pilastri e impalcato di cemento armato in sostituzione di quello del 1887 danneggiato dal tempo e, soprattutto, dai frequenti e numerosi bombardamenti alleati durante la fine della Seconda guerra mondiale che lo resero inagibile per un lungo periodo. \nPer saperne di pi\u00f9.\nLUISA ASTORI, \"Villa Caffr\u00e8 ricerca storica,\" 2010, Comune di Foss\u00f2.\nDON GIUSEPPE BORSATO, \"\u201cRaccolta di cenni storici e cronologia della Parrocchia di San Giacomo Maggiore di Sandon\u201d,\"1925. Riportato in: FERDINANDO SALVATORI, \"Memorie di Sandon,\" Il Poligrafo, 2011.\nSARA GRINZATO, \"Sandon: una storia ritrovata. Restauro conservativo e significato storico del Crocefisso tra sant\u2019Antonio e santa Marta della chiesa parrocchiale,\" Phasar edizioni, 2011.\nDIEGO MAZZETTO, \"Foss\u00f2 sui sentieri della memoria, ricordi e immagini dei primi decenni del Novecento,\" Parrocchia di Foss\u00f2, Stampe Violato, 2011.\nFERDINANDO SALVATORI, \"Memorie di Sandon,\" Il Poligrafo, 2011.\nMINISTERO PER I BENI CULTURALI E AMBIENTALI, \"ufficio centrale per i beni architettonici archeologici artistici e storici,\" Foss\u00f2: complesso rurale di origine monastica. Relazione storico-artistica, 1996."}
{"id": "1716426", "revid": "767487", "url": "https://it.wikipedia.org/wiki?curid=1716426", "title": "Zaglossus robustus", "text": "Zaglossus robustus \u00e8 una specie di echidna dal becco lungo vissuta durante il Pleistocene in Australia, della quale si conosce l'esistenza solamente grazie al ritrovamento di un cranio lungo 65 cm."}
{"id": "1716430", "revid": "773636", "url": "https://it.wikipedia.org/wiki?curid=1716430", "title": "Pieve dei Santi Paolo e Michele", "text": "La chiesa archipresbiterale dei Santi Paolo e Michele \u00e8 un edificio sacro situato nel centro di Montieri, comune in provincia di Grosseto.\nL'esterno.\nL'edificio, risalente al Trecento, ha la facciata intonacata scandita da quattro paraste che sorreggono la trabeazione. \nIl campanile probabilmente era in origine una torre civica, modificata in seguito alla fondazione della chiesa. \nIl portale, le finestre laterali e l'oculo centrale sono incorniciati in travertino.\nL'interno.\nL'altare dedicato al beato Giacomo Papocchi conserva una tela settecentesca con il \"Beato in gloria\" e vari episodi della sua vita. All'interno dell'edicola, il \"Busto del beato\" in argento (1670). Il corpo del beato \u00e8 posto invece in una grande urna intagliata collocata in alto sopra l'altare maggiore settecentesco.\nNel transetto, tre tele del secolo XVII: la \"Madonna del Carmine che offre gli scapolari a san Cerbone e a san Francesco\"; la \"Madonna del Rosario\"; l\"'Apparizione della Vergine al beato Giacomo\". \nVi \u00e8 anche una tela con una \"Annunciazione\", collocata sopra l'ingresso della cappella dell'Annunziata, attribuita all'ambito di Alessandro Casolani (Vincenzo Rustici?).\nIl fonte battesimale \u00e8 costituito da un capitello figurato duecentesco. \nDa notare la settecentesca \"Via Crucis\" in maiolica.\nVi \u00e8 anche un organo seicentesco, datato 1604, con orchestra e mostra lignee, dipinte e dorate."}
{"id": "1716433", "revid": "773636", "url": "https://it.wikipedia.org/wiki?curid=1716433", "title": "WIV Provo Premier League", "text": "La WIV Provo Premier League \u00e8 il campionato di calcio di massima serie di Turks e Caicos."}
{"id": "1716434", "revid": "827882", "url": "https://it.wikipedia.org/wiki?curid=1716434", "title": "Blindfold (personaggio)", "text": "Blindfold, il cui vero nome \u00e8 Ruth Aldine, \u00e8 un personaggio dei fumetti, creato da Joss Whedon (testi) e John Cassaday (disegni), pubblicato dalla Marvel Comics. Apparsa per la prima volta sulle pagine di \"Astonishing X-Men\" (vol. 3) n. 3 (settembre 2004).\nRuth \u00e8 una dei pochi mutanti ad aver mantenuto i poteri dopo la decimazione.\nBiografia del personaggio.\nOrigini.\nRuth era una bambina nata senza bulbi oculari, con potenti poteri telepatici, telecinetici e precognitivi sin dalla nascita. A causa del suo handicap, suo padre se ne and\u00f2 di casa, e il fratello Luca cominci\u00f2 ad odiarla, odio accresciuto dal fatto che, mentre era in un centro di disintossicazione, un prete instaur\u00f2 in lui il razzismo, in particolare verso i mutanti. Il ragazzo tent\u00f2 addirittura di ucciderla, ma per errore uccise la madre e venne condannato a morte. Ruth si present\u00f2 all'esecuzione, ma il fratello, non si sa bene come, ma probabilmente grazie all'attivazione di un potere mutante, le rub\u00f2 i poteri e le danneggi\u00f2 la mente (la ragazza cominci\u00f2 a parlare inserendo parole come \"si\", \"no\", \"scusa\", \"sei il benvenuto\" in mezzo alle frasi), poi us\u00f2 la telecinesi per fuggire, ma per farlo si ridusse ad un paio di occhi.\nAffidata alla zia, divenne studentessa allo Xavier Institute col nome di Blinfold, e venne menzionata per la prima volta da Corazza mentre questa era impegnata in una discussione con l'amico Wing, imbarazzato che Ruth gli avesse letto nella mente svelando che il suo pi\u00f9 grande sogno era diventare un X-Man. Durante l'arco narrativo dedicato a \"Danger\", la \"Stanza del Pericolo\" incarnata, Blindfold fece la sua prima vera apparizione, irrompendo all'interno dell'ufficio di Emma Frost seguita dalle Naiadi. Avvertiti i residenti che qualcosa o qualcuno stesse per giungere all'istituto, le telepati svennero.\nDopo gli eventi di \"House of M\" e la decimazione, fu fra i 27 studenti che mantennero i poteri, tuttavia non venne selezionata per entrare a far parte del nuovo di team di mutanti, i New X-Men.\nLacerati.\nQuando il Club infernale prese d'assalto l'istituto, Blindfold fu trovata in lacrime da Corazza all'interno dei bagni. Spiegato all'amica che stavano per perdere un altro di loro, venne interrotta dall'arrivo di un Wolverine regredito allo stadio infantile a da un Bestia pi\u00f9 animale del solito. Quando quest'ultimo tent\u00f2 di divorarla, Corazza si frappose fra i due e liberatesi della minaccia accorsero in infermeria dove trovarono i corpi privi di sensi di Colosso e Ciclope. A seguito della comparsa di Kitty Pryde, a Blindfold fu affidato il compito di portare a Bestia un gomitolo di lana, contenente una serie di sostanze capaci di stimolare il ritorno della sua normale personalit\u00e0. All'interno, intanto, dopo l'irruzione di Danger e Ord e la rivelazione che dietro alle manipolazioni di Emma si nascondeva la figura di Cassandra Nova, gli X-Men vennero tutti teletrasportati all'interno della stazione spaziale \"S.W.O.R.D.\" Intristita, quando le venne chiesto il perch\u00e9, Blindfold spieg\u00f2 che non tutti sarebbero tornati da quel viaggio.\nMessiah Complex.\nA seguito della sua morte apparente nella mini-serie \"Accecati dalla luce\", Blindfold si ritrov\u00f2 nell'infermeria dell'istituto sottoposta alle cure di Bestia. Quando l'uomo la interrog\u00f2 circa la sua salute, la ragazza rispose che altri sarebbero venuti a farle compagnia in quel luogo, specificando i nomi di Julian (trafitto dalle lame di Lady Deathstrike in uno scontro fra Reavers e New X-Men), Kurt (gravemente ferito dal marauder Scalphunter), Megan (autolesionatasi durante un teletrasporto alla cieca) e qualcun altro di cui non riusciva a ricordare il nome, presumibilmente Forge (ferito dal mutante Alfiere) o il Professor X (colpito alla testa da un proiettile sparato dallo stesso Alfiere).\nYoung X-Men.\nDurante un incubo, Ruth ebbe una visione nella quale vide il nuovo gruppo di mutanti, gli Young X-Men, messo insieme da Ciclope, affrontate il cyborg Donald Pierce. Pi\u00f9 tardi, assieme a Rockslide viene reclutata da Summers, allenata e poi spedita in missione assieme a Ink per affrontare la nuova Confraternita e carpire informazioni principalmente da Moonstar. Raggiunta l'abitazione dell'indiana viene per\u00f2 tradita dal compagno ed, assieme a Moonstar, lasciata in balia di Pierce. Dopo una lite fra loro, le due vengono soccorse e la predizione iniziale di Ruth si avvera quando Wolf Cub viene sventrato dal cyborg. Lasciato il team, si sposta a San Francisco assieme al resto degli X-Men e quando Cipher rivela la sua presenza al resto dei mutanti si viene a scoprire come sia stata la prontezza di riflessi della ragazza a salvare la vita a Ruth durante l'attacco di Bestia negli eventi che portarono alla \"resurrezione\" di Cassandra Nova. Oltre a Jean Grey, Ciclope e Greymalkin Ruth era la sola a conoscenza dell'esistenza di Cipher prima degli eventi accorsi in Young X-Men. Durante questo periodo le due strinsero amicizia.\nPoteri e abilit\u00e0.\nBlindfold \u00e8 dotata di poteri psionici di portata ancora sconosciuta. Ha utilizzato sia telepatia che precognizione, retrocognizione e chiaroveggenza. \u00c8 in grado di vedere il passato, il presente ed il futuro sia contemporaneamente, che separatamente per fare delle predizioni o conoscere la storia delle persone. La cecit\u00e0 (nel suo caso mancano proprio le parti predisposte alla visione e cio\u00e8 gli occhi) \u00e8 parte della sua mutazione. I suoi poteri sono aumentati dopo la morte del fratello Luca, che l'aveva privata dei poteri. Infatti \u00e8 stato rivelato che \u00e8 potente come Legione, quando si \u00e8 trasformato nel Verme (stato in cui ha resistito ai Vendicatori e ad una bomba atomica)."}
{"id": "1716435", "revid": "773636", "url": "https://it.wikipedia.org/wiki?curid=1716435", "title": "Chiesa di San Giacomo Apostolo (Montieri)", "text": "La chiesa di San Giacomo Apostolo \u00e8 un edificio sacro situato a Montieri, in provincia di Grosseto.\nStoria e descrizione.\nSorse nel XIII secolo, ed \u00e8 composta da un'ampia navata tardo romanica conclusa da una parete rettilinea nella quale \u00e8 ricavata una piccola abside semicircolare.\nLa semplice volumetria dell'edificio \u00e8 arricchita esternamente dalle tre monofore romaniche che si aprono nel muro terminale e, nella facciata, da un portale con arco a tutto sesto.\nInternamente lo spazio, estremamente spoglio, \u00e8 scandito da tre arcate trasversali aggiunte probabilmente nel Seicento. Le acuqasantiere sono state ricavate dai capitelli romanici dell'ex pieve di San Paolo.\nAddossato alla chiesa, sul lato sinistro, \u00e8 un piccolo ambiente, comunicante con l'edificio sacro per mezzo di un cunicolo, ove visse nella seconda met\u00e0 del Duecento il beato Giacomo Papocchi. Sul suo altare \u00e8 collocato una tela, datata 1618, con \"Cristo che comunica il beato Giacomo nella sua cella penitenziale\"."}
{"id": "1716436", "revid": "755885", "url": "https://it.wikipedia.org/wiki?curid=1716436", "title": "Ti amo o ti ammazzo", "text": "Ti amo o ti ammazzo \u00e8 un singolo del rapper italiano J-Ax, pubblicato l'8 settembre 2006 come primo estratto dal primo album in studio \"Di sana pianta\".\nIl brano \u00e8 stato inciso anche in lingua spagnola, dal titolo \"Te amo o te mato\" ed inserito nel CD singolo di \"Piccoli per sempre\"."}
{"id": "1716445", "revid": "773636", "url": "https://it.wikipedia.org/wiki?curid=1716445", "title": "Chiesa di San Francesco (Montieri)", "text": "La chiesa di San Francesco \u00e8 un edificio sacro situato a Montieri, in provincia di Grosseto.\nStoria e descrizione.\nFu fondata con l'annesso convento tra il 1530 e il 1556 l\u00e0 dove preesisteva un oratorio francescano. \nL'interno \u00e8 ad ambiente unico, con copertura a vista. \nSulla parete destra \u00e8 un\"'Immacolata Concezione\" di Giuseppe Nicola Nasini (ultimo decennio del Seicento). \nSegue una tavola del primo Cinquecento con la \"Crocifissione e santi\" di livello assai pi\u00f9 modesto, quindi una \"Nativit\u00e0\" dello stesso Giuseppe Nicola Nasini. \nNella cappella maggiore, l'altare \u00e8 ispirato a quello della cattedrale di Siena, di Baldassarre Peruzzi. \nA sinistra, ancora due opere di Giuseppe Nicola Nasini, una \"Crocifissione\" ricca di elementi chiaroscurali resa ancora pi\u00f9 drammatica dall'incombente cielo tempestoso raffigurato sullo sfondo. Nel secondo altare di sinistra, sempre opera del Nasini, si trova una \"Gloria di san Francesco d'Assisi coi santi terziari francescani Luigi IX di Francia ed Elisabetta d'Ungheria\", mentre la tela con \"Sant'Antonio da Padova e storie della sua vita\" \u00e8 di un ignoto pittore del XVII secolo."}
{"id": "1716447", "revid": "755885", "url": "https://it.wikipedia.org/wiki?curid=1716447", "title": "Piccoli per sempre", "text": "Piccoli per sempre \u00e8 un singolo del rapper italiano J-Ax, il secondo estratto dal primo album in studio \"Di sana pianta\" e pubblicato il 27 ottobre 2006.\nLa canzone.\n\"Piccoli per sempre\" parla della nostalgia dell'infanzia che si prova una volta divenuti adulti, spiegando che alcune sere \u00e8 necessario essere \"piccoli per sempre\", ovvero dimenticarsi dei problemi della vita, lasciarsi andare, e passare ancora qualche momento di totale spensieratezza."}
{"id": "1716450", "revid": "439868", "url": "https://it.wikipedia.org/wiki?curid=1716450", "title": "Chiesa di San Bartolomeo (Montieri)", "text": "La chiesa di San Bartolomeo \u00e8 un edificio sacro situato a Boccheggiano, nel comune di Montieri, in provincia di Grosseto.\nStoria e descrizione.\nDi origine tardomedievale, tuttavia non conserva niente della primitiva costruzione che probabilmente inglob\u00f2 porzioni delle murature del castello smantellato dai senesi nel 1404. \n\u00c8 costituita da un edificio a volumetria unica con il vano esterno della sagrestia sporgente. Fu ristrutturata nel 1864 da Sebastiano Benini che costru\u00ec anche il campanile. \nL'interno \u00e8 a vano unico con copertura a travature a vista. Sulla sinistra, un altare di forme seicentesche conserva un timpano con due statue ornamentali. Nell'abside, in una nicchia, \u00e8 collocata una statua lignea raffigurante \"San Bartolommeo\"."}
{"id": "1716455", "revid": "1821505", "url": "https://it.wikipedia.org/wiki?curid=1716455", "title": "Gioacchino Lanza Tomasi", "text": "Biografia.\nGioacchino Lanza Branciforte Ram\u00edrez nasce a Roma nel 1934, terzogenito del senatore don Fabrizio Lanza Branciforte Ruffo, conte di Mazzarino e di Assaro, e di donna Conchita Ram\u00edrez Camacho, figlia ed erede di don Venceslao Marchese di Villa Urrutia. Si trasferisce con la famiglia a Palermo dopo la Seconda guerra mondiale. In quegli anni inizia la frequentazione, insieme ad altri giovani intellettuali palermitani (fra cui il coetaneo Francesco Orlando) di Giuseppe Tomasi di Lampedusa, suo lontano cugino, al quale resta vicino negli ultimi tre anni di vita e dal quale nel 1957 viene adottato, assumendo quindi il cognome \u201cLanza Tomasi\u201d.\nDopo la morte dello scrittore siciliano, Lanza ne ha raccolto l'eredit\u00e0 intellettuale, conservandone la memoria e recuperando, dopo lunghi anni di paziente restauro, l'ultima dimora, il Palazzo Lampedusa alla Marina (oggi Palazzo Lanza Tomasi), in cui il principe scrittore visse fino alla morte e in cui raccolse la sua preziosa biblioteca storica.\nGioacchino Lanza Tomasi ha ricevuto la cittadinanza onoraria di tre comuni siculi: Santa Margherita di Belice, Gibellina e, nel 2018, Palma di Montechiaro, paese in provincia d'Agrigento, fondata dagli antenati di Giuseppe Tomasi di Lampedusa, nel 1637.\nAttivit\u00e0.\nNel 1965 inizia la sua attivit\u00e0 di organizzatore musicale. Dal 1968 pubblica saggi di argomento musicale e su autori contemporanei: Bussotti, Pousseur, Sciarrino, Stockhausen, Kagel, Berio. Si \u00e8 a lungo occupato dell'opera di Vincenzo Bellini ed \u00e8 un noto appassionato di Richard Wagner . Si \u00e8 interessato particolarmente alla fenomenologia dell'elaborazione stilistica e della sua ricezione. Ha insegnato Storia della musica presso le universit\u00e0 di Palermo e di Salerno.\nOltre che di critica musicale si \u00e8 occupato di storia urbana, critica d'arte e letteratura musicale. Nel 1965 pubblica un lavoro giovanile sulle \"Ville di Palermo\", ormai un classico del settore, e altre opere di vario genere e natura, che testimoniano una versatilit\u00e0 intellettuale assolutamente originale e fuori dal comune.\nIn qualit\u00e0 di sovrintendente del Teatro di San Carlo di Napoli ha cercato di rilanciarne l'attivit\u00e0 promovendo la ripresa di opere uscite dal repertorio, la diffusione delle nuove tendenze del teatro musicale contemporaneo e l'affidamento degli allestimenti a pittori e scultori di fama; ha collaborato con importanti figure del mondo musicale e artistico, fra cui Roberto De Simone, Arnaldo Pomodoro e Michelangelo Pistoletto.\nHa ricevuto nel 2009 il premio Ignazio Buttitta ed \u00e8 presidente della giuria che annualmente assegna il premio letterario dedicato alla memoria di Giuseppe Tomasi di Lampedusa."}
{"id": "1716461", "revid": "439868", "url": "https://it.wikipedia.org/wiki?curid=1716461", "title": "Chiesa di San Sebastiano (Montieri)", "text": "La chiesa di San Sebastiano \u00e8 un edificio sacro situato a Boccheggiano, nel comune di Montieri, in provincia di Grosseto.\nStoria e descrizione.\nLa costruzione originaria risale al Trecento, e la tradizione vuole che essa fosse realizzata per volere dei Salimbeni. \nLa facciata a capanna conserva lo stemma dei Salimbeni, scolpito sul portale in travertino, e presenta anche una finestra dall'incorniciatura in pietra. All'interno, sulla destra, si trova un bassorilievo con la Lupa senese, e nella parete di fondo l'altare maggiore con la statua marmorea, pienamente barocca, di \"San Sebastiano\", opera dello scultore fiorentino Bartolomeo Cennini, che mostra qui la sua ispirazione a modelli berniniani (1650). La statua fu commissionata dall'antiquario e numismatico locale Leonardo Agostini. \nUn restauro recente ha interessato l'intero edificio."}
{"id": "1716472", "revid": "439868", "url": "https://it.wikipedia.org/wiki?curid=1716472", "title": "Chiesa della Misericordia (Montieri)", "text": "La chiesa della Misericordia \u00e8 un edificio sacro di Gerfalco, frazione di Montieri, in provincia di Grosseto.\nStoria.\nRisale al XIII secolo ma ha subito rifacimenti notevoli specialmente nel Sei-Settecento.\nDescrizione.\nLa facciata \u00e8 intonacata e decorata da graffiti a imitazione di conci di pietra. L'interno possiede una navata unica con copertura a travature a vista. L'altare ha forma a edicola con colonne, timpano e angeli laterali in stucco, presumibilmente settecenteschi. Il \"Crocifisso\" ligneo appartiene al XIX secolo."}
{"id": "1716476", "revid": "22356", "url": "https://it.wikipedia.org/wiki?curid=1716476", "title": "Megalania", "text": ""}
{"id": "1716477", "revid": "439868", "url": "https://it.wikipedia.org/wiki?curid=1716477", "title": "Chiesa di San Biagio (Montieri)", "text": "La chiesa di San Biagio \u00e8 un edificio sacro situato a Gerfalco, nel comune di Montieri, in provincia di Grosseto, diocesi di Volterra.\nStoria e descrizione.\nLe forme della costruzione, preceduta da un portico, sono state modificate nel corso dei secoli, ma \u00e8 probabile un'origine tardomedievale, mentre la consacrazione del 1599 \u00e8 attestata da un'epigrafe nella navata.\nL'interno, di recente restaurato e ritinteggiato, \u00e8 a navata unica. Gli altari settecenteschi in stucco dipinto ospitano dipinti su tela con figure di santi (\"Sant'Anna e la Vergine\", \"San Pietro\", \"San Biagio\", \"Sant'Antonio\")."}
{"id": "1716480", "revid": "19933", "url": "https://it.wikipedia.org/wiki?curid=1716480", "title": "Teorema Kutta-Joukowski", "text": ""}
{"id": "1716481", "revid": "439868", "url": "https://it.wikipedia.org/wiki?curid=1716481", "title": "Chiesa di Sant'Agostino (Montieri)", "text": "La chiesa di Sant'Agostino \u00e8 un edificio sacro situato a Gerfalco, nel comune di Montieri, in provincia di Grosseto.\nStoria.\nNell'anno 1323 fu edificato prossimo a Gerfalco un convento di Eremiti Agostiniani sotto il titolo di Santa Croce, dopo le guerre avevano distrutto un pi\u00f9 antico convento situato sopra il poggio denominato \"Monte Beni.\" Non avendo pertanto quei frati mezzi sufficienti da proseguire la costruzione dalla chiesa e del chiostro, l'11 agosto 1323 vendettero al Comune di Massa il poggio di \"Monte Beni\" con i terreni adiacenti e si trasferirono a Gerfalco. La Chiesa di Santa Croce, nel comune di Monterotondo Marittimo a pochi chilometri da Gerfalco, \u00e8 la chiesa dell'antico convento ed \u00e8 ancora visibile oggi.\nDescrizione.\nLa costruzione, a conci di pietra non intonacati conserva ancora le vestigia dell'antico convento dell'ordine mendicante degli Agostiniani.\nL'interno, assolutamente spoglio, \u00e8 a copertura a vista, sostenuta, com'\u00e8 consueto in queste zone, da due arconi ogivali.\nL'adiacente convento, di propriet\u00e0 della diocesi di Volterra, oggi \u00e8 utilizzato come casa per campiscuola."}
{"id": "1716482", "revid": "289247", "url": "https://it.wikipedia.org/wiki?curid=1716482", "title": "Equitazione alle olimpiadi estive 1900", "text": ""}
{"id": "1716485", "revid": "773636", "url": "https://it.wikipedia.org/wiki?curid=1716485", "title": "Chiesa dei Santi Michele e Silvestro", "text": "La chiesa dei Santi Michele e Silvestro \u00e8 un edificio sacro situato a Travale, nel comune di Montieri, in provincia di Grosseto.\nStoria e descrizione.\nLa pieve risale al Trecento e ha una facciata a conci di marmo e gabbro, alternati, in modo da creare un vivace effetto di bicromatismo. \nNell'interno, caratterizzato dalla consueta navata unica e dalla copertura a capriate a vista, sono due altari a edicola e nicchia in marmo e stucchi. Sulla parete sinistra si conserva un \"Crocifisso\" del XIII secolo. La chiesa \u00e8 collegata, attraverso un'arcata interna, alla chiesetta della Compagnia.\nA fine anni novanta la chiesa \u00e8 stata oggetto di un restauro conservativo su progetto dell'architetto Antonio Cappelli di Grosseto, che ha interessato le principali membrature murarie, la copertura, la facciata principale."}
{"id": "1716486", "revid": "56818", "url": "https://it.wikipedia.org/wiki?curid=1716486", "title": "Chiaravalle della Colomba", "text": ""}
{"id": "1716493", "revid": "76963", "url": "https://it.wikipedia.org/wiki?curid=1716493", "title": "Guido Capozzi", "text": "Biografia.\nPresidente Onorario della Corte di cassazione, ha svolto per oltre cinquant'anni corsi di diritto civile per la preparazione al concorso notarile e per la magistratura.\nHa formato generazioni di avvocati, magistrati e notai, che si ispirano al suo insegnamento. "}
{"id": "1716494", "revid": "125398918", "url": "https://it.wikipedia.org/wiki?curid=1716494", "title": "Premier Division (Antigua e Barbuda)", "text": "La Premier Division \u00e8 la massima serie del campionato di Antigua e Barbuda. Venne creato nel 1968 e vi partecipano 10 squadre. Le prime due classificate si qualificano al Campionato per club CFU mentre la 9\u00aa e la 10\u00aa vengono retrocesse in \"First Division\"."}
{"id": "1716498", "revid": "289247", "url": "https://it.wikipedia.org/wiki?curid=1716498", "title": "Vela alle olimpiadi estive 1900", "text": ""}
{"id": "1716501", "revid": "289247", "url": "https://it.wikipedia.org/wiki?curid=1716501", "title": "Croquet alle olimpiadi estive 1900", "text": ""}
{"id": "1716502", "revid": "289247", "url": "https://it.wikipedia.org/wiki?curid=1716502", "title": "Tiro con l'arco alle olimpiadi estive 1900", "text": ""}
{"id": "1716505", "revid": "289247", "url": "https://it.wikipedia.org/wiki?curid=1716505", "title": "Polo alle olimpiadi estive 1900", "text": ""}
{"id": "1716507", "revid": "289247", "url": "https://it.wikipedia.org/wiki?curid=1716507", "title": "Cricket alle olimpiadi estive 1900", "text": ""}
{"id": "1716508", "revid": "15756", "url": "https://it.wikipedia.org/wiki?curid=1716508", "title": "You'll See", "text": "You'll See \u00e8 un singolo della cantautrice statunitense Madonna, uscito nell'ottobre del 1995, primo estratto dalla raccolta di ballate \"Something to Remember\".\nIl brano.\nUna versione in lingua spagnola del brano, dal titolo \"Ver\u00e1s\", \u00e8 stata inclusa nell'edizione destinata all'America latina di \"Something to Remember\".\nJunior Vasquez ha prodotto un remix non ufficiale del brano.\nIl soprano inglese Keedie ha eseguito una cover del brano nel suo album \"I Believe My Heart\". Anche la cantante Shirley Bassey ne ha cantato una cover nel suo album \"The Show Must Go On\".\nIl singolo.\n\"You'll See\", ha avuto un enorme successo in tutte le classifiche mondiali, arrivando alla posizione n.6 della Billboard Hot 100, n.2 in Canada, Finlandia e Sudafrica, n.1 in Giappone e, grazie alla versione spagnola \"Veras\", raggiunse il primo posto in Spagna e nei paesi del sudamerica. Inoltre entr\u00f2 in molte top 10 europee: Uk, Italia, Austria, Svizzera, Svezia e la Eurochart Hot 100 Singles.\nIl video.\nIl video prodotto per \"You'll See\" \u00e8 il sequel del precedente video \"Take a Bow\" ed \u00e8 stato diretto come quest'ultimo da Michael Haussman. Madonna \u00e8 mostrata in viaggio in Spagna, con indosso abiti Versace ed ancora alle prese con il Torero (Emilio Mu\u00f1oz) del video di \"Take a Bow\". Il video \u00e8 stato girato dal 21 al 24 ottobre 1995 ai Pinewood Studios a Londra mentre Madonna era impegnata nella registrazione della colonna sonora di \"Evita\". Il video \u00e8 stato trasmesso per la prima volta su MTV il 2 novembre 1995."}
{"id": "1716509", "revid": "289247", "url": "https://it.wikipedia.org/wiki?curid=1716509", "title": "Tiro alla fune alle olimpiadi estive 1900", "text": ""}
{"id": "1716510", "revid": "298229", "url": "https://it.wikipedia.org/wiki?curid=1716510", "title": "Pelota basca alle olimpiadi estive 1900", "text": ""}
{"id": "1716512", "revid": "289247", "url": "https://it.wikipedia.org/wiki?curid=1716512", "title": "Ciclismo alle olimpiadi estive 1900", "text": ""}
{"id": "1716513", "revid": "289247", "url": "https://it.wikipedia.org/wiki?curid=1716513", "title": "Tiro a segno alle olimpiadi estive 1900", "text": ""}
{"id": "1716514", "revid": "289247", "url": "https://it.wikipedia.org/wiki?curid=1716514", "title": "Nuoto alle olimpiadi estive 1900", "text": ""}
{"id": "1716515", "revid": "289247", "url": "https://it.wikipedia.org/wiki?curid=1716515", "title": "Canottaggio alle olimpiadi estive 1900", "text": ""}
{"id": "1716517", "revid": "289247", "url": "https://it.wikipedia.org/wiki?curid=1716517", "title": "Tennis alle olimpiadi estive 1900", "text": ""}
{"id": "1716518", "revid": "547034", "url": "https://it.wikipedia.org/wiki?curid=1716518", "title": "La via dell'amore", "text": "La via dell'amore \u00e8 un saggio filosofico di Luce Irigaray pubblicato nell'aprile del 2008 dall'editore Bollati Boringhieri.\nContenuto dell'opera.\n\"La via dell'amore\" riprende un tema caro al filosofo e psicologo italiano Umberto Galimberti: quello cio\u00e8 della filosofia intesa non pi\u00f9 tradizionalmente come amore della saggezza ma come \"saggezza dell'amore\". Solo intendendo la filosofia come \"amore\", come rapporto di apertura e confidenza, nel senso di reciproca fiducia nei confronti dell'altro, la filosofia riacquister\u00e0 il suo senso originale antico.\nIn Occidente ormai la filosofia si \u00e8 rinchiusa nel mondo delle Universit\u00e0 assumendo l'aspetto di una logica che analizza la realt\u00e0 senza pi\u00f9 dedicarsi a quelle domande che nascono dalla vita reale. Ormai il pensiero filosofico si trasmette da maestro a discepolo senza nessun raffronto con la vita reale e insegnamento sul modo di viverla. Il filosofo sembra ormai pi\u00f9 preoccuparsi del \"saper morire\" che del \"saper vivere\".\nParte da qui l'analisi di Luce Irigaray che certo non vuole disconoscere il ruolo che la razionalit\u00e0 pura ha avuto nel corso della storia della filosofia ma d'altra parte vede come oggi il filosofo tutt'intento a curare la purezza del logos abbia dimenticato l'antica funzione del dia-logo, il \"sommo bene\" come lo definiva Socrate, quello che per avviarsi presuppone il rispetto, se non l'amore per l'altro.\nOggi sembra esserci una paura a confrontarsi con l'altro, a entrare in relazione con il prossimo; il filosofo ha ridotto il suo compito a met\u00e0, mira alla definizione delle idee non rendendosi pi\u00f9 conto che sono gli uomini i portatori di quelle idee ed \u00e8 con loro che queste assumono significato reale Se non si fa cos\u00ec si perde il senso reale dell'etica, della stessa teologia, privandole di quel riferimento di base, di quel valore su cui si fondano che \u00e8 l'uomo reale.\nIl filosofo si \u00e8 chiuso in una fortezza dove, usando un linguaggio oscuro e inaccessibile ai non iniziati, si preoccupa pi\u00f9 di \"parlare di\" invece che \"parlare con\" e di capire come non ci sia un'unica verit\u00e0 valida per tutti. Tanto pi\u00f9 vero questo oggi nel tempo della globalizzazione dove la diversit\u00e0 delle culture ci impone non solo di convivere con esse ma anche di capirle attraverso il dialogo.\nIl dialogo si sviluppa quando capisco che il mio interlocutore \u00e8 disposto a mettere in discussione la sua verit\u00e0 e a rinunciare a presentarla come assoluta. Ecco la principale differenza con le religioni che parlano di tolleranza ma che tolleranti non sono e non possono essere poich\u00e9 si considerano depositarie di verit\u00e0 indiscutibili.\nBisogna passare dalla \"trascendenza verticale\" con il Grande altro della religione a quella \"orizzontale\" del dialogo con l'altro quotidiano, quello che incontro nella realt\u00e0 della vita di ogni giorno per costruire insieme a lui, non l'ideale citt\u00e0 platonica dell'Iperuranio ma un universo di realt\u00e0 e valori il pi\u00f9 possibile condiviso."}
{"id": "1716519", "revid": "289247", "url": "https://it.wikipedia.org/wiki?curid=1716519", "title": "Golf alle olimpiadi estive 1900", "text": ""}
{"id": "1716522", "revid": "15756", "url": "https://it.wikipedia.org/wiki?curid=1716522", "title": "Giuseppe Antonio Capuzzi", "text": "Biografia.\nStudi\u00f2 violino con Antonio Nazari, un allievo di Giuseppe Tartini, e composizione con Ferdinando Bertoni. Dal 1780 fu attivo come violinista a Venezia presso le orchestre dei teatri cittadini e dal 1785 anche della cappella musicale della Basilica di San Marco. Nel 1792 divenne primo maestro concertante dell'orchestra del neonato Teatro La Fenice. Negli anni '90 fece amicizia con il bassista virtuoso Domenico Dragonetti, lo scrittore e librettista Alessandro Pepoli, il compositore Francesco Gardi (del quale nel 1782 spos\u00f2 la sorella, la cantante soprano Giovanna Gardi) e il compositore Johann Simon Mayr. Nel 1796, passando per Vienna, si rec\u00f2 a Londra, dove compose un celebre balletto, \"La villageoise enlev\u00e9e\", che venne pubblicato l'anno seguente. Nello stesso anno, nonostante avesse ricevuto un invito da parte di Caterina la Grande per una prestigiosa posizione nella cappella della corte imperiale russa, prefer\u00ec tornare in Italia. Dopo la caduta della Repubblica di Venezia, Capuzzi e l'amico Mayr decisero di stabilirs\u00ec definitivamente a Bergamo, dove egli fu primo violinista della cappella della Basilica di Santa Maria Maggiore, diretta da Mayr; in questa citt\u00e0 fu inoltre professore di violino dell\"'Istituto Musicale\" e direttore d'orchestra del Teatro Riccardi. Mor\u00ec il 28 marzo 1818, nove giorni dopo aver subito un attacco di cuore.\nCapuzzi fu in vita molto rispettato e stimato sia come insegnante che come musicista. Quasi tutte le sue composizioni note furono scritte negli anni trascorsi a Venezia. Nonostante la sua musica fosse popolare nella sua epoca, oggi \u00e8 stata quasi completamente dimenticata. Attualmente la sua composizione pi\u00f9 nota \u00e8 sicuramente il concerto per violone e orchestra, effettivamente il suo unico lavoro entrato nel repertorio moderno."}
{"id": "1716523", "revid": "289247", "url": "https://it.wikipedia.org/wiki?curid=1716523", "title": "Scherma alle olimpiadi estive 1900", "text": ""}
{"id": "1716525", "revid": "71433", "url": "https://it.wikipedia.org/wiki?curid=1716525", "title": "Be Kind Rewind", "text": ""}
{"id": "1716526", "revid": "289247", "url": "https://it.wikipedia.org/wiki?curid=1716526", "title": "Ginnastica alle olimpiadi estive 1900", "text": ""}
{"id": "1716528", "revid": "123386760", "url": "https://it.wikipedia.org/wiki?curid=1716528", "title": "Claas", "text": "La Claas KGaA mbH \u00e8 un'azienda produttrice di macchine agricole tedesca, fondata da \"Franz Claas\" nel 1913 a Harsewinkel, in Vestfalia. Gli inizi sono incentrati sulla produzione di macchine per la fienagione con rilegatrici, mietitrebbiatrici e trincie, arrivando a produrre attrezzi per la fienagione come le presse e ad oggi con i trattori. Oggi \u00e8 uno dei maggiori produttori mondiali di macchine semoventi.\nStoria.\nInizi e nuovo inizio dopo la Grande Guerra.\nFranz Claas gestiva un'azienda agricola di 12,5 ettari di terreno e pascolo a Clarholz, in Westfalia dove \u00e8 nato.\nMolto presto Franz dimostra una vera passione per la meccanica, a dodici anni realizza un tornio artigianale, delle fresatrici e a quattordici anni mette a punto una piccola trebbiatrice a mano.\nNel 1880 Franz Claas costruisce una piccola officina nella sua fattoria e si lancia nella produzione di macchine agricole.\nNel 1887 mette a punto la sua prima creazione, una scrematrice centrifuga, e fonda la \"Centrifugenfabrik Franz Claas\" con sede a Clarholz. Si lancia nella produzione di grandi trebbiatrici a mano e si interessa alla meccanizzazione della raccolta delle patate. Aiutato dai suoi figli realizza nel 1891 la prima falciatrice, prodotta in 600 esemplari.\nNel 1900 deposita il brevetto di una mietitrice e nel 1907 costruisce la sua prima legatrice di paglia, soprannominata Libbethken. Durante la prima guerra mondiale si sposta a Harsewinkel, dove finita la guerra realizza una nuova officina con i figli. Il figlio August nel 1914 fonda una nuova officina Gebruder Claas.\nSuccessivamente cambia nome in Claas e la prima produzione fu una rilegatrice per paglia nel 1919, quando si spostarono a Harsewinkel. Venne brevettata solo nel 1921 e successivamente venduta in tutta la Germania.\nDal 1930 inizia lo sviluppo della prima mietitrebbia semovente, particolarmente adatta per le specifiche condizioni di mietitura in Europa.\nNel 1934 Claas lanci\u00f2 la prima imballatrice, venduta in pi\u00f9 di 1.000 esemplari, nel 1936 vede la luce la prima mietitrebbia trainata a marchio Claas.\nNel 1937 Claas inizia la produzione della prima mietitrebbia trainata.\nLa prima Mietitrebbia motorizzata.\nNel 1946 vede la luce la prima mietitrebbia semovente, la \"Claas Columbus\", e nel 1952 viene lanciata la \"Claas Europa\".\nProduzione di trattori.\nNel 1962 viene prodotta una nuova versione di imballatrice nel nuovo stabilimento di Metz, in Francia. Nel 1963 vede la luce la nuova mietitrebbia \"Claas Matador\".\nNel 1969 Claas entra nel settore attrezzi per fienagione, acquistando la Josef Bautz Agri-Cultural Machinary Factory e la Speiser. Nel 1971 inizia lo sviluppo di una mietitrebbiatrice per la canna da zucchero.\nVerso la fine degli anni Sessanta nascono le nuove mietitrebbie \"Claas Comet\", \"Cosmos\", \"Corsar\" e \"Consul\" (1967-68) Nei primi anni del Settanta nascono le nuove mietitrebbie \"Claas Protector\", \"Mercator\" e \"Senator\", era il 1972. Nel 1973 viene presentata la prima trinciacaricatrice semovente realizzata dall'impresa Hanneforth di Steinhagen-Brockhagen chiamata \"Imperatore\" equipaggiata con un motore da 120CV e due spannocchiatori. Grazie al suo successo Claas, in accordo con Henneforth, venne costruita in serie ribattezzandola con il nome di \"Jaguar 60SF\".\nNel 1975 viene presentata l'evoluzione della trinciacaricatrice, la \"Jaguar 80SF\" equipaggiata con un motore da 213CV e con un tamburo trinciante pi\u00f9 largo, per aumentare la qualit\u00e0 dell'insilato. L'anno seguente, nel 1976, viene presentata la nuova \"Jaguar 70SF\" disponibile con un motore da 150 o 175CV costruita fino al 1984. Nello stesso anno viene presentata la prima rotopressa imballatrice \"Rollant\".\nNel 1978 nasce la nuova serie di mietitrebbia \"Claas Dominator\", la prima versione con motori Perkins da 4 a 6 cilindri e due versioni con motore MB a 6 cilindri turbo con potenze da 80 a 170CV con la possibilit\u00e0 di raggiungere i 205CV.\nNel 1983 viene lanciata la nuova serie trinciacaricatrice semovente \"Jaguar 600\" da 290CV. Le 6.800 macchine costruite finora fanno di Claas l'azienda leader sul mercato, con oltre il 50% del mercato europeo.\nNel 1987 viene lanciata la nuova serie di mietitrebbie \"Claas Dominator S\", tutte dotate di motore Perkins da 4 a 6 cilindri sviluppante una potenza da 75 a 105CV. Nel 1988 viene lanciata la prima pressa imballatrice per balle quadrate, \"Quadrant\".\nNel 1992 viene costruita il nuovo stabilimento a Beelen, Westphalia. L'anno successivo viene lanciata la nuova serie di trinciacaricatrice \"Claas Jaguar 800\", nel 1994 Claas vende la 10.000\u00b0 trincia Jaguar, per l'occasione viene realizzata una macchina speciale.\nNel 1994 inizia lo sviluppo del sistema d'informazione elettronico per l'agricoltura a base satellitare chiamato \"AgroCom\".\nNel 1995 viene presentata la mietitrebbia serie \"Lexion\", la pi\u00f9 potente mietitrebbia al Mondo, capace di raccogliere oltre 40 tonnellate di grano in un'ora. Nello stesso anno Claas acquista uno stabilimento a T\u00f6r\u00f6kszentmiklos, in Ungheria. L'anno successivo viene premiata la Lexion come la mietitrebbia dell'anno.\nNel 1998 viene presentata la nuova serie di mietitrebbie \"Claas Dominator VX\" equipaggiate con motori a 6 cilindri Perkins e MB sviluppanti potenze da 160 a 220CV con una barra di taglio di 450 \u2013 510\u00a0cm.\nNel 2000 viene lanciata la nuova serie di mietitrebbie \"Claas Medion\" e la nuova serie di trincie \"Claas Jaguar 900\".\nNel 2003 Claas rileva la francese Renault Agricolture, entra cos\u00ec anche nel settore dei trattori agricoli. Nel 2004 Claas celebra la 20.000\u00b0 Jaguar prodotta e il 1.000\u00b0 trattore prodotto in occasione per la Agricultural Festival di Monaco.\nNel 2005 vengono presentati i modelli della serie \"Ares\" e \"Xerion\".\nNel 2006 la nuova \"Quadrant 3400\", \"Axion\" e il telescopico \"Scorpion\".\nOggi Claas \u00e8 una dei maggiori produttori di macchine agricole del Mondo, presente nei settori di mietitrebbie semoventi, trinciecaricatrici, macchine per fienagione, presse, trattori e telescopici.\nStabilimenti produttivi.\nGermania.\nHarsewinkel, Germania (mietitrebbie).\nLa fabbrica principale a Harsewinkel viene aperta nel 1919. Claas produce qui mietitrebbiatrici, foraggiatrici e il sistema Xerion. Dal 2000 al 2003 vennero prodotti solo componenti per altri stabilimenti Claas. Inoltre nella sede Harsewinkel si trova la direzione della societ\u00e0.\nBad Saulgau (componenti).\nClaas dal 1969 acquisisce la Josef Bautz AG di Bad Saulgau, producente macchine per il foraggio. Anche la macchina per la Claas Jaguar viene qui prodotta dal 1970. Le macchine Claas da Mengen (Germania) vengono trasportate via linea ferroviaria Donautalbahn (Baden-W\u00fcrttemberg).\nHamm.\nA Hamm-Uentrop si trova presso la Autobahn 2 dal 1999 il magazzino centrale Claas. 135.000 articoli di ricambio su 40.000 m\u00b2 di superficie. Con K\u00fchne + Nagel come partner per il trasporto ai clienti.\nG\u00fctersloh.\nPresso G\u00fctersloh viene prodotto il Claas Agrosystems (CAS). I sistemi elettronici per le macchine Claas e per altri costruttori. Vengono inoltre prodotte le soluzioni software per le applicazioni in agricoltura. I prodotti sono terminali macchina, sterzi e telemetrie.\nLa societ\u00e0 \"Claas S\u00fcdostbayern GmbH\" a T\u00f6ging am Inn, la \"Claas Nordostbayern GmbH &amp; Co KG\" di Weiden in der Oberpfalz e la \"Claas Main-Donau GmbH &amp; Co KG\" di Vohburg an der Donau sono controllate al 90% e la \"Claas W\u00fcrttemberg GmbH\" di Langenau all'80% dalla BayWa AG.\nEuropa.\nVi sono oltre ai siti produttivi qui sotto anche sei sedi societarie a Sexham (Inghilterra), Parigi (Francia), Vercelli (Italia), Buk (Polonia), Mosca (Russia) e Madrid (Spagna).\nMetz, Francia (rotopresse).\nAugust Claas compr\u00f2 nel 1952 un ettaro di terra a Metz, con produzione di rotopresse. Dal 1958 vengono prodotte oltre 280.000 rotopresse, come la rotopressa \u201eQuadrant\u201c e la \u201eRollant\u201c e \u201eVariant\u201c. Nel sito produttivo vi sono 400 dipendenti.\nT\u00f6r\u00f6kszentmikl\u00f3s, Ungheria (componenti).\nNel 1997 viene aperta una fabbrica a T\u00f6r\u00f6kszentmikl\u00f3s, dalla azienda di stato Mez\u00f6gep. Qui vengono prodotte falciatrici per trebbiatrici. Nel 2013 viene aperto un centro ricerca e sviluppo. Vengono prodotte annualmente 750 macchine, delle quali il 90% finiscono alla sede di Harsewinkel.\nLe Mans, Francia.\nSito acquisito nel 2003 da Renault Agricolture e dedito alla produzione di trattori a Le Mans. Tranne il Claas Xerion, gli altri trattori sono prodotti anche qui.\nKrasnodar, Russia (mietitrebbie).\nNel 2005 viene aperto a Krasnodar un sito produttivo con capacit\u00e0 di 1.000 macchine/anno. 200 unit\u00e0 Claas Mega possono essere prodotte. La componentistica per la produzione viene da Harsewinkel. Esiste anche una fabbrica di trattori. Nel 2015 la capacit\u00e0 produttiva \u00e8 raddoppiata.\nRovigo, Italia.\nStabilimento del Gruppo Carraro in cui sono prodotti i trattori per applicazioni speciali, vigneto e frutteto.\nAmerica.\nDal 1979 in USA e dal a Sunchales, Provincia di Santa Fe, Argentina.\nOmaha, USA.\nLa fabbrica di Omaha nella citt\u00e0 di Nebraska produce mietitrebbiatrici Claas dal 1999 per il mercato nordamericano. La Claas Lexion qui ha una colorazione gialla, dal fatto che vengono distribuite da Caterpillar.\nAsia.\nSedi a Pechino, Bangkok, Bangalore.\nFaridabad, India.\nJoint-venture con Escorts dal 1992 per trebbiatrici. Dal 1995 viene qui prodotta la \u201eCrop Tiger 30\u201c. Dal 2002 \u00e8 100% Claas.\nChandigarh, India.\nDal 2008 \u00e8 la seconda fabbrica in India. Claas India produce a Morinda di Chandigarh. La capacit\u00e0 \u00e8 di 900 macchine anno. La produzione principale \u00e8 la \u201eCrop Tiger 60\u201c.\nModelli prodotti.\nTrattori.\nIn Germania vengono prodotti i trattori Claas con pi\u00f9 di 38\u00a0kW (51 PS) di potenza con una percentuale di mercato 2012 del 10,4%.\nAtos.\nIl Claas Atos viene presentato nel 2014 all'EIMA. \u00c8 sviluppato con la Serie 5 di Deutz-Fahr.\nMietitrebbiatrici.\nClaas produce tre tipi di mietitrebbiatrici nella sede di Harsewinkel. Il modello pi\u00f9 grande \u00e8 la Lexion, che dal 1995 \u00e8 alla quarta generazione. La potenza massima \u00e8 di 440\u00a0kW (598 HP) e pu\u00f2 montare pneumatici o cingoli. Con una velocit\u00e0 massima su strada di 40\u00a0km/h. La falciatrice ha larghezza 13,50 m e il serbatoio del mais ha volume di 12.500 litri. Il modello \u201eLexion 770\u201c ha raggiunto in Inghilterra il record in otto ore di 675 tonnellate raccolte di frumento, su 70 ettari. Con una raccolta di 84,5 t all'ora ha stabilito un record da Guinness dei primati. Record poi ampiamente battuto il 15 agosto 2014 dalla mietitrebbia New Holland CR10.90 che \u00e8 riuscita a raccogliere ben 797 tonnellate di grano in 8 ore con una media di 99,7 tonnellate all'ora.\nLa Claas Tucano \u00e8 la macchina media. Con falciatrice da 5,40 a 9,00 m e serbatoio mais fino a 9.000 litri, pu\u00f2 raccogliere 75 litri al secondo. Il modello top \u00e0 la \u201eTucano 470\u201c e \u201eTucano 480\u201c, macchine ibride con falciatrice circolare \"Roto Plus\". La Tucano \u00e8 prodotta dal 2007 e nel 2013 ha superato le 10.000 unit\u00e0 prodotte.\nNella classe compatta Claas Avero vi sono due varianti con falciatrice da 3,71 m a 6,07 m; potenza da 116\u00a0kW (158 HP) a 151\u00a0kW (205 HP).\nForaggiatrici.\nCon l'acquisizione della casa fondata nel 1874 da Wilhelm Speiser a G\u00f6ppingen la Claas dal 1970 ha nel catalogo foraggiatrici. Come successivo sviluppo prodotto nel 1973 viene introdotta la Jaguar. La produzione delle macchine aviene a Bad Saulgau, mentre il montaggio sul veicolo motorizzato avviene a Harsewinkel. Nell'anno 1984 vennero prodotte 6.800 macchine con una quota mercato del 50% in Europa. Nel 2011 vengono vendute 30.000 macchine facendo di Claas il leader mondiale del segmento. La Jaguar \u00e8 il modello da pi\u00f9 lungo tempo prodotto da Claas."}
{"id": "1716530", "revid": "767487", "url": "https://it.wikipedia.org/wiki?curid=1716530", "title": "La figlia di un soldato non piange mai", "text": "La figlia di un soldato non piange mai (\"A Soldier's Daughter Never Cries\") \u00e8 un film del 1998 diretto da James Ivory.\nTrama.\nUna famiglia americana a Parigi tra anni '60 e '70: il padre Bill, scrittore di successo, la madre Marcella, espansiva ed affettuosa e la figlia Channe. Un giorno i genitori decidono di adottare Benoit, sei anni. Quando sente crescere intorno a s\u00e9 affetto e tenerezza, Benoit chiede di essere chiamato Billy. Quando Channe \u00e8 ormai adolescente Bill annuncia che la famiglia torner\u00e0 negli Stati Uniti a causa delle sue cattive condizioni di salute.\nTrasferitisi sulla costa orientale, Bill, malato, cerca di finire il suo nuovo romanzo mentre Channe comincia ad uscire con un ragazzo, che presenta anche a casa. Il padre tenta di approfondire con lei l'argomento dei rapporti sessuali, ma la malattia avanza: un giorno invita Channe a leggere il diario che la madre di Billy scrisse mentre lo aspettava. Dopo la morte di Bill, Marcella consegna il diario a Billy, ma lui rifiuta di leggerlo e lo affida alla sorella.\nOra che il suo padre americano \u00e8 morto, Billy si sente veramente legato a lui e alla sua seconda famiglia.\nCuriosit\u00e0.\nIl libro da cui \u00e8 tratto il film \u00e8 stato scritto da Kaylie Jones figlia del pi\u00f9 famoso James Jones (\"Da qui all'eternit\u00e0\", \"La sottile linea rossa\") ed \u00e8 semi-autobiografico."}
{"id": "1716531", "revid": "1793900", "url": "https://it.wikipedia.org/wiki?curid=1716531", "title": "Outlook Peak", "text": "Outlook Peak \u00e8 una montagna situata sull'Isola di Axel Heiberg, nel territorio del Nunavut, Canada, e fa parte della catena montuosa della Cordigliera Artica. \nHa un'altezza di 2.210 metri sul livello del mare e rappresenta la cima pi\u00f9 elevata dell'Isola di Axel Heiberg."}
{"id": "1716535", "revid": "767487", "url": "https://it.wikipedia.org/wiki?curid=1716535", "title": "Blow Dry", "text": "Blow Dry \u00e8 un film del 2001 diretto da Paddy Breathnach.\nIl film \u00e8 una commedia che tratta in maniera delicata temi particolari come il cancro e l'omosessualit\u00e0.\nNella pellicola appare un cameo di Heidi Klum nel ruolo di una modella capricciosa.\nTrama.\nPhil Allen ha una bottega da parrucchiere in un piccolo paesino inglese. Lo aiuta, nel mandar avanti gli affari, il figlio Brian. La moglie di Phil, Shelley li ha lasciati dieci anni prima per legarsi alla modella di Phil, Sandra.\nPhil non ha mai perdonato la moglie per essersi messa con la sua modella, oltretutto questo accadde alla vigilia di un concorso importante in cui Sandra avrebbe dovuto sfilare con una delle creazioni pi\u00f9 originali di Phil, che gli avrebbe fatto vincere il concorso annuale dei parrucchieri, facendo sfumare il suo sogno di entrare nel guinness del concorso, potendo vantare il fatto di avere vinto tre manifestazioni.\nIn pi\u00f9, Shelley non rivela al figlio e all'ex marito di essersi ammalata di cancro, dato il rifiuto di entrambi di avere a che fare con lei. L'unica possibilit\u00e0 di un riavvicinamento, \u00e8 convincere padre, figlio e Sandra a partecipare al concorso che quest'anno, per scelta degli organizzatori, si terr\u00e0 proprio in quel paese.\nPhil non vuole saperne, anche perch\u00e9 ormai si \u00e8 rassegnato alla sua dimensione di parrucchiere di paese. Il concorso, chiama in paese alcuni tra i pi\u00f9 grandi parrucchieri d'Inghilterra, tra cui Ray Robertson, acerrimo nemico di Phil, che gli rub\u00f2 il titolo l'anno in cui lui si ritir\u00f2 e che aspira al guinness, avendo anche lui vinto due concorsi in precedenza.\nRobertson porta anche la figlia, che durante la permanenza si innamora di Brian. Il concorso si divide in tre manche: alla prima partecipa Brian, piazzandosi tra i primi tre e riuscendo cos\u00ec ad avanzare nella competizione. Alla seconda manche, partecipa la stessa Shelley e grazie alla sua acconciatura, passa alla manche finale.\nBrian, nel frattempo, viene coinvolto in una rissa e quindi, essendosi rotto il pollice, deve rinunciare alla manche finale e ritirare cos\u00ec la sua squadra dalla competizione. Ci penser\u00e0 Phil, che decide di partecipare all'ultimo momento, sostituendo il figlio.\nL'ultima categoria del concorso \u00e8 denominata Total Look e, con l'aiuto di Sandra, Phil presenta l'idea che avevano studiato insieme dieci anni prima, vincendo in maniera netta sia la manche che il concorso. Questa vittoria, riavvicina Phil alla sua modella e alla sua ex moglie.\nShelley confessa alla sua famiglia il suo male e questo fatto riavviciner\u00e0 sia Phil che Brian, che decidono di perdonare Shelley per le sue scelte non convenzionali di vita, creando intorno a lei un clima di strana ma felice famiglia allargata.\nDistribuzione.\nIl film non \u00e8 mai approdato al cinema e sul mercato italiano ma \u00e8 passato direttamente sui canali satellitari o sulle reti private come D+ e rete4. Non \u00e8 mai stata distribuita una versione in DVD tradotta in italiano, ma \u00e8 possibile acquistarla in lingua originale."}
{"id": "1716538", "revid": "438678", "url": "https://it.wikipedia.org/wiki?curid=1716538", "title": "Roseland (film)", "text": "Roseland \u00e8 un film del 1977 diretto da James Ivory."}
{"id": "1716539", "revid": "599013", "url": "https://it.wikipedia.org/wiki?curid=1716539", "title": "Dirty Love", "text": ""}
{"id": "1716543", "revid": "1863693", "url": "https://it.wikipedia.org/wiki?curid=1716543", "title": "Autobiografia di una principessa", "text": "Autobiografia di una principessa (\"Autobiography of a Princess\") \u00e8 un film del 1975 diretto da James Ivory.\nTrama\nLa figlia in esilio di un maraja indiano ogni anno, nel giorno del compleanno dell'amato, defunto padre, invita nel suo appartamento di Kensington Cyryl Sahib, gi\u00e0 suo precettore e segretario del padre. Insieme guardano film in Super8 sui tempi passati. In questo frangente si rivelano i due caratteri e i diversi pensieri dei due protagonisti: quello leale verso il passato Impero della principessa e quello ostile e insofferente di Cybyl verso il colonialismo britannico e verso gli scandali di corte."}
{"id": "1716545", "revid": "767487", "url": "https://it.wikipedia.org/wiki?curid=1716545", "title": "Tamandua", "text": "I Tamandua sono un genere di mammiferi della famiglia dei formichieri, diffusi in America centrale e meridionale.\nEtimologia.\nIl loro nome deriva dal tup\u00ec \"tamandu\u00e0\", che vuol dire \"formichiere\" ; in portoghese e tup\u00ec, la parola indica i formichieri in generale, mentre per parlare dei tamandua si usa l'espressione \"tamandu\u00e1-mirim\" (\"piccolo formichiere\").\nSi differenziano dal formichiere gigante per le dimensioni minori, il muso tubolare assai pi\u00f9 corto, le orecchie ovali nude e di colore nero e la lunga coda prensile, glabra nella sua parte inferiore ed assai larga alla radice.\nDescrizione.\nHanno pelo fitto ed ispido, di colore generalmente giallastro, con una banda nera laterale: emanano un forte odore muschiato.\nLe zampe sono dotate di quattro unghioni, utili per scoperchiare i nidi degli insetti di cui si nutre: per evitare di ferirsi i palmi con le unghie, i tamandua camminano poggiandosi sul lato esterno delle zampe, il che conferisce loro una tipica andatura dinoccolata.\nA differenza del formichiere gigante che vive a terra, il Tamandua vive prevalentemente sui rami degli alberi.\nBiologia.\nSono animali arboricoli, \u00e8 possibile osservarli sia di giorno che di notte e non temono l'uomo: in caso di pericolo, si rizzano sulle zampe posteriori appoggiandosi sulla coda e mostrano le unghie soffiando e fischiando rumorosamente.\nAlimentazione.\nSi nutrono principalmente di formiche e termiti.\nIn una puntata di \"Le strane creature di Nick Baker\" su Animal Planet \u00e8 stato filmato un Tamandua intento a cibarsi di frutta. Questo comportamento ha suscitato stupore in quanto si \u00e8 sempre pensato che i formichieri si nutrissero solo di formiche e termiti. Durante lo studio di questi mammiferi \u00e8 stato notato che individui diversi di questa specie sviluppano caratteristiche peculiari, uscendo cos\u00ec dai cosiddetti comportamenti standard che si pensa ogni specie animale abbia, e probabilmente la scoperta di Nick Baker \u00e8 spiegabile grazie a questo.\nRiproduzione.\nCome per il formichiere gigante, la femmina partorisce un unico cucciolo per volta, che porta in giro aggrappato ad un fianco\nTassonomia.\nNe esistono due specie:"}
{"id": "1716546", "revid": "37401", "url": "https://it.wikipedia.org/wiki?curid=1716546", "title": "Negazione", "text": ""}
{"id": "1716547", "revid": "77465670", "url": "https://it.wikipedia.org/wiki?curid=1716547", "title": "Joseph Poolpo", "text": "\u00c8 stato uno dei partecipanti di \"Nouvelle Star\" (versione francese di \"Pop Idol\"). Joseph ha preso parte anche ad uno spot di Windows Vista che lo vede impegnato in una gara di beatbox tra lui ed il computer.\n\u00c8 stato testimonial anche in uno spot della Vodafone, videoclip che vede Joseph esibirsi a suon di beatbox.\nHa anche affrontato Michael Jackson ."}
{"id": "1716549", "revid": "2144409", "url": "https://it.wikipedia.org/wiki?curid=1716549", "title": "Tutte pazze per Charlie", "text": "Tutte pazze per Charlie (\"Good Luck Chuck\") \u00e8 una commedia romantica del 2007 diretta da Mark Helfrich e interpretata da Dane Cook e Jessica Alba.\nIl film, che sarebbe dovuto uscire nelle sale cinematografiche italiane il 1\u00ba febbraio 2008 con il titolo \"Charlie viene prima di tuo marito\", \u00e8 stato invece distribuito direttamente in DVD dalla Sony il 17 giugno 2008, con il titolo \"Tutte pazze per Charlie\".\nTrama.\nQuando era ragazzino, Charlie aveva rifiutato le avances di una sua compagna, Anisha, che per tutta risposta l'aveva maledetto, promettendogli che l'amore \"come pioggia\" sarebbe caduto tutt'intorno a lui, ma mai su di lui.\nUna volta cresciuto, Charlie \u00e8 diventato un affermato dentista e divide il proprio studio con quello del migliore amico Stu, chirurgo specializzato (e ossessionato) nell'ingrandimento del seno. Tuttavia nonostante il successo professionale, Charlie non riesce ad avere una relazione stabile, e tutte le sue storie finiscono presto. Durante il matrimonio di una sua ex, Charlie conosce l'imbranata, ma bellissima, Cam, che adora e studia i pinguini, e se ne innamora.\nQuando anche Carol, la ragazza che aveva appena lasciato Charlie, si sposa, si comincia a diffondere la voce che qualunque donna faccia sesso con Charlie, trover\u00e0 la propria anima gemella nell'uomo successivo. Considerato un \"portafortuna\" dalle donne, e spinto dalla bramosia sessuale di Stu, Charlie inizia ad essere sfruttato sessualmente da decine di donne in cerca di marito, che puntualmente si sposano subito dopo. L'unica persona che per\u00f2 interesserebbe a Charlie, cio\u00e8 Cam, \u00e8 restia a uscire con lui.\nQuando finalmente Cam decide di dare una possibilit\u00e0 a Charlie, l'uomo si sente improvvisamente frenato. Se far\u00e0 sesso con la donna che ama, la perder\u00e0 per il prossimo uomo che lei incontrer\u00e0. Dopo essere stato con Cam, Charlie inizia a riempirla di attenzioni per non perderla, ottenendo per\u00f2 l'effetto contrario: sentendosi soffocata, Cam lascia Charlie, e decide di partire in Antartide con uno studioso di pinguini.\nDisperato, Charlie ricorda la maledizione che Anisha gli aveva inflitto e la va a trovare. Anisha gli spiega che lei non aveva alcun potere e gli fa capire come le cose vanno seguendo semplicemente il corso del destino. In un ultimo disperato tentativo Charlie va all'aeroporto in cerca di Cam, e scopre che lo studioso che lui pensava avrebbe sposato Cam \u00e8 gi\u00e0 sposato, ed in extremis riesce a riconquistare la ragazza.\nNel finale del film viene mostrata Anisha che toglie uno spillone da una bambolina voodoo con una foto di Charlie da ragazzino.\nCritica.\nIl film ha ricevuto durante l'edizione dei Razzie Awards 2007 due nomination come Peggior attrice per Jessica Alba e peggior coppia per Jessica Alba e Dane Cook.\nDivieti.\nIl DVD del film riporta un divieto ai minori di 18 anni a causa di numerose scene di nudo femminile e scene di sesso abbastanza esplicito."}
{"id": "1716551", "revid": "438678", "url": "https://it.wikipedia.org/wiki?curid=1716551", "title": "Il racconto di Bombay", "text": "Il racconto di Bombay (\"Bombay Talkie\") \u00e8 un film del 1970 diretto da James Ivory."}
{"id": "1716556", "revid": "287204", "url": "https://it.wikipedia.org/wiki?curid=1716556", "title": "Abreul\u00e2ndia", "text": "Abreul\u00e2ndia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716558", "revid": "438678", "url": "https://it.wikipedia.org/wiki?curid=1716558", "title": "Il guru (film 1969)", "text": "Il guru (\"The Guru\") \u00e8 un film del 1969 diretto da James Ivory."}
{"id": "1716559", "revid": "287204", "url": "https://it.wikipedia.org/wiki?curid=1716559", "title": "Martinique Jason", "text": "Martinique Jason-Wyngarde, conosciuta anche come Mastermind, \u00e8 un personaggio dei fumetti, creato da Jeph Loeb (testi) e Tim Sale (disegni), pubblicato dalla Marvel Comics. Apparsa per la prima volta sulle pagine di \"Wolverine/Gambit: Victims\" n. 1 (settembre 1995), Martinique \u00e8 una sociopatica proprio come la sorellastra Regan, entrambe figlie dell'originale Mastermind\nBiografia del personaggio.\nOrigini.\nApparsa per la prima volta fra le strade di Londra, assieme ad Arcade, Martinique comp\u00ec una serie di omicidi, fra i quali un amico di Gambit, facendone ricadere la colpa su Wolverine, fino a quando non fu scoperta e fermata. Pi\u00f9 tardi entr\u00f2 a far parte di una nuova Confraternita dei mutanti guidata da Mystica, con lo scopo di assassinare il senatore Robert Kelly, allora in corsa per la presidenza degli Stati Uniti. Il piano fu, per\u00f2, sventato e loro, sconfitti dagli X-Men. Durante lo scontro, Pyro mor\u00ec per proteggere Kelly e Martinique entr\u00f2 in stato comatoso grazie ai poteri telepatici di Cable.\nDimessa dalla clinica presso la quale era in cura, fu poi utilizzata da Banshee nella sua X-Corp, per mantenere sotto controllo telepatico i criminali di cui si serviva. Liberata da Mystica, le due sabotarono l'organizzazione e distrussero buona parte di Parigi prima di scomparire nel nulla.\nDivisi resistiamo.\nDopo gli eventi di \"House of M\" e la decimazione, Martinique si ritrov\u00f2 nella citt\u00e0 californiana di San Francisco dove, persa la memoria, venne prese sotto la custodia di alcuni hippie. Avvertendo il loro profondo rimpianto per i perduti anni sessanta e gli ideali del \"flower power\", decise di utilizzare i propri poteri illusionistici per siportare indietro nel tempo l'intera citt\u00e0. Dopo gli eventi di \"Messiah Complex\", gli X-Men si confrontano con lei e le sue illusioni non sapendo che sotto lo pseudonimo di \"Dea\" si nasconde proprio Martinique. Al termine di uno scontro con Uomo Ghiaccio, Hepzibah e Warpath caduti preda delle sue illusioni, Martinique riguadagna la memoria a fugge dal campo di battaglia.\nSorellanza.\nDopo aver vagabondato in giro per la citt\u00e0, viene presa sotto la custodia di una donna sconosciuta, poi rivelatasi una rediviva Madelyne Pryor, che le offre di entrare a far parte della misteriosa Sorellanza. Assieme alla Regina Rossa e Chimera, Martinique \u00e8 parte della delegazione che si reca nel Mojoverso per proporre a Spirale e Lady Deathstrike di entrare nel gruppo.\nPoteri e abilit\u00e0.\nMartinique \u00e8 una potente mutante come il padre e la sorellastra; possiede l'abilit\u00e0 di creare illusioni molto realistiche capaci di ingannare tutti e cinque i sensi. Diversamente dal padre, possiede anche una limitata telepatia, capacit\u00e0 condivisa anche con la sorella, che sfrutta per sondare la mente dell'avversario e carpire le sue debolezze per farle diventare illusioni. I suoi poteri non hanno effetto sui congegni elettronici, ma solo sugli esseri umani.\nDopo la riapparizione nelle strade di San Francisco, i poteri di Martinique sembrano essere mutati in una forma pi\u00f9 potente. La sua prima limitata telepatia si \u00e8 accresciuta fino a rivaleggiare con quella di Emma Frost, alla quale riesce persino a nascondere la propria presenza, mentre la sua capacit\u00e0 di creare illusioni \u00e8 evoluta incredibilmente, condizionando totalmente la psiche delle vittime, permettendole di investire, condizionare e rimodellare i pensieri a proprio piacimento, tanto da essere riuscita a riportare indietro nel tempo l'intera citt\u00e0 solo toccando le menti dei suoi abitanti.\nLe sue illusioni inoltre agiscono psicosomaticamente sul corpo della vittima, pertanto se la vittima verr\u00e0 accoltellata in un'illusione, anche nella realt\u00e0 il suo corpo perder\u00e0 sangue, oppure se sogner\u00e0 di annegare il suo corpo smetter\u00e0 di respirare.\nAltre versioni.\nX-Men: The End.\nAssieme alla sorella, Martinique concorre ad intrappolare gli X-Men all'interno di illusioni raffiguranti ci\u00f2 che pi\u00f9 desiderano. Bench\u00e9 provi ancora un forte odio per Regan, gli ordini di Sinistro, loro alleato, le fanno superare tale emozione e la inducono a collaborare."}
{"id": "1716560", "revid": "287204", "url": "https://it.wikipedia.org/wiki?curid=1716560", "title": "Araguacema", "text": "Araguacema \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716562", "revid": "438678", "url": "https://it.wikipedia.org/wiki?curid=1716562", "title": "Shakespeare Wallah", "text": "Shakespeare Wallah \u00e8 un film del 1965 diretto da James Ivory.\n\u00c8 stato presentato in concorso al Festival di Berlino, dove Madhur Jaffrey ha vinto l'Orso d'argento per la migliore attrice.\nTrama.\nIl film \u00e8 ambientato in India negli anni sessanta.\nTony e la moglie Carla sono attori girovaghi, dato che non hanno pi\u00f9 successo in pubblico.\nGran parte del loro repertorio si basa sulle opere shakespeariane, ma da quando l'Inghilterra ha perso la sua supremazia sull'Oriente, il teatro elisabettiano \u00e8 stato sostituito da un cinema che offre film sulla cultura indiana.\nLa situazione peggiora quando la figlia dei due attori s'innamora di un play boy indiano che ha una relazione con una attrice indiana."}
{"id": "1716565", "revid": "287204", "url": "https://it.wikipedia.org/wiki?curid=1716565", "title": "Barrol\u00e2ndia", "text": "Barrol\u00e2ndia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716566", "revid": "599013", "url": "https://it.wikipedia.org/wiki?curid=1716566", "title": "Il guru", "text": ""}
{"id": "1716567", "revid": "1632387", "url": "https://it.wikipedia.org/wiki?curid=1716567", "title": "Tamandua mexicana", "text": "Il tamandua settentrionale (\"Tamandua mexicana\") \u00e8 un tamandua diffuso dal Messico meridionale al Per\u00f9 settentrionale, dove colonizza le alberate ed i mangrovieti.\nDescrizione.\nIl pelo \u00e8 generalmente bianco-giallastro, con un \"gilet\" nero che ricopre il torace e l'addome fino alle zampe posteriori.\nLe zampe sono dotate di forti unghie, la coda \u00e8 prensile e lunga quanto il corpo."}
{"id": "1716568", "revid": "287204", "url": "https://it.wikipedia.org/wiki?curid=1716568", "title": "Bernardo Say\u00e3o", "text": "Bernardo Say\u00e3o \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716569", "revid": "729019", "url": "https://it.wikipedia.org/wiki?curid=1716569", "title": "Tony Gray", "text": "Biografia.\nCon la maglia del London Welsh era anche capitano durante il vittorioso campionato 1971\u20131972.\nCon il ha disputato due match nel Cinque Nazioni 1968 e lo stesso anno ha fatto due apparizioni con il Galles XV, entrambe contro l'.\nNel 1985 Gray \u00e8 diventato commissario tecnico della nazionale. Nel 1987 ha portato la sua squadra al terzo posto nella prima Coppa del Mondo (miglior risultato di sempre per i gallesi). Nel 1988 ha conquistato la prima Triple Crown per il da nove anni e lo stesso anno \u00e8 stato eletto allenatore europeo dell'anno. Il tour in Nuova Zelanda seguente si rivel\u00f2 per\u00f2 disastroso a causa delle due pesanti sconfitte subite contro gli All Blacks e il suo contratto non fu quindi rinnovato.\nIn totale Gray ha guidato il Galles per 18 partite tra il 1985 e il 1988, vincendone 9 e perdendone altrettante."}
{"id": "1716570", "revid": "22475", "url": "https://it.wikipedia.org/wiki?curid=1716570", "title": "La regina Margot (romanzo)", "text": "La Regina Margot (\"La Reine Margot\") \u00e8 un romanzo dello scrittore francese Alexandre Dumas (padre) con la collaborazione di Auguste Maquet nel 1845 e pubblicato originariamente come romanzo d'appendice a puntate sul giornale \"La Presse\".\nLa prima edizione italiana (del 1861) venne intitolata \"La Regina Margot, ossia La notte di S. Bartolomeo in Francia.\"\nIl romanzo ha contribuito a rinforzare la leggenda nera di Caterina de' Medici e la reputazione scandalosa di sua figlia Margherita di Valois, che proprio grazie a questo romanzo verr\u00e0 ricordata con il soprannome di \"regina Margot\".\nTrama.\nTomo I.\nLuned\u00ec 18 agosto 1572. Per ragioni di pacificazione religiosa, Margherita di Valois, sorella del re cattolico Carlo IX di Francia, viene data in moglie al capo degli ugonotti, Enrico re di Navarra. Migliaia di protestanti affluiscono a Parigi per l'occasione.\nLa notte stessa delle nozze Margherita, detta Margot (soprannome inventato dall\u2019autore), riceve in camera il proprio amante duca di Guisa, ma si presenta anche il marito. L'uomo, che teme un'imboscata dei molti nemici a corte (sua madre \u00e8 gi\u00e0 morta avvelenata dal profumiere della regina madre, Caterina de' Medici), chiede alla moglie di agire come alleati anche se fra di loro non c'\u00e8 amore. Nel frattempo a corte va in scena un intrigo; il re, dopo avere professato la propria amicizia all'ammiraglio di Coligny, uno dei capi protestanti, convoca Maurevel, un assassino che gi\u00e0 si \u00e8 macchiato del sangue del proprio benefattore; gli fa capire che potrebbe essere graziato se riuscisse a eliminare l'ammiraglio. Cos\u00ec il giorno successivo Maurevel spara a Coligny, ferendolo.\nNell'immensa folla arrivata a Parigi per le nozze ci sono anche due nobili di provincia che diventano amici: il cattolico piemontese Annibal de Coconnas e il provenzale protestante Hyacynthe Lerac de La Mole, che alloggiano nella stessa locanda. Per\u00f2 la tragedia del destino li separer\u00e0. Infatti pochi giorni dopo il matrimonio reale, la notte del 24 agosto, passata alla storia come notte di san Bartolomeo, Parigi sprofonda nella violenza pi\u00f9 cupa. Caterina e il duca di Guisa (capo del partito cattolico) vogliono approfittare dell'occasione per liberarsi dei capi protestanti, il re acconsente ma suggerisce una soluzione pi\u00f9 definitiva, che in pratica \u00e8 uno sterminio.\nLe guardie reali e gli uomini dei nobili cattolici si scatenano in tutta Parigi dando la caccia agli ugonotti. Coligny viene trucidato, si d\u00e0 la caccia agli \u201ceretici\u201d casa per casa; anche se la resistenza \u00e8 furibonda il numero degli armati cattolici non permette dubbi. Uomini, donne e bambini vengono sgozzati o annegati, Anche Coconnas e La Mole si rivoltano uno contro l'altro, il primo ferisce e insegue il secondo che scappa sui tetti fino al Louvre, dove finisce negli appartamenti della regina Margherita. La donna impedisce che gli inseguitori lo portino via, e chiede alla propria domestica di curargli le ferite.\nLa strage continua anche il giorno successivo, con la partecipazione attiva della popolazione. Il re convoca il cognato Enrico, che \u00e8 riuscito a sottrarsi alla strage, e gli chiede di convertirsi al cattolicesimo. La risposta \u00e8 negativa. Margherita capisce che il suo matrimonio \u00e8 stato usato come scusa per far scattare una trappola contro il partito protestante, che si stava rafforzando, e decide di salvare almeno il marito al quale ha promesso alleanza. Intanto La Mole \u00e8 ancora ricoverato nella sua stanza.\nLa regina riesce ad avere un momento di confidenza con l'amica Henriette duchessa di Nevers, entrambe nascondono in casa due uomini: l'altro \u00e8 Coconnas, ferito gravemente durante uno scontro con gli ugonotti.\nMargherita riesce a respingere un tentativo della madre di convincerla a divorziare, dal momento che il marito non ha ancora consumato il matrimonio, per\u00f2 urge nascondere La Mole altrove. Margot ricorre al fratello minore, il duca d'Alen\u00e7on che nutre per lei una passione al limite dell'incestuoso: infatti pur di allontanare La Mole da lei il fratello lo ospita nei propri appartamenti. La Mole ha fatto voto, se riusciva a scampare al massacro, di tornare alla religione della madre, il cattolicesimo. Anche Enrico di Navarra si \u00e8 convertito, su preghiera della moglie, ma senza cerimonia pubblica.\nLa corte organizza un pellegrinaggio a cavallo fino al luogo fuori le mura dove \u00e8 stata impiccato il cadavere dell'Ammiraglio Coligny, anche il neoconvertito Enrico \u00e8 costretto a parteciparvi per non offrire il destro a Caterina. Dopo il macabro spettacolo, Coconnas (giunto al seguito del duca di Guisa) e La Mole (al seguito di d'Alen\u00e7on) si scontrano all'arma bianca, rimanendo entrambi di nuovo gravemente feriti. Margot e Henriette, che di nascosto hanno assistito allo scontro, si incaricano di farli riportare in citt\u00e0. Ricoverati insieme nella stessa stanza, si riconciliano perch\u00e9 La Mole si prende cura dell'ex amico, pi\u00f9 grave di lui. Coconnas gli giura amicizia eterna.\nEntrambi gli amici si recano nella bottega del fiorentino Ren\u00e9 sul Pont Neuf per interrogarlo se sono ricambiati dalle donne che amano, e non sar\u00e0 un caso se Henriette e Margot sopraggiungono. Ma tutti devono fuggire dal retro perch\u00e9 Ren\u00e9 aspetta la regina madre. Caterina arriva infatti per farsi leggere dal suo concittadino il futuro nelle viscere di due galline sacrificate. Il responso \u00e8 sempre lo stesso: i suoi tre figli maschi moriranno uno dopo l'altro e Enrico di Navarra sar\u00e0 re di Francia. Caterina vuole ripetere la divinazione con un cervello umano.\nAccortosi che la regina madre gli ha sottratto una quantit\u00e0 di veleno, e intuendo l'uso che vuole farne, Ren\u00e9 si reca di notte al Louvre dove riesce a impedire che Charlotte de Sauve avveleni involontariamente il suo amante Enrico di Navarra; a lui Ren\u00e9 vaticina la profezia per la quale diventer\u00e0 re di Francia. Per questa ragione quando l'ugonotto de Mouy riesce a introdursi al Louvre travestito, a rischio della vita, per comunicargli che c'\u00e8 un'organizzazione pronta a farlo evadere e riparare in Navarra, Enrico rifiuta.\nD'Alen\u00e7on, che \u00e8 il terzogenito di Caterina e quanto mai distante dal trono, si propone a Mouy come nuovo capo della fazione ugonotta. Mouy chieder\u00e0 ai suoi capi e torner\u00e0 al Louvre con la risposta, vestendo lo sgargiante mantello di La Mole. Tornati a cena nella locanda dove alloggiavano un tempo, La Mole e Coconnas ricevono un misterioso invito galante, vengono bendati e introdotti separatamente in un edificio dove vivono una notte di passione con due misteriose dame anonime, ma non \u00e8 necessario avere fantasia per capire che si tratta della regina Margherita e di Henriette.\nLa notte, al Louvre, Margherita intercetta Mouy credendo si tratti di La Mole; l'ugonotto viene messo faccia a faccia con Enrico di Navarra, che confessa di non avergli detto la verit\u00e0 perch\u00e9 sapeva di essere spiato dal duca d'Alen\u00e7on, in realt\u00e0 per lui nulla \u00e8 cambiato. Margherita intanto racconta tutto a La Mole che giura di essere sempre dalla sua parte perch\u00e9 innamorato, e le chiede a sua volta di portare con s\u00e9 la sua testa nel caso dovesse perderla per lei, come si sussurra che la regina faccia con il cuore degli innamorati.\nArriva al Louvre un messaggero con la notizia che Enrico duca d'Anjou, fratello minore del re, \u00e8 stato scelto dai nobili come re di Polonia. L'elezione \u00e8 stata ratificata dal Papa. Terrorizzata dalla profezia di Ren\u00e9 che vede una triplice morte nella famiglia reale, e temendo che Enrico di Navarra possa succedere ai suoi figli, Caterina ottiene dal re una \"lettre de cachet\" per farlo imprigionare senza processo alla Bastiglia; incaricando Maurevel dell'esecuzione, gli raccomanda di non avere scrupoli a ucciderlo se oppone resistenza.\nRe Carlo e la corte partono per la caccia al cinghiale, durante la quale Enrico di Navarra rifiuta un tentativo di fuga che gli viene prospettato da amici. Il re, disarcionato e caduto, viene ferocemente attaccato dal cinghiale inferocito; suo fratello d'Alen\u00e7on sbaglia stranamente il colpo d'archibugio malgrado sia un provetto tiratore, e solo l'intervento al coltello di Enrico di Navarra salva il sovrano da una ferita mortale.\nTomo II.\nPer sdebitarsi dall'intervento di Enrico contro il cinghiale, il re lo tiene fuori dal Louvre la sera in cui Maurevel deve arrestarlo. Usciti di notte, i due incontrano Enrico di Guisa e il fratello del re (e futuro re di Polonia), tornato di nascosto dall'assedio di La Rochelle per sorprendere gli intrighi di Henriette de Nevers. La duchessa si \u00e8 appartata con la regina Margherita e i due amanti in una casa anonima, ma quando vengono sorpresi dai quattro riescono a fuggire da una porta segreta.\nNel frattempo, penetrati nell'appartamento di Enrico di Navarra al Louvre per arrestarlo, Maurevel vi sorprende de Mouy che uccide due degli assalitori e lo ferisce alla gola. Tutti per\u00f2 hanno visto il suo mantello scarlatto e molti hanno interesse a dire che \u00e8 stato La Mole a uccidere, per non compromettere i piani del re di Navarra. Tuttavia mentre si trova nella camera di Margherita, Enrico lo avverte di fuggire, cos\u00ec il giovane la Mole scampa a un agguato mortale.\nTuttavia, quando il ferito Maurevel sar\u00e0 in grado di parlare si scoprir\u00e0 che l'ugonotto de Mouy era nell'appartamento di Enrico, che finir\u00e0 compromesso. La Mole fa da messaggero tra gli ugonotti e il convertito re di Navarra per farlo fuggire dal Louvre e dalla stretta sorveglianza. Re Carlo intanto ha fretta di inviare il fratello minore a regnare sulla Polonia perch\u00e9 sa che la madre Caterina preferirebbe vederlo sul trono al posto suo. Caterina vorrebbe invece ritardarne la partenza perch\u00e9 Ren\u00e9 ha divinato la morte del re nell'arco di un anno.\nCaterina fa preparare dal fiorentino Ren\u00e9 un libro sull'arte della caccia con le pagine intrise di veleno, e lo fa recapitare nella stanza di Enrico; ma il re lo vede per primo e se ne impadronisce. Pochi giorni dopo ha i primi sintomi di avvelenamento.\nI nobili ugonotti hanno preparato la fuga e l'espatrio di Enrico, di Margherita e del duca d'Alen\u00e7on, che si \u00e8 proposto come nuovo capo dei protestanti; ma quest'ultimo si tira indietro all'ultimo momento e denuncia il complotto. Molti nobili ugonotti vengono catturati, ma Enrico riesce a dimostrare la propria estraneit\u00e0, come pure La Mole e Coconnas che sono tuttavia arrestati. Act\u00e9on, l'amato cane del re, muore avvelenato; Carlo si accorge che ha mangiato pagine del libro che lui stesso ha sfogliato; convoca Ren\u00e9 e gli fa confessare che il trattato di caccia \u00e8 intriso di un tossico destinato al re di Navarra. Non esiste antidoto.\nEnrico chiede esplicitamente al re di farlo rinchiudere, per fingere che sia caduto in disgrazia e evitare ulteriori attentati alla propria vita; finisce al castello di Vincennes dove sono rinchiusi anche La Mole e Coconnas. Sapendosi avvelenato a morte, per salvare la famiglia re Carlo preferisce che la colpa non ricada sulla madre, e acconsente che La Mole venga accusato di stregoneria: infatti nelle sue stanze \u00e8 stata ritrovata una statuina di cera trafitta da uno spillo, e malgrado Ren\u00e9 l'abbia preparata per far innamorare Margherita i giudici sostengono che si tratta di un sortilegio contro il re.\nMargherita e Henriette preparano la fuga dei due uomini, ma La Mole non \u00e8 in condizioni di reggersi in piedi perch\u00e9 \u00e8 stato torturato e ha le gambe spezzate; invece di evadere, Coconnas accetta per amicizia la medesima sorte. I due vengono decapitati, il carnefice consegna la testa di La Mole alla regina Margherita che aveva promesso di serbarla con s\u00e9.\nSul letto di morte, re Carlo affida a Enrico di Navarra la reggenza, in attesa che suo fratello Enrico torni dalla Polonia; al tempo stesso scrive alla corte polacca perch\u00e9 gli impediscano di lasciare il paese. Secondo i suoi disegni, sar\u00e0 suo cognato a ereditare la corona di Francia, ma Caterina ha gi\u00e0 fatto richiamare il figlio, che arriva a spron battuto proprio mentre il re esala l'ultimo respiro.\nEnrico di Navarra \u00e8 costretto a fuggire da Parigi; Enrico conte d'Anjou diventa re Enrico III di Francia. Un anno dopo, il re di Navarra ritorna nella capitale di Francia per incontrare clandestinamente la sua amante Charlotte de Sauve, Caterina viene a saperlo e gli tende un'imboscata durante la quale per\u00f2 Maurevel viene ucciso da Mouy. Enrico di Navarra riesce ancora una volta a fuggire, non prima per\u00f2 che il fiorentino Ren\u00e9 gli rinnovi la predizione secondo la quale un giorno sar\u00e0 re di Francia.\nFonti.\nLe fonti principali di cui disponevano Dumas ma soprattutto Auguste Maquet, per scrivere il romanzo su Margherita:"}
{"id": "1716572", "revid": "287204", "url": "https://it.wikipedia.org/wiki?curid=1716572", "title": "Brasil\u00e2ndia do Tocantins", "text": "Brasil\u00e2ndia do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716574", "revid": "287204", "url": "https://it.wikipedia.org/wiki?curid=1716574", "title": "Caseara", "text": "Caseara \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716575", "revid": "180559", "url": "https://it.wikipedia.org/wiki?curid=1716575", "title": "Associazione svizzera di sottufficiali", "text": "LAssociazione svizzera di sottufficiali \u00e8 un'associazione d'arma dell'esercito svizzero.\nLe prime societ\u00e0 di sottufficiali apparvero in Svizzera durante il periodo 1830-1848. Furono create associazioni locali, prima a Zurigo nel 1839, poi a Sciaffusa nel 1841 e a Winterthur nel 1842. Il 14 maggio 1843, queste sezioni fondarono con i commilitoni di Turgovia una \"Associazione di sottufficiali della Svizzera Orientale\". In seguito alla riunione con le nuove sezioni create anche ad Argovia, Zugo e Basilea Campagna, venne creata a Baden, il 10 maggio 1846, una \"Associazione svizzera di sottufficiali\".\nLa guerra del Sonderbund, che rappresent\u00f2 una sorgente di conflitti tra i sottufficiali delle nascenti associazioni, mise fine a questa prima associazione nazionale, della quale sopravvissero solo due sezioni, a Zurigo e a Lucerna. Nel 1856, avendo la Prussia fatto valere di nuovo i suoi diritti sul principato di Neuch\u00e2tel, il Consiglio federale non tard\u00f2 a decretare la mobilitazione generale e fece occupare le frontiere nord e resero evidente la necessit\u00e0 di rafforzare la difesa nazionale.\nNumerose societ\u00e0 di sottufficiali furono fondate gli anni seguenti: Ginevra (1858), Losanna (1859), Berna (1860), Bellinzona (1861), Fleurier, Friborgo, Romont e Sion (1863), Morat (1864).\nIl 29 maggio 1864, le sezioni di Lucerna, Berna, Zurigo, Ginevra, Losanna, Friborgo e Romont inviarono un proprio delegato per una riunione a Berna, ove fu decisa la creazione di una \"Societ\u00e0 federale di sottufficiali.\"\nLa prima assemblea generale della nuova associazione si tenne a Friborgo il 3 e 4 settembre 1864 alla presenza di tutte le delegazioni delle esistenti associazioni di sottufficiali."}
{"id": "1716578", "revid": "1941276", "url": "https://it.wikipedia.org/wiki?curid=1716578", "title": "Ruth Prawer Jhabvala", "text": "\u00c8 conosciuta soprattutto grazie alla sua lunga collaborazione con James Ivory. Ha avuto tre nomination agli Oscar vincendo due volte, con la sceneggiatura di \"Camera con vista\" e con quella di \"Casa Howard\". Ha ricevuto il Premio Flaiano per la sceneggiatura per il complesso della sua produzione. \nIl suo romanzo \"Calore e polvere\" ha vinto il Booker Prize nel 1975."}
{"id": "1716582", "revid": "287204", "url": "https://it.wikipedia.org/wiki?curid=1716582", "title": "Colm\u00e9ia", "text": "Colm\u00e9ia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716585", "revid": "2014155", "url": "https://it.wikipedia.org/wiki?curid=1716585", "title": "Giorgio di Brandeburgo-Ansbach", "text": "Biografia.\nPrimi anni.\nGiorgio era il terzo degli otto figli di Federico I di Brandeburgo-Ansbach e di Sofia Jagellona, figlia di Casimiro IV di Polonia ed Elisabetta d'Asburgo. Attraverso la madre, era imparentato con la corte reale di Buda.\nEntr\u00f2 a servizio dello zio Ladislao II di Boemia, vivendo presso la sua corte fino al 1506. Il re lo accolse come un figlio adottivo. Gli affid\u00f2, nel 1515, il ducato di Oppeln, e nel 1516 lo fece membro del governo dell'Ungheria, e tutore di suo figlio, il futuro Luigi II d'Ungheria e Boemia.\nTerritori e influenza.\nAlla corte ungherese vi erano due partiti schierati uno contro l'altro: il partito magiaro sotto la guida di Z\u00e1polyas e il partito tedesco sotto la guida di Giorgio di Brandeburgo, la cui autorit\u00e0 aument\u00f2 con l'acquisizione dei ducati di Racib\u00f3rz e Oppeln.\nCon l'ulteriore appropriazione del Ducato di J\u00e4gerndorf, Giorgio entr\u00f2 in possesso di tutta l'Alta Slesia. Come proprietario e creditore ipotecario di questi territori ha preparato la strada per l'introduzione della Riforma protestante, come nella nativa Franconia.\nConversione.\nEgli entr\u00f2 in corrispondenza con Lutero, discutendo con lui dei problemi pi\u00f9 importanti della fede, e nel 1524 lo incontr\u00f2 personalmente nel corso dei negoziati per la secolarizzazione di suo fratello, Alberto.\nDopo l'ascesa di Luigi II, Giorgio \u00e8 stato aiutato nei suoi sforzi di riforma dalla regina Maria, sorella di Carlo V e Ferdinando I, che \u00e8 stata ben disposta verso la nuova dottrina. Il suo rapporto con il duca Federico II di Legnica e con il duca Carlo I di M\u00fcnsterberg-Oels, che avevano gi\u00e0 ammessa la Riforma nei loro paesi, hanno contribuito non poco all'espansione del Vangelo nei suoi territori.\nRiforma in Franconia.\nNelle terre ereditarie in Franconia, dove con suo fratello maggiore Casimiro aveva assunto la reggenza al posto del padre, incontr\u00f2 maggiori difficolt\u00e0, sebbene lo spirito popolare fosse incline alla Riforma. Grazie al suo matrimonio con una principessa bavarese e al suo comando militare nel servizio imperiale, suo fratello fu alleato pi\u00f9 strettamente con la vecchia chiesa e resistette ai nuovi sforzi di riforma. Ma la pressione delle propriet\u00e0 della terra lo costrinse presto a permettere la predicazione secondo la dottrina di Lutero, sebbene assicurasse la conservazione delle antiche cerimonie della chiesa, anche di quelle che erano contrarie alla nuova fede.\nFu solo dopo la morte di suo fratello che, come unico sovrano, riusc\u00ec a intraprendere e portare a termine con successo la riforma nei territori della Franconia con l'assistenza di consiglieri come Giovanni di Schwarzenberg-Hohenlandsberg e attraverso le nuove risoluzioni dell'assemblea di stato di Brandenburg-Ansbach (1528). Nello stesso tempo Giorgio mantenne la sua corrispondenza con Lutero e Philipp Melanchthon, discutendo di questioni come l'evangelizzazione dei monasteri, l'uso di propriet\u00e0 monastiche per scopi evangelici, e in particolare la fondazione di scuole per il popolo e le scuole superiori per l'educazione di giovani di talento per il servizio di chiesa e stato. Cerc\u00f2 di guadagnare, grazie alla sua continua corrispondenza con Lutero e altri riformatori come Urbanus Rhegius, uomini efficienti per la predicazione del Vangelo e per l'organizzazione della chiesa evangelica. Di pari passo con il Consiglio di Norimberga, lavor\u00f2 per l'istituzione di una visita della chiesa sul modello di quello dell'elettorato di Sassonia, da cui, dopo ripetute revisioni ed emendamenti, si svilupp\u00f2 l'eccellente ordinamento ecclesiastico del Brandeburgo-Norimberga del 1533. Dopo la sua introduzione a Norimberga e nei suoi territori in Franconia, fu introdotto anche nei suoi domini in Alta Slesia.\nInfluenza oltre i suoi territori.\nLa sua influenza si manifest\u00f2 anche nello sviluppo della Riforma tedesca nel suo complesso. Quando un'unione degli evangelici nella Germania superiore e inferiore fu contemplata come un mezzo per migliorare la difesa contro le misure di rappresaglia della Chiesa cattolica romana, nel 1529 Giorgio incontr\u00f2 l'elettore Giovanni di Sassonia a Schleiz, dove concordarono alcuni articoli di fede e confessione dovevano essere redatte da Lutero; la commissione fu eseguita nei diciassette articoli di Schwabach sulla base delle quindici tesi dei colloqui di Marburg.\nSi oppose energicamente all'imperatore alla Dieta di Augusta nel 1530, quando l'imperatore chiese la proibizione della predicazione evangelica. Ferdinando offr\u00ec a Giorgio dei possedimenti slesiani se lo avesse appoggiato, ma rifiut\u00f2 fortemente. Accanto all'elettore di Sassonia, fu il primo tra i principi che difesero la riforma. Dopo la morte di suo cugino, Gioacchino I, che era un rigoroso romanista, assistette i suoi figli nell'introduzione della Riforma nei territori dell'elettorato di Brandeburgo. Prese parte al colloquio religioso di Ratisbona nel 1541, dove l'elettore Gioacchino II fece un ultimo tentativo per colmare le differenze tra i romanisti e gli evangelici e con suo nipote chiese la collaborazione di Lutero. La dieta di Ratisbona \u00e8 stata l'ultima riunione religiosa a cui ha partecipato.\nMatrimoni.\nPrimo Matrimonio.\nSpos\u00f2, nel 1509, Beatrice di Frangipan (1480-1510), vedova di Giovanni Corvino. Non ebbero figli.\nSecondo Matrimonio.\nSpos\u00f2, nel 1525 Edvige di M\u00fcnsterberg-Oels (1508-1531), figlia di Carlo I di M\u00fcnsterberg-Oels. Ebbero due figlie:\nTerzo Matrimonio.\nSpos\u00f2, nel 1533, Emilia di Sassonia, figlia di Enrico IV di Sassonia. Ebbero quattro figli:"}
{"id": "1716589", "revid": "287204", "url": "https://it.wikipedia.org/wiki?curid=1716589", "title": "Couto de Magalh\u00e3es", "text": "Couto de Magalh\u00e3es \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716590", "revid": "71433", "url": "https://it.wikipedia.org/wiki?curid=1716590", "title": "Il Guru", "text": ""}
{"id": "1716592", "revid": "287204", "url": "https://it.wikipedia.org/wiki?curid=1716592", "title": "Divin\u00f3polis do Tocantins", "text": "Divin\u00f3polis do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716593", "revid": "261054", "url": "https://it.wikipedia.org/wiki?curid=1716593", "title": "HomeRF", "text": ""}
{"id": "1716597", "revid": "287204", "url": "https://it.wikipedia.org/wiki?curid=1716597", "title": "Dois Irm\u00e3os do Tocantins", "text": "Dois Irm\u00e3os do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716601", "revid": "287204", "url": "https://it.wikipedia.org/wiki?curid=1716601", "title": "Fortaleza do Taboc\u00e3o", "text": "Fortaleza do Taboc\u00e3o \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716604", "revid": "1199936", "url": "https://it.wikipedia.org/wiki?curid=1716604", "title": "Pierre Daumesnil", "text": "Volontario durante la Rivoluzione, serv\u00ec inizialmente come soldato semplice nelle campagne d'Italia e d'Egitto e pass\u00f2 nelle guide di Napoleone Bonaparte, \"chef d'escadron\" della Guardia imperiale nel 1808, poco dopo divenne maggiore.\nEbbe una gamba asportata da un colpo di cannone a Wagram. Nel 1812 fu elevato al grado di generale di brigata e ricevette dall'Imperatore l'incarico di governatore del castello di Vincennes.\nDivenne governatore di Cond\u00e9 durante la Restaurazione, ed una seconda volta governatore di Vincennes durante i Cento Giorni.\nLa difesa del castello di Vincennes.\nGovernatore di Vincennes durante l'invasione del 1814, mentre la capitale era stata occupata dalle truppe della Sesta coalizione, dopo diverse settimane Daumesnil resisteva ancora. Difese la propria posizione con grande tenacia: agli inviti alla resa rispose: \u00abVoi datemi la mia gamba e io vi dar\u00f2 Vincennes\u00bb.\nNel 1815 Daumesnil aveva ancora il comando di Vincennes. Bench\u00e9 la pace fosse stata sancita dal Congresso di Vienna, le forze di occupazione prussiane volevano saccheggiare le piazzeforti e gli arsenali francesi dietro il pretesto della compensazione delle conquiste napoleoniche.\nL'arsenale di Vincennes racchiudeva una considerevole quantit\u00e0 di materiali: oltre 52.000 fucili nuovi, oltre 100 pezzi d'artiglieria, diverse tonnellate di polvere da sparo, granate, cartucce e munizioni varie.\nIl generale barone von M\u00fcffling, governatore prussiano di Parigi, tent\u00f2 con tutti i mezzi di convincimento - compresa la corruzione - di entrare nel castello; Daumesnil riusc\u00ec a far pervenire al ministro della Guerra, il duca di Feltre, un biglietto in cui sollecitava l'aiuto del re. Il generale de Rochechouart, comandante della piazza di Parigi, fu inviato in soccorso. Il resoconto di quest'ultimo testimonia lo straordinario coraggio del generale Daumesnil, che resistette con meno di duecento uomini.\nCinque mesi dopo Daumesnil dovette cedere per ordine dei Borbone, ed usc\u00ec dalla fortezza inalberando la bandiera tricolore.\nFu cionondimeno collocato a riposo da Luigi XVIII. Nel 1830 fu reintegrato nel comando, nel 1831 difese i ministri di Carlo X affidati alla sua custodia, che il popolo voleva mettere a morte.\nFu quindi nominato tenente generale, ma mor\u00ec di colera il 15 agosto 1832. Le Camere accordarono una pensione alla vedova."}
{"id": "1716607", "revid": "287204", "url": "https://it.wikipedia.org/wiki?curid=1716607", "title": "Test t", "text": "Il test t (o, dall'inglese, t-test) \u00e8 un test statistico di tipo parametrico con lo scopo di verificare se il valore medio di una distribuzione si discosta significativamente da un certo valore di riferimento. Differisce dal test z per il fatto che la varianza formula_1 \u00e8 sconosciuta.\nIl test t di Student per la verifica d'ipotesi su un valore medio.\nSe la varianza della popolazione non \u00e8 nota, la verifica d'ipotesi sulla media della popolazione si effettua sostituendo alla varianza di universo la sua stima ottenuta a partire dallo stimatore varianza corretta del campione:\nIn questo modo la statistica test \u00e8:\nla cui distribuzione \u00e8 quella della formula_4 di Student con formula_5 gradi di libert\u00e0. Ad ogni modo, all'aumentare dei gradi di libert\u00e0, per il teorema del limite centrale, la variabile casuale formula_4 tende alla distribuzione normale e quindi alla formula_4 si pu\u00f2 sostituire la formula_8 solitamente per una soglia campionaria formula_9 maggiore di 30. Se il test \u00e8 bidirezionale, si rifiuter\u00e0 l'ipotesi nulla se la formula_10 empirica \u00e8 maggiore della formula_10 teorica di formula_12 con formula_5 gradi di libert\u00e0 e si accetter\u00e0 l'ipotesi alternativa formula_14 con un errore formula_15 di I specie.\nIn econometria la statistica formula_10 ha la seguente forma:\nEsempio in R.\nUtilizzando il linguaggio di programmazione R ed il software RStudio si vuole verificare che il reddito familiare medio degli uomini statunitensi (variabile coninc) \u00e8 maggiore di quello delle donne . Il dataset usato \u00e8 stato ottenuto tramite Il \"General Social Surveys\" , un questionario sottoposto a persone intervistate di 18 anni o pi\u00f9 che parlavano in inglese all'interno degli Stati Uniti d'America. In totale le interviste sono state 57.061 che rappresentano meno del 10% della popolazione Americana . Tali interviste sono state fatte tra il 1972 e il 2014 e ciascuna contiene 114 variabili di cui alcune numeriche ed altre categoriali. L'analisi fatta \u00e8 osservazionale e non sperimentale quindi non si possono stabilire relazioni casuali tra le variabili.\nOgni osservazione nel gruppo degli uomini non ha una corrispondenza speciale con esattamente un'osservazione nel gruppo delle donne, quindi i dati non sono accoppiati . Le dimensioni dei campioni sono 25146 per gli uomini e 31915 per le donne , quindi sono molto grandi. Ci possiamo rilassare sul requisito della distribuzione quasi normale e possiamo usare la distribuzione t, sebbene ognuna delle 2 distribuzioni \u00e8 fortemente distorta.\n library(statsr)\n g&lt;- gss %&gt;%\n filter(!is.na(sex),!is.na(coninc))\n inference(y = coninc, x = sex, data = g, statistic = \"mean\", type = \"ht\", null=0,\n alternative = \"greater\", method = \"theoretical\")\n Response variable: numerical\n Explanatory variable: categorical (2 levels) \n n_Male = 23043, y_bar_Male = 48763.6453, s_Male = 36916.3394\n n_Female = 28189, y_bar_Female = 41020.2199, s_Female = 34728.8358\n H0: mu_Male = mu_Female\n HA: mu_Male &gt; mu_Female\n t = 24.2541, df = 23042\n p_value = &lt; 0.0001\nRifiutiamo l'ipotesi nulla H0 essendo p_value &lt;0,05. I dati forniscono una prova evidente che il reddito familiare dichiarato dagli uomini statunitensi \u00e8 maggiore di quello dichiarato dalle donne statunitensi ."}
{"id": "1716609", "revid": "287204", "url": "https://it.wikipedia.org/wiki?curid=1716609", "title": "Goianorte", "text": "Goianorte \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716612", "revid": "76963", "url": "https://it.wikipedia.org/wiki?curid=1716612", "title": "Lindsay Sloane", "text": "Biografia.\nCarriera.\nIl primo personaggio ricorrente che Lindsay Sloane interpret\u00f2 fu quello di Alice Pedermeir nel telefilm \"The Wonder Years\", dal 1991 al 1993. Successivamente pass\u00f2 a Valerie Birkhead nel telefilm \"Sabrina, vita da strega\", dal 1997 al 1999. In questi due telefilm interpretava delle ragazze un po' imbranate, migliori amiche della \"ragazza carina\" o della protagonista, come nel caso di Sabrina, vita da strega. Entr\u00f2 nel cast delle serie \"Grosse Pointe\" e \"The Stones\". Lindasy appar\u00ec anche in episodi di \"Dharma &amp; Greg\", \"My So-Called Life\", \"That 70s Show\", \"West Wing - Tutti gli uomini del Presidente\", e \"Entourage\". I film in cui ha preso parte sono \"Ragazze nel pallone\", \"Exposed\", \"Matrimonio impossibile\", \"Nancy Drew\" e \"Sabrina nell'isola delle sirene\". I suoi ultimi film, usciti nel 2008 sono \"La sposa fantasma\" e \"Un marito di troppo\".\nAppare come personaggio fisso in met\u00e0 della prima serie di \"Dark Angel\": era Kendra, coinquilina e amica di Max.\nInoltre partecipa a un episodio della serie televisiva \"How I Met Your Mother\" della quinta stagione intitolato \"Doppio appuntamento\".\nVita personale.\nNel 2004, Lindsay spos\u00f2 Dar Rollins, un agente per l'\"International Creative Management\". Lindsay \u00e8 amica delle attrici Melissa Joan Hart e Sarah Michelle Gellar. Fu anche testimone di nozze di quest'ultima alle sue nozze con Freddie Prinze Jr., nel 2002.\nDal marito, ha avuto una figlia, Maxwell Lue, nata nel 2012.\nSi \u00e8 promessa di essere solo amica dei suoi colleghi, visto che quando era fidanzata con Nate Richert, che recitava nel telefilm Sabrina, vita da strega nel ruolo di Harvey Kinkle, era indispettita dal fatto che quest'ultimo dovesse baciare ed essere fidanzato di Melissa Joan Hart, per esigenze di copione.\nDoppiatrici italiane.\nNelle versioni in italiano delle opere in cui ha recitato, Lindsay Sloane \u00e8 stata doppiata da:"}
{"id": "1716616", "revid": "287204", "url": "https://it.wikipedia.org/wiki?curid=1716616", "title": "Guara\u00ed", "text": "Guara\u00ed \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716619", "revid": "287204", "url": "https://it.wikipedia.org/wiki?curid=1716619", "title": "Itapor\u00e3 do Tocantins", "text": "Itapor\u00e3 do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716621", "revid": "287204", "url": "https://it.wikipedia.org/wiki?curid=1716621", "title": "Juarina", "text": "Juarina \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716624", "revid": "1318658", "url": "https://it.wikipedia.org/wiki?curid=1716624", "title": "\u00c9douard Bourdet", "text": "Biografia.\nEdouard Bourdet fu il figlio di Fernand Bourdet (1853-1906), ingegnere, e di Margherita Vall\u00e9e (1860-1908), discendente del ministro Georges Pl\u00e9ville Le Pelley. Si spos\u00f2 nel 1909 con Catherine Pozzi (1882-1934), poetessa e donna di lettere, conosciuta nel 1901 in Bretagna. Dalla loro relazione nacque un figlio, Claude, partigiano, durante l'occupazione tedesca, e giornalista.\nCome giornalista divenne corrispondente in Inghilterra per conto de \"L'\u00c9cho de Paris\" e svolse a lungo l'incarico di critico teatrale.\nIl 15 ottobre 1936 Jean Zay, ministro della pubblica istruzione del Fronte popolare, nell\u2019intento di svecchiare la Com\u00e9die-Fran\u00e7aise, nomin\u00f2 Bourdet Amministratore della Com\u00e9die-Fran\u00e7aise. Mantenne la carica sino al 27 dicembre 1940, quando fu sostituito in quanto costretto a letto a seguito di un incidente stradale.\nDurante l'occupazione nazista, Bourdet si mostr\u00f2 favorevole agli ideali della resistenza.\nNel suo teatro si fusero le due maggiori tendenze drammaturgiche francese dell'epoca, ossia la corrente naturalistica e moralistica espressa da Antoine e dal suo \"Th\u00e9\u00e2tre Libre\", e quella realizzata da Alexandre Dumas figlio e da Victorien Sardou, definibile come \"commedia di intrigo\".\nBourdet produsse opere satiriche aventi come oggetto di indagine la media e alta borghesia, descritta evidenziandone gli eccessi, le particolarit\u00e0 e le eccezioni. L'autore focalizz\u00f2 la sua attenzione soprattutto sugli interessi economici, sulle brame sessuali, sugli egoismi dei protagonisti, inseriti in un contesto dove spesso \u00e8 la donna a comandare.\nQuesto tipo di trame e di approfondimenti condusse Bourdet ad ottenere ampi successi, frutto di scandali pi\u00f9 che di riconoscimenti del suo valore artistico e poetico. In particolare, la sua pi\u00e8ce \"La prigioniera\" fu fortemente osteggiata in diversi Paesi, tra cui l'Italia e gli Stati Uniti, per la sua rappresentazione dell'omosessualit\u00e0 femminile nonch\u00e9 la sua commedia \"Fior di pisello\", la quale nel 1949 fu bandita in Italia per volere di Giulio Andreotti in persona, all'epoca sottosegretario del governo De Gasperi IV."}
{"id": "1716625", "revid": "287204", "url": "https://it.wikipedia.org/wiki?curid=1716625", "title": "Marian\u00f3polis do Tocantins", "text": "Marian\u00f3polis do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716627", "revid": "86693", "url": "https://it.wikipedia.org/wiki?curid=1716627", "title": "Marica (divinit\u00e0)", "text": "Mar\u00ecca \u00e8 una divinit\u00e0 italica. Ninfa dell'acqua e delle paludi, era signora degli animali e protettrice dei neonati e della fecondit\u00e0. Per questi suoi caratteri ricorda da vicino la dea Diana. Il suo nome deriva probabilmente dalla base mediterranea \"*mara\" che significa \"palude\".\nGli Ausoni anche detti Aurunci le dedicarono un grande tempio presso Minturno, edificato probabilmente attorno al settimo/sesto secolo a.C., sulla riva destra-nord, in prossimit\u00e0 della foce del fiume Liri, oggi Garigliano, a circa 400 m. dal mare. Sulla sponda sinistra-Sud si estendeva invece il bosco sacro, il \"L\u016bcus Mar\u012bcae\" a lei dedicato, oggi la pineta di Baia Domizia. Il tempio era costruito con blocchi di tufo grigio provenienti dalle cave a sud del monte Massico.\nSecondo alcuni miti romani accolti da Virgilio nell'Eneide, da Fauno (divinit\u00e0 dei campi e della pastorizia, primo re del Lazio) e Mar\u00ecca nacque Latino, che successe al padre e promise in sposa la figlia Lavinia, gi\u00e0 fidanzata di Turno re dei Rutuli, ad Enea esule da Troia.\nEra anche detta l\"incantatrice\" o la \"maga\" perch\u00e9 si diceva fosse brava a trasformare gli uomini in animali. Il mito spesso si sovrappone a quello della maga Circe o della ninfa Calipso con le quali viene spesso confusa.\nSecondo il poeta Claudiano, che ne parla in un suo panegirico, il bosco era un querceto (\"querc\u0113ta Mar\u012bcae\"), probabilmente costituito da Lecci ed alloro.\nPlutarco riferisce che, secondo le norme del rituale, tutto quello che veniva introdotto nel bosco non potesse essere asportato, ed era assolutamente vietato tagliare gli alberi. I romani portavano le offerte nel bosco in genere costituite da primizie, vino ed altri frutti della terra, i cosiddetti satura lanx e piccole statuette votive in terracotta. I riti per onorare la ninfa erano molto semplici, bruciare un'erba odorosa su un'ara o sugli altri altari improvvisati con rami d'albero, o gettare nell'acqua del fiume o della palude coroncine di fiori oppure le statuette votive in terracotta. Nel bosco i luoghi pi\u00f9 sacri erano le sorgenti, le radure, i massi di roccia, le caverne naturali, le cascatelle dei fiumi, gli stagni, gli alberi, una zona satura di funghi, o piante acquatiche, o piante medicamentose. Nel traversare un bosco, nel raccogliere erbe curative o mangerecce selvatiche, nell'attingere acque a una fonte o nel bagnarsi in un fiume, ci si rivolgeva alla ninfa del luogo e le si faceva una preghiera e un'offerta.\nIl bosco era allora circondato da un'estesa e profonda palude, la cosiddetta \"pal\u016bs mar\u012bcae\" che si estendeva su entrambe le sponde del fiume. E il Liri lo attraversava prima di allargarsi in un vero piccolo delta, alla foce.\nNelle paludi di Mar\u00ecca trov\u00f2 rifugio il console Gaio Mario, nell'88 a.C., per salvarsi dai sicari inviati da Silla per ucciderlo."}
{"id": "1716631", "revid": "1573940", "url": "https://it.wikipedia.org/wiki?curid=1716631", "title": "Chiesa di San Giuseppe (Nazareth)", "text": "La chiesa di San Giuseppe \u00e8 una chiesa cattolica di Nazaret, sita a circa 200 m a NE della basilica dell'Annunciazione.\nL'attuale edificio \u00e8 stato costruito nel 1914 sulle rovine di una chiesa di epoca crociata. \u00c8 probabile che il sito sia lo stesso della cosiddetta \"chiesa della Nutrizione\" citata da Arculfo, pellegrino in terra santa nel 670 circa, come riportato nel resoconto del viaggio \"De locis sanctis\" (2,26). In questo luogo, secondo Arculfo, sorgeva la casa nella quale Ges\u00f9 \u00e8 stato \"nutrito\" e cresciuto, cio\u00e8 presumibilmente la casa e il laboratorio artigianale di san Giuseppe."}
{"id": "1716634", "revid": "56620", "url": "https://it.wikipedia.org/wiki?curid=1716634", "title": "Pierre Yriex Daumesnil", "text": ""}
{"id": "1716639", "revid": "287204", "url": "https://it.wikipedia.org/wiki?curid=1716639", "title": "Miracema do Tocantins", "text": "Miracema do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716643", "revid": "919135", "url": "https://it.wikipedia.org/wiki?curid=1716643", "title": "Curva di Sierpi\u0144ski", "text": "Le curve di Sierpi\u0144ski formula_1 per n=1,2... , costituiscono una successione di curve piane chiuse continue definite per ricorrenza scoperte da Wac\u0142aw Sierpi\u0144ski, che nel limite formula_2 riempiono completamente la superficie del quadrato unitario: per questo la loro curva limite, anche nota come \"la curva di Sierpi\u0144ski\", \u00e8 un esempio di una curva che riempie lo spazio.\nDato che la curva di Sierpi\u0144ski ricopre il piano, la sua dimensione di Hausdorff (nel limite formula_3) \u00e8 formula_4.\nLa lunghezza euclidea di formula_1 \u00e8 formula_6, cio\u00e8 cresce \"esponenzialmente\" con formula_7 oltre ogni limite, mentre il limite per formula_2 dell'area inclusa da formula_1 \u00e8 formula_10 di quella del quadrato (nella metrica euclidea).\nUtilizzi della curva.\nLa curva di Sierpi\u0144ski \u00e8 utile in diverse applicazioni pratiche, perch\u00e9 \u00e8 la pi\u00f9 simmetrica tra le curve che ricoprono il piano pi\u00f9 comunemente studiate. Per esempio, \u00e8 stata usata come base per la costruzione rapida di una soluzione approssimata del problema del commesso viaggiatore ( che chiede il percorso pi\u00f9 breve che tocca tutti gli elementi di un insieme assegnato di punti): il procedimento euristico consiste nel visitare i punti nella stessa sequenza come appaiono nella curva di Sierpi\u0144ski . Per fare ci\u00f2 \u00e8 necessario eseguire due passaggi: primo calcolare un'immagine inversa per ogni punto che deve essere visitato; poi riordinare i valori. Questa idea \u00e8 stata utilizzata per costruire i sistemi di percorso per i veicoli commerciali, basati sui file Rolodex .\nUna curva che ricopre il piano \u00e8 una mappa continua dell'intervallo unitario sul quadrato unitario e quindi un'applicazione (pseudo) inversa mappa il quadrato unitario sull'intervallo unitario. Un modo per costruire una pseudo inversa \u00e8 il seguente. Si faccia corrispondere l'angolo in basso a sinistra (0,0) del quadrato unitario al punto 0.0 (e 1.0). Quindi l'angolo in alto a sinistra (0,1) deve corrispondere a 0.25, l'angolo in alto a destra (1,1) a 0.50 e l'angolo in basso a destra (1,0) a 0.75. La funzione inversa dei punti interni si calcola utilizzando la struttura ricorsiva della curva. Qui di seguito si trova una funzione codificata in linguaggio Java che calcola le posizioni relative di ogni punto sulla curva di Sierpi\u0144ski (cio\u00e8 un valore pseudo-inverso). Essa utilizza come input le coordinate del punto (x,y) da convertire e le coordinate dei vertici di un triangolo isoscele che lo include (ax, ay), (bx, by), e (cx, cy) (Notare che il quadrato unitario \u00e8 l'unione di due triangoli di questo tipo). I parametri rimanenti specificano il livello di accuratezza al quale si deve calcolare l'inverso.\n static long sierp_pt2code( double ax, double ay, double bx, double by, double cx, double cy,\n int currentLevel, int maxLevels, long code, double x, double y )\n if (currentLevel &lt;= maxLevel) {\n currentLevel ++;\n if ((sqr(x-ax) + sqr(y-ay)) &lt; (sqr(x-cx) + sqr(y-cy))) {\n code = sierp_pt2code( ax, ay, (ax+cx)/2.0, (ay+cy)/2.0, bx, by,\n currentLevel, maxLevel, 2 * code + 0, x, y );\n else {\n code = sierp_pt2code( bx, by, (ax+cx)/2.0, (ay+cy)/2.0, cx, cy,\n currentLevel, maxLevel, 2 * code + 1, x, y );\n return code;\nDisegnare la curva.\nIl seguente applet Java disegna una curva di Sierpi\u0144ski con quattro metodi che si richiamano l'un l'altro ricorsivamente:\n import java.awt.*;\n import java.applet.*;\n public class SierpinskiCurve extends Applet {\n private SimpleGraphics sg=null;\n private int dist0 = 128, dist;\n public void init() {\n sg = new SimpleGraphics(getGraphics());\n dist0 = 128;\n resize ( 4*dist0, 4*dist0 );\n public void paint(Graphics g) {\n int level = 3;\n dist = dist0;\n for (int i=level;i&gt;0;i--) dist /= 2;\n sg.goToXY(2*dist,dist);\n sierpA(level); // start recursion\n sg.lineRel(+dist,+dist);\n sierpB(level); // start recursion\n sg.lineRel(-dist,+dist);\n sierpC(level); // start recursion\n sg.lineRel(-dist,-dist);\n sierpD(level); // start recursion\n sg.lineRel(+dist,-dist);\n private void sierpA (int level) {\n if (level &gt; 0) {\n sierpA(level-1); sg.lineRel(+dist,+dist);\n sierpB(level-1); sg.lineRel(+2*dist,0);\n sierpD(level-1); sg.lineRel(+dist,-dist);\n sierpA(level-1);\n private void sierpB (int level) {\n if (level &gt; 0) {\n sierpB(level-1); sg.lineRel(-dist,+dist);\n sierpC(level-1); sg.lineRel(0,+2*dist);\n sierpA(level-1); sg.lineRel(+dist,+dist);\n sierpB(level-1);\n private void sierpC (int level) {\n if (level &gt; 0) {\n sierpC(level-1); sg.lineRel(-dist,-dist);\n sierpD(level-1); sg.lineRel(-2*dist,0);\n sierpB(level-1); sg.lineRel(-dist,+dist);\n sierpC(level-1);\n private void sierpD (int level) {\n if (level &gt; 0) {\n sierpD(level-1); sg.lineRel(+dist,-dist);\n sierpA(level-1); sg.lineRel(0,-2*dist);\n sierpC(level-1); sg.lineRel(-dist,-dist);\n sierpD(level-1);\n class SimpleGraphics {\n private Graphics g = null;\n private int x = 0, y = 0;\n public void lineRel(int deltaX, int deltaY) {\n g.drawLine ( x, y, x+deltaX, y+deltaY );\n x += deltaX; y += deltaY;"}
{"id": "1716644", "revid": "767487", "url": "https://it.wikipedia.org/wiki?curid=1716644", "title": "Il guru (film 2002)", "text": "Il guru \u00e8 un film di Daisy von Scherler Mayer del 2002 con protagonista Jimi Mistry.\nTrama.\nJanjher Gupta vive a Hyderabad, India, ed insegna danza alle donne anziane del suo paese, anche se il suo sogno \u00e8 di diventare un attore in America, il paese dove \u00e8 convinto che i sogni si avverino.\nIncoraggiato dal suo amico Vijay Rao, che gi\u00e0 vive in America, Ram si convince a trasferirsi a New York. Tuttavia le sue aspettative sulla vita di Rao, che Ram crede faccia una vita da nababbo, vengono deluse cocentemente. Infatti Rao lavora come cameriere in un ristorante indiano oltre a fare il taxista per sopravvivere. Inoltre condivide un piccolo appartamento con i connazionali clandestini Sanjeev e Amit.\nRam riesce a farsi assumere come cameriere nello stesso ristorante di Rao, ma viene presto licenziato per aver litigato pesantemente con un cliente. In seguito partecipa ad un casting, senza sapere di essere stato scelto in un film pornografico, al fianco della sexy Sharonna. Suo malgrado, Ram diventa celebre come il \"guru del sesso\", e la sua popolarit\u00e0 arriva fino alla sua famiglia in India."}
{"id": "1716645", "revid": "287204", "url": "https://it.wikipedia.org/wiki?curid=1716645", "title": "Miranorte", "text": "Miranorte \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716649", "revid": "287204", "url": "https://it.wikipedia.org/wiki?curid=1716649", "title": "Monte Santo do Tocantins", "text": "Monte Santo do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716650", "revid": "1603714", "url": "https://it.wikipedia.org/wiki?curid=1716650", "title": "Albero rosso", "text": "Avond; De rode boom (\"Sera; l'albero rosso\") \u00e8 un quadro dipinto nel 1908/1909 da Piet Mondrian. \u00c8 una rappresentazione artistica di un albero (un melo) in cui l'artista non si preoccupa del tronco o dei rami, bens\u00ec della loro forma e dei loro rapporti. Un segno deciso e di vario spessore evidenzia la struttura e cerca di impregnare nella composizione i rapporti che scaturiscono dai rami. I colori, prevalentemente rosso e blu, favoriscono tale semplificazione.\nAttualmente \u00e8 conservato nel museo municipale dell'Aia. \nNell'opera il tronco nodoso e ruvido \u00e8 chiazzato da striature rosse che, sui rami nudi, paiono fiammelle guizzanti. L'albero pare prima adagiarsi dolcemente a destra, assecondando linee a onde correnti; poi protende le punte di nuovo verso l'alto; a sinistra, invece, i rami sembrano accelerare la loro caduta, quasi pronti a immergersi nella terra."}
{"id": "1716651", "revid": "1305772", "url": "https://it.wikipedia.org/wiki?curid=1716651", "title": "Spazio di Sierpi\u0144ski", "text": "In matematica, lo spazio di Sierpi\u0144ski (o insieme di due punti connessi) \u00e8 uno spazio topologico finito con due punti, solo uno dei quali \u00e8 chiuso.\n\u00c8 l'esempio pi\u00f9 piccolo di uno spazio topologico che non sia n\u00e9 banale n\u00e9 discreto. Prende il nome dal matematico Wac\u0142aw Sierpi\u0144ski.\nLo spazio di Sierpi\u0144ski ha una relazione importante con la teoria della Computazione e della semantica.\nDefinizione e propriet\u00e0 fondamentali.\nEsplicitamente, lo spazio di Sierpi\u0144ski \u00e8 uno spazio topologico \"S\" il cui insieme di punti \u00e8 {0,1} e i cui insiemi aperti sono:\ned i chiusi sono:\nL'insieme singoletto {0} \u00e8 chiuso (ma non aperto) e l'insieme {1} \u00e8 aperto (ma non chiuso).\nL'operatore di chiusura su \"S\" \u00e8 determinato da\nUno spazio topologico finito \u00e8 anche univocamente determinato dal preordine di specializzazione. Per lo spazio di Sierpi\u0144ski questo preordine \u00e8 in realt\u00e0 un ordine parziale, dato da\nPropriet\u00e0 topologiche.\nLo spazio di Sierpi\u0144ski \"S\" \u00e8 un caso particolare sia di topologia del punto speciale (con punto speciale 1) sia di topologia del punto escluso (con punto escluso 0). Quindi \"S\" ha molte propriet\u00e0 in comune con entrambe le topologie.\nFunzioni continue nello spazio di Sierpi\u0144ski.\nSia \"X\" un insieme arbitrario. L'insieme di tutte le funzioni da \"X\" all'insieme {0,1}, tipicamente denotato come 2\"X\", \u00e8 costituito precisamente dalle funzioni caratteristiche di \"X\". Ciascuna di queste funzioni caratterizza un sottoinsieme \"U\" di \"X\" ed ha la forma\nIn altre parole, l'insieme delle funzioni in 2\"X\" \u00e8 in corrispondenza biunivoca con \"P\"(\"X\"), l'insieme delle parti di \"X\". Ogni sottoinsieme \"U\" di \"X\" ha la sua funzione caratteristica \u03c7\"U\" e ogni funzione da \"X\" a {0,1} caratterizza un sottoinsieme di \"X\".\nAdesso supponiamo che \"X\" sia uno spazio topologico e supponiamo anche che {0,1} abbia la topologia di Sierpi\u0144ski. Allora una funzione \u03c7\"U\" : \"X\" \u2192 \"S\" \u00e8 continua se e solo se \u03c7\"U\"\u22121(1) \u00e8 aperto in \"X\". Ma, per definizione, formula_9\nDunque \u03c7\"U\" \u00e8 continuo se e solo se \"U\" \u00e8 un aperto in \"X\". Indichiamo con C(\"X\",\"S\") l'insieme di tutte le mappe continue da \"X\" a \"S\" e con \"T\"(\"X\") la topologia di \"X\" (ad esempio la famiglia di tutti gli insiemi aperti). Allora abbiamo una corrispondenza biunivoca da \"T\"(\"X\") a C(\"X\",\"S\") che manda l'insieme aperto \"U\" in \u03c7\"U\".\nCio\u00e8, se identifichiamo 2\"X\" con \"P\"(\"X\"), il sottoinsieme delle funzioni continue C(\"X\",\"S\") \u2282 2\"X\" \u00e8 precisamente la topologia di \"X\": \"T\"(\"X\") \u2282 \"P\"(\"X\").\nDescrizione rispetto alla teoria delle categorie.\nLa struttura sopra presentata pu\u00f2 essere efficacemente descritta usando il linguaggio della teoria delle categorie. Esiste il funtore controvariante \"T\" : Top \u2192 Set dalla categoria degli spazi topologici alla categoria degli insiemi che assegna ad ogni spazio topologico \"X\" il suo insieme di insiemi aperti \"T\"(\"X\") e ad ogni sua funzione continua \"f\" : \"X\" \u2192 \"Y\" la mappa immagine \nL'affermazione diviene quindi: il funtore controvariante \"T\" \u00e8 rappresentato da (\"S\", {1}) dove \"S\" \u00e8 lo spazio di Sierpi\u0144ski. Cio\u00e8, \"T\" \u00e8 naturalmente isomorfo al funtore Hom Hom(\u2013, \"S\") con l'isomorfismo naturale determinato dall'elemento universale - in inglese: \"universal element\" - {1} \u2208 \"T\"(\"S\").\nLa topologia iniziale.\nUn qualsiasi spazio topologico \"X\" ha la topologia iniziale indotta dalla famiglia C(\"X\",\"S\") di funzioni continue aventi come codominio lo spazio di Sierpi\u0144ski. Infatti, per rendere la topologia su \"X\" meno 'fine', si devono rimuovere degli insiemi aperti. Ma rimuovere l'insieme aperto \"U\" rende \u03c7\"U\" non continuo. Dunque \"X\" ha la topologia meno raffinata possibile tra quelle che conservano la continuit\u00e0 di ogni funzione in C(\"X\",\"S\").\nLa famiglia di funzioni C(\"X\",\"S\") separa i punti in \"X\" se e solo se \"X\" \u00e8 uno spazio T0. Due punti \"x\" e \"y\" saranno separati dalla funzione \u03c7\"U\" se e solo se l'insieme aperto \"U\" contiene solamente uno dei due punti. Questo significa esattamente che \"x\" e \"y\" sono topologicamente distinguibili.\nQuindi se \"X\" \u00e8 spazio T0, possiamo incorporare \"X\" come un sottospazio di un prodotto di spazi di Sierpi\u0144ski, dove si ha una copia di \"S\" per ogni insieme aperto \"U\" in \"X\". La mappa che incorpora \"X\" \nformula_12\n\u00e8 data da \nformula_13\nDato che il sottospazio e i prodotti degli spazi T0 sono T0, segue che uno spazio topologico \u00e8 T0, se e solo se \u00e8 omeomorfa al sottospazio di una potenza di \"S\".\nIn geometria algebrica.\nIn geometria algebrica lo spazio di Sierpi\u0144ski viene introdotto come spettro, Spec(\"R\"), di un anello di valutazione discreto \"R\" come Z(2) (la localizzazione degli interi all'ideale primo generato da 2). Il punto generico di Spec(\"R\"), che proviene dall'ideale nullo, corrisponde al punto aperto 1, mentre il punto speciale di Spec(\"R\"), che proviene dall'unico ideale massimo, corrisponde al punto chiuso 0."}
{"id": "1716652", "revid": "15756", "url": "https://it.wikipedia.org/wiki?curid=1716652", "title": "Waiting...", "text": "Waiting... \u00e8 una commedia del 2005 scritta e diretta da Rob McKittrick. Opera prima del regista, che ha scritto la sceneggiatura ai tempi in cui lavorava come cameriere. Del film \u00e8 stato realizzato un sequel intitolato \"Still Waiting...\" diretto da Jeff Balis e nuovamente sceneggiato da McKittrick.\nTrama.\nIl film raccoglie diverse storie basate su personaggi differenti che lavorano come camerieri in una tavola calda. Uno dei protagonisti \u00e8 Dean, un ragazzo che fa il cameriere da pi\u00f9 di quattro anni. Un giorno scopre che il suo ex compagno di classe, Chett, \u00e8 diventato un ingegnere, la cosa gli d\u00e0 fastidio, tanto da sentirsi un fallito.\nDean cerca di motivarsi dando un senso alla sua vita, cercando di elevarsi lavorativamente, per non rimanere in eterno nella stessa tavola calda. Ma nonostante i buoni propositi, Dean finisce con l'abbandonarsi al divertimento pi\u00f9 goliardico assieme agli amici e colleghi. Tra questi amici c'\u00e8 Monty, che si trova a fare da guida sul lavoro a un nuovo assunto."}
{"id": "1716653", "revid": "287204", "url": "https://it.wikipedia.org/wiki?curid=1716653", "title": "Pequizeiro", "text": "Pequizeiro \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716655", "revid": "8596", "url": "https://it.wikipedia.org/wiki?curid=1716655", "title": "La Signora Miniver", "text": ""}
{"id": "1716656", "revid": "287204", "url": "https://it.wikipedia.org/wiki?curid=1716656", "title": "Presidente Kennedy (Tocantins)", "text": "Presidente Kennedy \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716658", "revid": "237256", "url": "https://it.wikipedia.org/wiki?curid=1716658", "title": "Zbruch", "text": ""}
{"id": "1716661", "revid": "1305772", "url": "https://it.wikipedia.org/wiki?curid=1716661", "title": "Paolino di Lucca", "text": "Agiografia.\nNon si hanno notizie storiche certe della vita (e neppure dell'esistenza) di san Paolino. La leggenda lo descrive come seguace diretto di san Pietro, nella chiesa di Antiochia (per questo noto anche come Paolino di Antiochia); ci\u00f2 riveste grande importanza nella rivendicazione della filiazione petrina dell'arcidiocesi. Dallo stesso Pietro sarebbe stato spedito a Lucca per convertirne il popolo; qui sarebbe avvenuto il suo martirio al tempo della persecuzione di Nerone. Il suo nome non compare nelle fonti medioevali, fra cui il catalogo dei vescovi della diocesi.\nCulto.\nLa nascita della venerazione per il santo \u00e8 legata al rinvenimento di reliquie nella chiesa di San Giorgio, avvenuto al momento della distruzione (1261) per far posto alla terza cerchia di mura, quelle rinascimentali. Il rinvenimento di dette reliquie fu messo in relazione agli avvenimenti narrati nella \"Passio\" detta di San Torpete o Torp\u00e8 composta nel VI o all'inizio del VII secolo. In questo testo si fa menzione di un eremita di nome \"Antonius\" ritiratosi sul Monte Pisano, infaticabile battezzatore (avrebbe appunto battezzato Torp\u00e9) e indefesso raccoglitore di spoglie dei martiri, che poi inumava religiosamente; al seguito di queste notizie, furono rinvenute numerose tombe e \"titula\" di martiri, fra cui quello di Paolino. In un'epistola di Enrico I vescovo viene descritta appunto l'invenzione delle reliquie di tre martiri, indicati come \u00abPaolino vescovo e discepolo di s. Pietro apostolo, primo vescovo di Lucca, Severo presbitero e Teobaldo soldato\u00bb. In seguito la memoria dei compagni di sepoltura di Paolino si offuscher\u00e0, mentre quest'ultimo crescer\u00e0 d'importanza, fino a venire proclamato patrono principale della citt\u00e0. La chiesa dei Santi Paolino e Donato, costruita in sostituzione della chiesa di San Donato, distrutta per far posto alla nuova cerchia muraria, ne divenne presto il santuario principale.\nOltre alla Basilica Collegiata della Citt\u00e0 di Lucca, a lui \u00e8 dedicata il Duomo della Citt\u00e0 di Viareggio.\nLa sua festa si celebra il 12 luglio.\nA San Paolino \u00e8 dedicato anche l'omonimo Castello di Ripafratta, in territorio pisano sul confine tra Lucca e Pisa, ma originariamente feudo lucchese.\nMiracoli.\nIl cosiddetto miracolo di san Paolino, raffigurato in una tela conservata nella chiesa suddetta, consisterebbe nell'intervento miracoloso verificatosi in occasione delle celebrazioni della festa del santo il 12 luglio 1664, quando uno dei cannoni nella piazza del baluardo san Donato, che avrebbero dovuto sparare a salve per festeggiare il santo, scaric\u00f2 invece una raffica di mitraglia su un gruppo di devoti che entrava in citt\u00e0 dalla porta San Donato, colpendo molte persone senza che nessuno ne rimanesse gravemente ferito."}
{"id": "1716662", "revid": "838137", "url": "https://it.wikipedia.org/wiki?curid=1716662", "title": "Maximilian Christof von Rodt", "text": "Biografia.\nMaximilian Augustinus Christoph, Barone di Rodt, era fratello di Franz Konrad von Rodt, Cardinale e Principe-Vescovo di Costanza dal 1750 al 1775, suo predecessore, ed era figlio del Generale Christian von Rodt, probveniente dall'aristocrazia cavalleresca del Sacro Romano Impero.\nMaximilian Christof venne nominato nel 1775, vescovo di Costanza, e la sua consacrazione ebbe luogo l'11 agosto 1776, prendendo sede definitivamente il 12 agosto 1776. I termini dell'ufficio di Maximilian - come il fratello Franz Konrad - comprendevano anche la Nunziatura di Lucerna e di tutte le abbazie della provincia ecclesiastica di Costanza, tra cui spiccava anche l'Abbazia di San Gallo. La politica ecclesiastica dell'Imperatore Giuseppe II rese ulteriormente precaria la situazione finanziaria della diocesi, a tal punto che alla fine dei contrasti che seguirono anche alla Rivoluzione francese, Maximilian Christof venne sostituito dal Principe-Primate della Confederazione del Reno, l'arcivescovo Karl Theodor von Dalberg, coadiutore e ultimo Principe-vescovo della diocesi di Costanza.\nMaximilian Christof ebbe la propria sede vescovile a Meersburg, la quale era stata completata nel 1710 da uno dei suoi predecessori Johann Franz von Stauffenberg, ed alla quale Maximilian Christof diede la propria impronta personale, dando le direttive per nuove decorazioni interne.\nGenealogia episcopale.\nLa genealogia episcopale \u00e8:"}
{"id": "1716663", "revid": "339392", "url": "https://it.wikipedia.org/wiki?curid=1716663", "title": "G\u00e4vleborg", "text": ""}
{"id": "1716665", "revid": "152625", "url": "https://it.wikipedia.org/wiki?curid=1716665", "title": "Emilia Rydberg", "text": ""}
{"id": "1716666", "revid": "76963", "url": "https://it.wikipedia.org/wiki?curid=1716666", "title": "Jimi Mistry", "text": "Nato da padre indiano e da madre irlandese, ha studiato recitazione alla \"Birmingham School of Acting\". Il suo primo ruolo importante \u00e8 quello del dottore gay Fred Fonseca nella soap opera \"EastEnders\". Ma il ruolo che gli dona la grande popolarit\u00e0 \u00e8 \"Il Guru\", dove interpreta il ruolo di Ramu Gupta. Nell'estate 2007 ha cominciato a lavorare nel telefilm \"Nearly Famous\"."}
{"id": "1716677", "revid": "120360962", "url": "https://it.wikipedia.org/wiki?curid=1716677", "title": "Teoremi centrali del limite", "text": "I teoremi centrali del limite sono una famiglia di teoremi di convergenza debole nell'ambito della teoria della probabilit\u00e0.\nUna delle formulazioni pi\u00f9 note del teorema \u00e8 la seguente:\nSia formula_1 una delle formula_2 variabili aleatorie indipendenti e identicamente distribuite, e siano formula_3 e formula_4 per formula_5 con formula_6.\nPosto formula_7 allora formula_8 presenter\u00e0 una distribuzione normale standard: formula_9. \nCi\u00f2 spiega l'importanza che la funzione gaussiana assume nelle branche matematiche della statistica e della teoria della probabilit\u00e0 in particolare. Fu dimostrato nel 1922 da Lindeberg nell'articolo \"Eine neue Herleitung des Exponentialgesetzes in der Wahrscheinlichkeitsrechnung\", e poi in modo indipendente da Turing.\nTeorema di Lindeberg-L\u00e9vy.\nLa pi\u00f9 nota formulazione di un teorema centrale del limite \u00e8 quella dovuta a Lindeberg e Paul L\u00e9vy; si consideri una successione di variabili casuali formula_10 indipendenti e identicamente distribuite, \ndefinendo come variabile casuale complessiva:\nBisogna semplicemente dimostrare che la variabile complessiva formula_12 converge in distribuzione alla gaussiana con valore atteso 0 e varianza 1, ovvero che:\nSempre per semplicit\u00e0 di notazione sono state definite esplicitamente anche le variabili normalizzate come:\nSi osservi che formula_15.\nDimostrazione.\nLa seguente dimostrazione fa uso della nozione di funzione caratteristica della formula_12, definibile in modo equivalente come una particolare funzione valore atteso o come la trasformata di Fourier di una funzione di densit\u00e0 formula_17 in una variabile (complessiva) formula_12:\ndove formula_20 \u00e8 l'unit\u00e0 immaginaria. Nel dominio di Fourier, l'enunciato del teorema:\ndiventa equivalente a:\ninfatti il secondo membro \u00e8 la funzione caratteristica della distribuzione normale.\nNel caso presente, si ha:\ndove l'ultima uguaglianza discende dalla indipendenza degli formula_24 quindi anche degli formula_25. Effettuando lo sviluppo di Maclaurin dell'esponenziale, si pu\u00f2 calcolarne il valore atteso:\nSegue che:\nMa applicando il limite notevole: formula_28, si ha:\ncome volevasi dimostrare.\nTeorema di De Moivre-Laplace.\nSi tratta di un'applicazione del teorema di Lindeberg-L\u00e9vy al caso di distribuzione binomiale:\nSe formula_30 \u00e8 una variabile casuale binomiale, che possiamo vedere come somma di formula_2 variabili casuali bernoulliane. Allora per formula_32:\nossia una gaussiana con media formula_34 e varianza formula_35.\nSe standardizziamo:\nQuesto teorema \u00e8 molto utile nel caso si vogliano valori approssimati del numero di successi nella ripetizione di un esperimento indipendente dagli esiti passati, visto che la variabile aleatoria binomiale risulta spesso difficile da calcolare con numeri elevati. L'approssimazione \u00e8 tanto migliore quanto pi\u00f9 \u00e8 alto il numero di esperimenti.\nDimostrazione.\nIl teorema di De Moivre-Laplace pu\u00f2 essere dimostrato pi\u00f9 facilmente del teorema centrale del limite, con una prova per la quale \u00e8 necessaria la conoscenza degli sviluppi di Taylor e dell'approssimazione di Stirling. Per il fattoriale di un numero formula_2 sufficientemente grande vale la formula di Stirling, secondo cui:\no equivalentemente:\nLa funzione di densit\u00e0 di formula_40 si potr\u00e0 scrivere allora come:\nSia ora\nConsideriamo dapprima il primo termine tra parentesi quadre nell'ultima uguaglianza:\nE quindi:\nPer cui si ha che:\nConsideriamo quindi il logaritmo naturale che appare nell'ultima uguaglianza.\nUtilizzando le espansioni di Taylor seguenti:\nsi ha:\ne\nda cui:\nper cui\nPossiamo ignorare i termini di grado maggiore del secondo, essendo formula_61 proporzionale a formula_62 che tende a formula_63 al crescere di formula_2. Dunque, elevando al quadrato e dividendo per due formula_65 si ha:\nche \u00e8 esattamente l'asserto che volevamo provare, infatti il termine a destra \u00e8 una distribuzione gaussiana con media formula_34 e varianza formula_68"}
{"id": "1716678", "revid": "767487", "url": "https://it.wikipedia.org/wiki?curid=1716678", "title": "Renato Spurio", "text": "Carriera.\nCresciuto calcisticamente nelle giovanili della , a 18 anni debutta con i biancocelesti in Serie A a Trieste l'8 dicembre 1948 nella partita -Lazio (4-1). In carriera ha totalizzato complessivamente 14 presenze in massima serie, tutte con la Lazio, in quattro campionati (dal 1948 al 1950 e dal 1952 al 1954).\nOltre che per la Lazio ha giocato con l'Anconitana, il e il (in prestito dai biancocelesti), totalizzando con i marchigiani e i brianzoli 49 presenze complessive in Serie B."}
{"id": "1716679", "revid": "599013", "url": "https://it.wikipedia.org/wiki?curid=1716679", "title": "Franco Vittoni", "text": "Jolly preziosissimo per la sua duttilit\u00e0, seppe adattarsi ad ogni esigenza tattica e ad ogni ruolo, tanto che ricopr\u00ec tutte le posizioni del campo (tranne difensore esterno e portiere).\nCresce tra le file dell'Atalanta, che lo invia un anno al Cannes a maturare esperienza. Al suo ritorno tra i neroazzurri debutta in Serie A come attaccante disputandovi cinque stagioni, tutte nel massimo campionato, al termine delle quali stupisce tutti lasciando il calcio per dedicarsi agli studi universitari ed alla professione di avvocato."}
{"id": "1716680", "revid": "92723", "url": "https://it.wikipedia.org/wiki?curid=1716680", "title": "Jos\u00e9 Higueras", "text": "Biografia.\nTra il 1976 e il 1984, Higueras ha vinto sedici tornei in singolare. Semifinalista al Open di Francia nel 1982 e nel 1983, ha raggiunto la sua massima posizione in classifica mondiale ATP nel 1983, diventando numero 6 del mondo. \u00c8 stato anche membro del team spagnolo che ha vinto la World Team Cup nel 1978.\nHigueras si \u00e8 ritirato da professionista nel 1986, dopo aver appeso la racchetta al chiodo \u00e8 diventato un famoso e rinomato istruttore e allenatore di tennis. Allenava Jim Courier nel 1992 quando ha raggiunto la posizione numero 1 del ranking. Tra gli altri tennisti seguiti si ricordano: Roger Federer, Michael Chang, Pete Sampras, Todd Martin, Carlos Moy\u00e1, Sergi Bruguera, Dmitrij Tursunov e Guillermo Coria, Robby Ginepri, Shahar Peer\nRisiede a Palm Springs, in California, dove gestisce l'attivit\u00e0 Jos\u00e9 Higueras Tennis."}
{"id": "1716681", "revid": "287204", "url": "https://it.wikipedia.org/wiki?curid=1716681", "title": "Tamandua tetradactyla", "text": "Il tamandua meridionale o tamandua minore o tamandua dalle 4 dita (\"Tamandua tetradactyla\") \u00e8 un tamandua diffuso dal Venezuela all'Argentina settentrionale, dove colonizza un'ampia gamma di habitat, dalle foreste alle savane, sembrando per\u00f2 preferire aree vicine a corsi d'acqua e ricche di piante epifite, dove il loro nutrimento (formiche e termiti) \u00e8 pi\u00f9 abbondante.\nDescrizione.\nIl corpo misura fra i 54 e gli 88 cm, ai quali vanno aggiunti tra i 40 e i 59 cm di coda: il manto pu\u00f2 essere dal giallastro al bruno scuro, con una striscia nera che scende dal collo verso le spalle ed i fianchi allargandosi fino a colorare tutta la parte inferiore del dorso.\nSi ha tuttavia grande variabilit\u00e0 che si registra sia a livello geografico (man mano che si va verso sud la macchia nera tende ad essere pi\u00f9 marcata) che individuale, il che ha reso la descrizione tassonomica di questi animali assai disagevole: oggi si tende ad accettare tre sottospecie certe di tamandua dalle 4 dita:\nComportamento.\nQuesto tamandua \u00e8 sia diurno che notturno, anche se \u00e8 pi\u00f9 attivo durante la notte.\nDurante il giorno riposa in tane abbandonate da altri animali o in tronchi cavi.\n\u00c8 un animale solitario e prevalentemente arboricolo: al suolo si dimostra piuttosto impacciato. Tende ad utilizzare molto di pi\u00f9 l'udito (lo si evince dalle orecchie grandi e rivolte in avanti) rispetto alla vista.\nNelle foreste pluviali, \u00e8 costantemente infastidito da sciami di mosche e zanzare e spesso deve interrompere le sue attivit\u00e0 per scacciare i fastidiosi insetti dagli occhi.\nRiproduzione.\nLe femmine hanno pi\u00f9 periodi di estro durante l'anno, anche se si registrano picchi delle nascite nel periodo delle piogge.\nLa gestazione dura 4-5 mesi, al termine dei quali nasce un unico cucciolo, abbastanza dissimile ai genitori in quanto il pelo \u00e8 monocromo e varia come colore dal bianco al nero.\nL'aspettativa di vita \u00e8 di circa 6 anni in cattivit\u00e0."}
{"id": "1716690", "revid": "339392", "url": "https://it.wikipedia.org/wiki?curid=1716690", "title": "Chiesa della nutrizione", "text": ""}
{"id": "1716691", "revid": "11694", "url": "https://it.wikipedia.org/wiki?curid=1716691", "title": "Giacinto acquatico", "text": ""}
{"id": "1716692", "revid": "339392", "url": "https://it.wikipedia.org/wiki?curid=1716692", "title": "Kronoberg", "text": ""}
{"id": "1716694", "revid": "1543377", "url": "https://it.wikipedia.org/wiki?curid=1716694", "title": "Chiesa di Sant'Eufemia (Erba)", "text": "La romanica chiesa di sant'Eufemia di Incino d'Erba \u00e8 una delle ex-chiese plebane pi\u00f9 antiche del Triangolo Lariano, della provincia di Como e dell'Arcidiocesi di Milano.\nLa pieve di Incino \u00e8 una delle pievi pi\u00f9 vaste ed antiche della zona (nel 1285 gli erano assegnate ben 61 chiese), la chiesa \u00e8 posta sull'antico asse viario che congiungeva Aquileia Brescia, Bergamo, Como ed Ivrea menzionato anche nella Tavola Peutingeriana. Incino \u00e8 citato da Plinio il Giovane come \"Licini forum\".\nDedicazione.\nLa chiesa \u00e8 dedicata a sant'Eufemia di Calcedonia, una santa particolarmente cara ai seguaci dello scisma tricapitolino perch\u00e9 il concilio di Calcedonia, cui gli scismatici si rifacevano, si era svolto proprio nella basilica dedicata a questa santa. \u00c8 quindi possibile che l'attuale dedicazione della chiesa risalga a un'epoca successiva rispetto al momento della costruzione originaria. Il vescovo di Como Agrippino ebbe un ruolo particolarmente attivo nella diffusione del credo tricapitolino e del culto alla santa, e la dedicazione della chiesa di Erba \u00e8 fatta risalire a questo periodo e a queste vicende insieme alle altre dedicazioni della basilica di Sant'Eufemia a Grado, la chiesa di Santa Eufemia di Como (ora basilica di San Fedele), la basilica di Sant'Eufemia sull'isola Comacina, quella di Oggiono, di Teglio e quella del castello di Musso. \u00c8 tuttavia altres\u00ec probabile che, vista la presenza di strutture pi\u00f9 antiche, per le chiese di Como, di Incino e dell'Isola il culto sia pi\u00f9 antico e risalga direttamente a sant'Abbondio che nel Concilio di Calcedonia ebbe un ruolo da protagonista.\nArchitettura.\nLa primitiva costruzione della chiesa risale alla met\u00e0 del V secolo. \nNei secoli seguenti ha subito diversi ampliamenti e rimaneggiamenti, soprattutto interni, l'ultimo dei quali nell'ultimo quarto del Cinquecento, quando la sede plebana fu spostata alla chiesa di Santa Maria Nascente nel centro di Erba (1584). Questi lavori, anche se a volte pesanti, non hanno cancellato del tutto la primitiva fisionomia.\nL'edificio con muratura scandita da lesene, \u00e8 a pianta rettangolare a navata unica absidata con soffitto a capriate in legno. L'abside di forma semicircolare \u00e8 la parte pi\u00f9 antica della chiesa, nella sua parete esterna sono ancora discernibili gli antichi finestroni di epoca paleocristiana otturati in epoche successive.\nLa costruzione, inizialmente con il fronte pi\u00f9 arretrato, venne ampliata nel XII secolo\"\", mentre nel XVIII secolo venne allungata nella sua parte occidentale fino a portarla a ridosso del campanile.\nLa campagna di scavi archeologici condotta nel 1994 sotto la direzione di Sauro Gelichi dell'Universit\u00e0 di Pisa e Isabella Nobili del Museo di Como, ha permesso il recupero dell'antico impianto del battistero alto-medievale dedicato a san Giovanni Battista, come documentato da fonti storiche fino al 1609. Il battistero sorgeva davanti alla chiesa, era a pianta quadrata con un'abside quadrata ad est aggiunta in un secondo momento e al centro il fonte battesimale circolare, costruito sopra un altro pi\u00f9 antico di uguale forma.\nL'imponente campanile alto 32,7 metri che copre larga parte della facciata d'ingresso, \u00e8 stato costruito nell'XI secolo con impegno di materiale di spoglio di epoca romana (tra cui alcuni lapidi) ed \u00e8 a tre ordini sovrapposti di monofore, bifore e trifore con colonnine variamente ornate ed inizialmente era staccato dalla costruzione della chiesa. In epoca medievale fungeva anche da torre di avvistamento e di difesa di tutta la pieve. Nello stesso periodo della sua costruzione venne scavata anche la cripta triabsidata che era posta sotto la chiesa. La cripta ed il battistero pericolanti vennero demoliti nel XVII secolo con la perdita della dignit\u00e0 prepositurale che pass\u00f2 a favore della chiesa di Santa Maria Nascente.\nNella parte meridionale si addossano al corpo dell'edificio costruzioni di epoca pi\u00f9 recenti, gi\u00e0 abitate dai sacerdoti che componevano il collegio della pieve di Incino. Tutto il complesso era cinto entro un muro di difesa, attestato almeno fino alla met\u00e0 del XVI secolo.\nTra l'abside del battistero e la costruzione della chiesa sono state ritrovate diverse sepolture che attestano l'uso dell'area a cimitero.\nDue sono le testimonianze figurative di epoca romanica: sopra il portale, il frammento scultoreo raffigurante il Cristo mentre tiene in mano un libro aperto\"\"; all'interno, una pregevole acquasantiera marmorea con testine umane a rilievo, reca incisa la data MCCXII (1212) e le lettere P.A.M.E.F., il cui significato \u00e8 stato interpretato come: \"Petrus Antonius me fecit.\nSul lato orientale, la parete esterna della struttura a lato dell'abside ospita due antichi coperchi di sarcofagi, precedentemente utilizzati come elementi strutturali di un maglio databile non oltre il X secolo. \nL'interno.\nAll'interno, sulla destra, una cappella che fu istituita dalla pi\u00f9 importante famiglia locale dei Parravicini, conserva un antico affresco della Madonna rimaneggiato nel secolo scorso.\nDi fronte alla cappella della Madonna, vi \u00e8 un affresco popolaresco tardo medioevale, riproducente la Vergine col Bambino fra santi e committenti; ai lati dell'affresco due pale del XVI secolo raffiguranti \"L'Annunciazione\", a destra e la \"Vergine con Bambino e san Giovannino\", a sinistra, di autori sconosciuti.\nMa l'opera pi\u00f9 notevole e di grande valore artistico \u00e8 un grande Crocifisso ligneo del XVI secolo con dipinta la figura di Cristo, di stile giottesco. Nei riquadri, posti nei quattro punti terminali della Croce e venuti in luce solo durante il restauro del 1983, sono effigiati: a sinistra la Vergine Addolorata vestita di nero, a destra san Giovanni, in alto il Cristo Redentore che indica con la mano destra la S.S. Trinit\u00e0 e con la mano sinistra regge il mondo, in basso la coppa raccoglitrice del sangue di Cristo.\nDa segnalare anche l'altare maggiore in stile barocco e, presso l'altare della Madonna, un paliotto in scagliola del XVIII secolo.\nL'antica plebana di sant'Eufemia di Incino, in occasione del Giubileo del 2000, per volere dell'arcivescovo Carlo Maria Martini, \u00e8 stata annoverata fra le 23 chiese giubilari dell'Arcidiocesi di Milano."}
{"id": "1716701", "revid": "287204", "url": "https://it.wikipedia.org/wiki?curid=1716701", "title": "Rio dos Bois", "text": "Rio dos Bois \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716703", "revid": "287204", "url": "https://it.wikipedia.org/wiki?curid=1716703", "title": "Tupirama", "text": "Tupirama \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716704", "revid": "827882", "url": "https://it.wikipedia.org/wiki?curid=1716704", "title": "Eug\u00e8ne Carri\u00e8re", "text": "Biografia.\nEug\u00e8ne Carri\u00e8re nacque il 16 gennaio 1849 a Gournay sur Marne, attuale Seine Saint-Denis, da Leon Carri\u00e8re e da Elisabeth Wetzel. Inizi\u00f2 a lavorare a Strasburgo come litografo, poi si iscrisse alla Scuola di Belle Arti di Parigi dove, frequentando i musei e sotto la guida di Alexandre Cabanel, elabor\u00f2 un suo modo personale di osservare la natura. Fin dalla prima giovinezza profess\u00f2 ideali di giustizia e libert\u00e0, aspirando a un mondo pi\u00f9 solidale e tollerante come testimonia la sua litografia \"I diritti dell'uomo\" oggi al Museo di Strasburgo.\nDurante la guerra franco-prussiana del 1870 fu prigioniero per qualche mese a Dresda dove ebbe occasione di conoscere la pittura di Rubens che lo impression\u00f2 moltissimo. Una traccia di questa esperienza visiva si trova nella partitura cromatica dei suoi primi lavori mentre a partire dal 1890 adotta il grigio con contrasti di luci e ombre cos\u00ec caratteristici del suo stile difficilmente imitabile.\nSpos\u00f2 Mari\u00e9 Sophie Desmouceaux da cui ebbe sette figli. Da allora i suoi temi preferiti diventarono gli interni domestici dove spesso il soggetto \u00e8 sua moglie.\nAppartengono a questa serie \"La giovane madre\" (1879), primo esposto al Salone, ora al Museo di Avignone, seguito da \"Il bambino malato\" (1885) (a Montargis), e \"La prima comunione\" (a Tolone), tutti ispirati ai grandi maestri olandesi del passato e che gli valsero l'appellativo, un po' ironico, di \"pittore delle maternit\u00e0\".\nAltra opera eccellente di questo periodo \u00e8 il ritratto dello scultore Devillez. Partecipa a diverse esposizioni, la sua prima personale \u00e8 del 1891.\nRecensito dalla critica, apprezzato dai collezionisti, viene accolto nell'ambiente letterario, artistico e politico della capitale dove ha l'occasione di dipingere penetranti ritratti di personaggi come, per citarne solo alcuni, Verlaine, Gauguin, Daudet, Clemenceau, Anatole France, Pablo Casals, Rodin.\nCon Rodin, con cui condivide i principi estetici, si lega d'amicizia fin dal 1880 e per lui realizza la copertina del catalogo della sua esposizione del 1900 al Pavillon de l'Alma.\nArte di suggestione per eccellenza, quella di Eug\u00e8ne Carri\u00e8re, il suo stile personalissimo si evolve sempre pi\u00f9 verso un monocromatismo fatto di terra d'ocra che ispirer\u00e0 anche il Picasso della prima maniera. Incompreso dal grande pubblico fu apprezzato da Gauguin e Denis. Sempre fedele ai suoi ideali liberali e progressisti difese l'idea di un umanesimo che avesse come priorit\u00e0 la formazione culturale.\nAll'alba del nuovo secolo, tra accademismo e modernismo, divenne un artista di riferimento nell'ambito della pittura moderna di allora. Fu tra i \"leader\" del movimento \"secessionista\" che port\u00f2 alla fondazione della Societ\u00e0 Nazionale.\nNel 1899 insegn\u00f2 all'Accademia Carrier frequentata da Matisse e Derain che l\u00ec trovarono una totale libert\u00e0 di espressione che favor\u00ec la loro formazione, cos\u00ec come i \"fauves\", che esposero al Salone d'autunno, per i quali tanto si batt\u00e9 Eug\u00e8ne Carri\u00e8re e di cui divenne il primo presidente."}
{"id": "1716706", "revid": "287204", "url": "https://it.wikipedia.org/wiki?curid=1716706", "title": "Tupiratins", "text": "Tupiratins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Miracema do Tocantins."}
{"id": "1716708", "revid": "287204", "url": "https://it.wikipedia.org/wiki?curid=1716708", "title": "Juan Antonio Senor", "text": ""}
{"id": "1716710", "revid": "287204", "url": "https://it.wikipedia.org/wiki?curid=1716710", "title": "Bombe del 25 aprile 1969", "text": "Le bombe del 25 aprile 1969 furono alcuni degli attentati terroristici avvenuti in Italia, che segnarono l'inizio di una serie di attentati che culminer\u00e0 con la strage di piazza Fontana.\nStoria.\nIl 25 aprile del 1969 esplodono tre bombe: la prima esplode nel padiglione della Fiat alla fiera campionaria di Milano, che provoca venti feriti (l'esplosione avvenne alle ore 19.00, ossia dopo l'orario di chiusura della fiera al pubblico); mentre altre due bombe esplodono alla Stazione centrale, come si legge in Prima di Piazza Fontana. La prova generale (Editori Laterza) di Paolo Morando.\nNel dicembre dello stesso anno, pochi giorni prima della serie di attentati del giorno 12 che ebbero il loro culmine nella Strage di piazza Fontana, diversi quotidiani e riviste (\"L'Unit\u00e0, L'Espresso, Paese Sera\") pubblicarono un rapporto riservato di un agente segreto greco all'allora primo ministro greco Ge\u014drgios Papadopoulos, uno dei responsabili del colpo di stato che mise al potere la cosiddetta \"giunta dei colonnelli\". Il testo, datato 15 maggio 1969, sarebbe una copia mandata per conoscenza all'ambasciatore greco a Roma, e sarebbe stato diffuso dal giornalista inglese Leslie Finer. Quest'ultimo, che aveva lavorato ad Atene come corrispondente del settimanale \"The Observer\", l'avrebbe ricevuto da membri della resistenza greca con cui era in contatto. Il testo, tra le altre cose, parla di contatti tra un italiano simpatizzante del governo dittatoriale e anticomunista greco con l'esercito italiano e i carabinieri, nonch\u00e9 di possibili operazioni in chiave anticomunista che avrebbero potuto mettere in atto le autorit\u00e0 italiane. Inoltre vengono citati quelli che sembrerebbero riferimenti espliciti alle bombe del 25 aprile: \nL'ambasciata greca non comment\u00f2 il documento, mentre la maggior parte dei media italiani tesero a minimizzarne il contenuto.\nLe indagini.\nLe indagini vennero affidate al commissario Luigi Calabresi il quale punt\u00f2 sulla pista anarchica. Venne per questo accusato di pregiudizi per aver indirizzato su un'unica via le indagini pur senza avere alcuna prova in merito. Vennero arrestate quindici persone della sinistra extraparlamentare, che rimasero in carcere per sette mesi prima di venire scarcerate per insufficienza di indizi. Soltanto anni dopo, per i fatti in questione verranno condannati in via definitiva due neofascisti veneti appartenenti a Ordine Nuovo: Franco Freda e Giovanni Ventura."}
{"id": "1716713", "revid": "599013", "url": "https://it.wikipedia.org/wiki?curid=1716713", "title": "Alec Evans", "text": "Evans \u00e8 stato il primo allenatore della nazionale gallese non proveniente dal Galles. Fu chiamato alla guida dei \"Dragoni\" nel 1995 quando era coach del Cardiff RFC.\nIl precedente allenatore, Alan Davies, si era infatti appena dimesso dopo il whitewash nel Cinque Nazioni 1995 e la federazione lo scelse \"ad interim\", in vista dell'imminente Coppa del Mondo. Il torneo vide il eliminato al primo turno, con un'unica vittoria contro il . Dopo la Coppa del Mondo Evans disput\u00f2 il test match contro il prima di essere sostituito da Kevin Bowring.\nIn seguito a questa esperienze \u00e8 stato chiamato dai Queensland Reds come Scrum Technical Advisor e dall' come technical advisor."}
{"id": "1716719", "revid": "300067", "url": "https://it.wikipedia.org/wiki?curid=1716719", "title": "Nathan Adrian", "text": "Biografia.\nSpecializzato nello stile libero, ha vinto due medaglie d'oro ai mondiali in vasca corta 2008: nella staffetta 4x100\u00a0m stile libero e nei 100\u00a0m stile libero davanti a Filippo Magnini. Inoltre \u00e8 arrivato secondo nei 100\u00a0m misti.\nAi Giochi di Pechino nel 2008 ha partecipato alle batterie della staffetta 4x100 m stile libero stabilendo anche il nuovo record del mondo, che per\u00f2 verr\u00e0 battuto dai frazionisti americani in finale (Michael Phelps, Garret Weber-Gale, Cullen Jones e Jason Lezak) ma anche dai francesi, secondi, dagli australiani, terzi, e dall'Italia e dalla Svezia rispettivamente quarta e quinta.\nNel 2009 ai Mondiali di Roma insieme a Michael Phelps, Matthew Grevers e Ryan Lochte ha partecipato alla finale della staffetta 4x100 m stile libero vincendo l'oro.\nAi Giochi PanPacifici del 2010 a Irvine ha vinto i 50 ed i 100 stile libero e le staffette 4x100 stile libero e mista. Nel 2011 ai Campionati mondiali di Shanghai ottiene il 6\u00ba posto nella finale dei 100 stile libero vinti dall'australiano James Magnussen ed il 4, anche se per solo 1 centesimo, nei 50 stile libero vinti dal brasiliano C\u00e9sar Cielo.\nAi Giochi Olimpici di Londra nel 2012 vince i 100 stile libero, battendo per solo un centesimo il campione del mondo Magnussen; pochi giorni dopo vince anche l'oro nella staffetta 4x100 m mista con Matthew Grevers dorsista, Brendan Hansen ranista e Michael Phelps delfinista; ottiene inoltre un argento nella 4x100 m stile libero dietro alla Francia.\nNel gennaio 2019 ha reso noto di essere stato colpito da un tumore ai testicoli, individuato precocemente dai medici e per cui ha gi\u00e0 iniziato una terapia. Ha dichiarato di voler provare a competere per i giochi olimpici di nonostante la malattia."}
{"id": "1716722", "revid": "15419508", "url": "https://it.wikipedia.org/wiki?curid=1716722", "title": "Dalecarlia", "text": ""}
{"id": "1716724", "revid": "339392", "url": "https://it.wikipedia.org/wiki?curid=1716724", "title": "Bendery", "text": ""}
{"id": "1716727", "revid": "599013", "url": "https://it.wikipedia.org/wiki?curid=1716727", "title": "Genar Andrinua", "text": "Carriera.\nFu dal 1990 al 1997 il capitano dell'Athletic Club.\nCon la gioc\u00f2 (dal 1987 al 1990) 28 partite andando a segno 2 volte. Partecip\u00f2 al e al ."}
{"id": "1716728", "revid": "339392", "url": "https://it.wikipedia.org/wiki?curid=1716728", "title": "V\u00e4sternorrland", "text": ""}
{"id": "1716730", "revid": "69275", "url": "https://it.wikipedia.org/wiki?curid=1716730", "title": "Genar Andrin\u00faa", "text": ""}
{"id": "1716731", "revid": "2051852", "url": "https://it.wikipedia.org/wiki?curid=1716731", "title": "Robert Renwick", "text": "Specializzato nello stile libero, ha stabilito con la staffetta britannica il record europeo della 4x200\u00a0m sl ai mondiali in vasca corta 2008 di Manchester."}
{"id": "1716732", "revid": "81447", "url": "https://it.wikipedia.org/wiki?curid=1716732", "title": "Funzione di distribuzione cumulativa", "text": ""}
{"id": "1716733", "revid": "543975", "url": "https://it.wikipedia.org/wiki?curid=1716733", "title": "Episodi di Genesis (seconda stagione)", "text": ""}
{"id": "1716735", "revid": "121396722", "url": "https://it.wikipedia.org/wiki?curid=1716735", "title": "Attentati ai treni dell'estate 1969", "text": "Gli attentati ai treni dell'estate 1969 furono una serie di attentati terroristici di matrice fascista avvenuti in Italia tra l'8 e il 9 agosto 1969.\nStoria.\nL'8 ed il 9 agosto 1969 esplosero otto bombe posizionate su diversi treni delle Ferrovie dello Stato, presso le stazioni di Chiari, Grisignano, Caserta, Alviano, Pescara, Pescina e Mira, mentre altre due bombe verranno ritrovate, inesplose, nelle stazioni di Milano Centrale e Venezia Santa Lucia.\nLe esplosioni non hanno causato morti ma 12 feriti e ingenti danni alle vetture.\nLe indagini e i processi.\nLe indagini vennero indirizzate verso ambienti anarchici. Solo diversi anni dopo per i fatti in oggetto verranno condannati due membri dell'organizzazione terroristica neofascista Ordine nuovo: Franco Freda e Giovanni Ventura."}
{"id": "1716736", "revid": "1775883", "url": "https://it.wikipedia.org/wiki?curid=1716736", "title": "Planet Pop", "text": "Planet Pop \u00e8 l'album di debutto del gruppo musicale dance tedesco ATC, pubblicato il 6 novembre 2000."}
{"id": "1716739", "revid": "767487", "url": "https://it.wikipedia.org/wiki?curid=1716739", "title": "Per mille dollari al giorno", "text": "Per mille dollari al giorno \u00e8 un film del 1966 diretto da Silvio Amadio.\nTrama.\nPer vendicare la morte dei genitori, uccisi dai fratelli Clark, Hud impara a maneggiare la pistola, con l'aiuto di Carranza, un vecchio pistolero. Torna in paese dove, lo sceriffo Steve e la sorella Betty, \u00e8 risoluto a compiere la sua vendetta."}
{"id": "1716743", "revid": "767487", "url": "https://it.wikipedia.org/wiki?curid=1716743", "title": "Cose da fare prima dei 30", "text": "Cose da fare prima dei 30 (\"Things to Do Before You're 30\") \u00e8 un film del 2004 diretto da Simon Shore, remake del film olandese \"All Stars\" del 1997.\nTrama.\nA 20 anni dalla nascita dell'Athletico Greenwich, i membri della squadra di calcio si apprestano ad affrontare la cinquecentesima partita. Sei dei ragazzi che facevano parte della formazione originaria si ritrovano ancora ogni domenica per giocare insieme, ormai hanno tutti circa 30 anni e devono affrontare i piccoli drammi della vita.\nCass aspetta un figlio da Kate ma non sa se \u00e8 pronto a diventare padre. Adam, che organizza tutte le settimane le partite della squadra, non ha mai rivelato ai suoi compagni la sua omosessualit\u00e0. Colin cerca di convincere la sua ragazza Vicky a fare del sesso a tre. Dylan \u00e8 un musicista, ha un rapporto difficile con il padre e un giorno si innamora proprio della donna che lui sta per sposare. Billy \u00e8 sposato e ha un figlio, litiga spesso con la moglie perch\u00e9 lei vuole che la smetta di andare a giocare a calcio con gli amici. Johnny fatica ad accettare che il padre, il fondatore della squadra, stia morendo."}
{"id": "1716744", "revid": "2051852", "url": "https://it.wikipedia.org/wiki?curid=1716744", "title": "Peter Marshall (nuotatore)", "text": "Specializzato nel dorso, ha vinto tre medaglie d'oro ai mondiali in vasca corta."}
{"id": "1716745", "revid": "1305772", "url": "https://it.wikipedia.org/wiki?curid=1716745", "title": "Medaglione", "text": ""}
{"id": "1716746", "revid": "22414", "url": "https://it.wikipedia.org/wiki?curid=1716746", "title": "Khatakano", "text": ""}
{"id": "1716747", "revid": "15419781", "url": "https://it.wikipedia.org/wiki?curid=1716747", "title": "Medaglioni", "text": ""}
{"id": "1716748", "revid": "15419787", "url": "https://it.wikipedia.org/wiki?curid=1716748", "title": "Medaglie", "text": ""}
{"id": "1716750", "revid": "110157", "url": "https://it.wikipedia.org/wiki?curid=1716750", "title": "V\u00e4xj\u00f6", "text": "V\u00e4xj\u00f6 \u00e8 una citt\u00e0 (\"t\u00e4tort\") della provincia dello Sm\u00e5land, in Svezia. La citt\u00e0 \u00e8 capoluogo della municipalit\u00e0 omonima e della contea di Kronoberg; \u00e8 la ventiduesima citt\u00e0 per popolazione della Svezia.\nStoria.\nL'origine del toponimo deriva dai termini svedesi \"v\u00e4g\" (strada) e \"sj\u00f6\" (lago), riferendosi al lago su cui affaccia V\u00e4xj\u00f6, l'Helgasj\u00f6n. Nel 1342 ottenne lo status di citt\u00e0.\nGeografia fisica.\nLa citt\u00e0 \u00e8 situata nella Svezia meridionale, a met\u00e0 strada fra le due zone costiere di Halmstad e Kalmar, nell'entroterra. Da Malm\u00f6 dista quasi e nella parte nord l'abitato urbano si affaccia sul lago Helgasj\u00f6n. Il paesaggio \u00e8 di campagna verso sud, collinare e leggermente montuoso verso nord."}
{"id": "1716752", "revid": "287204", "url": "https://it.wikipedia.org/wiki?curid=1716752", "title": "Vycegda", "text": ""}
{"id": "1716753", "revid": "22414", "url": "https://it.wikipedia.org/wiki?curid=1716753", "title": "Katakan", "text": ""}
{"id": "1716761", "revid": "1573940", "url": "https://it.wikipedia.org/wiki?curid=1716761", "title": "Drymusidae", "text": "Drymusidae \u00e8 una famiglia di ragni appartenente all'infraordine Araneomorphae.\nCaratteristiche.\nQuesta piccola famiglia di ragni comprende un solo genere; di forma somigliano al genere \"Loxosceles\" della famiglia \"Sicariidae\" ma, contrariamente a questi, costruiscono una ragnatela e bench\u00e9 provvisti di ghiandola velenifera non sono pericolosi per l'uomo.\nDistribuzione.\nLe 12 specie di \"Drymusa\" sono diffuse dai Caraibi al Sudamerica; le 5 specie di \"Izithunzi\" sono state rinvenute in Sudafrica.\nTassonomia.\nTassonomicamente sono raggruppati nella superfamiglia Scytodoidea insieme a \"Periegopidae\", \"Scytodidae\" e \"Sicariidae\".\nAttualmente, a novembre 2020, la famiglia si compone di 2 generi e 17 specie:"}
{"id": "1716763", "revid": "22414", "url": "https://it.wikipedia.org/wiki?curid=1716763", "title": "Kathakano", "text": ""}
{"id": "1716772", "revid": "31886", "url": "https://it.wikipedia.org/wiki?curid=1716772", "title": "Specie di Drymusidae", "text": "Di seguito sono elencate tutte le 16 specie della famiglia di ragni Drymusidae note al giugno 2013.\nDrymusa.\n\"Drymusa\" "}
{"id": "1716773", "revid": "261054", "url": "https://it.wikipedia.org/wiki?curid=1716773", "title": "CPRI", "text": ""}
{"id": "1716775", "revid": "287204", "url": "https://it.wikipedia.org/wiki?curid=1716775", "title": "Vaxjo", "text": ""}
{"id": "1716776", "revid": "287204", "url": "https://it.wikipedia.org/wiki?curid=1716776", "title": "Costas Varotsos", "text": "Biografia.\nNato ad Atene nel 1955 si trasferisce prima a Roma dove si diploma all'Accademia di Belle Arti e poi in Abruzzo dove frequenta la Facolt\u00e0 di Architettura di Pescara. Nel 1982 rientra in Grecia dove realizza i primi lavori di livello internazionale: \"Il Poeta\" del 1983 e \"Il Corridore\" del 1988. Nel 1990 ha vinto una borsa di studio Fullbright per un'attivit\u00e0 di studio di un anno a New York. Nel 1999 viene nominato professore all'Universit\u00e0 Aristotele di Salonicco, la pi\u00f9 grande universit\u00e0 greca.\nI materiali che impiega Varotsos nella realizzazione delle sue opere sono il vetro, l'acciaio e la pietra.\nOpere.\nL'artista ha realizzato diverse opere in Italia, fra queste le pi\u00f9 significative sono:"}
{"id": "1716782", "revid": "2160814", "url": "https://it.wikipedia.org/wiki?curid=1716782", "title": "Cilindro di Ciro", "text": "Il cilindro di Ciro (in persiano: \u0645\u0646\u0634\u0648\u0631 \u06a9\u0648\u0631\u0648\u0634; \"Manshure Kurosh\") \u00e8 un antico blocco cilindrico di argilla, ora rotto in pi\u00f9 frammenti, su cui vi \u00e8 un'iscrizione in accadico cuneiforme del re Ciro II di Persia (559-529 a.C.) con il quale il sovrano legittima la propria conquista di Babilonia e cerca di guadagnarsi il favore dei suoi nuovi sudditi. Risale al VI secolo a.C. ed \u00e8 stato scoperto tra le rovine dell'antica citt\u00e0 di Babilonia in Mesopotamia (l'attuale Iraq) nel 1879. Attualmente fa parte della collezione del British Museum, che sponsorizz\u00f2 la spedizione in cui venne scoperto. Venne realizzato ed utilizzato come deposito di fondazione in seguito alla conquista persiana di Babilonia avvenuta nel 539 a.C., quando l'impero neo-babilonese venne invaso da Ciro e incorporato nel suo vasto impero achemenide.\nIl testo che si pu\u00f2 leggere sul cilindro loda Ciro, racconta la sua genealogia e lo ritrae come un re di antica dinastia. Il re babilonese Nabonedo, sconfitto e deposto da Ciro, viene invece descritto come un empio oppressore del popolo di Babilonia e le sue umili origini sono implicitamente contrapposte alla regale discendenza di Ciro. Il vittorioso Ciro viene ritratto come il prescelto dal principale dio babilonese Marduk come colui che avrebbe riportato la pace e l'ordine nella regione. Il testo, inoltre, afferma che Ciro venne accolto dal popolo di Babilonia come loro nuovo sovrano ed entr\u00f2 in citt\u00e0 pacificamente, descrivendo come egli fosse un benefattore che miglior\u00f2 la vita dei cittadini, rimpatri\u00f2 dei deportati, restaur\u00f2 i templi e i luoghi di culto in tutta la Mesopotamia. L'iscrizione si conclude con una descrizione di come Ciro ripar\u00f2 le mura della citt\u00e0 di Babilonia.\nIl testo del cilindro \u00e8 stato tradizionalmente visto dagli studiosi biblici come una prova che avvalora la politica di Ciro del rimpatrio del popolo ebraico in seguito alla loro cattivit\u00e0 babilonese (un atto che il libro di Esdra attribuisce proprio a Ciro), considerando che vi \u00e8 la descrizione del restauro di templi e del rimpatrio dei deportati. Questa interpretazione \u00e8 stata comunque contestata, in quanto il testo identifica solo i santuari della Mesopotamia e non fa menzione di ebrei, di Gerusalemme o della Giudea. Il cilindro di Ciro \u00e8 stato ritenuto essere anche il pi\u00f9 antico statuto noto o il primo testo riguardante i diritti umani universali, una considerazione rifiutata da molti che la considerano anacronistica e frutto di un malinteso, ritenendolo un testo generico e tipico per un nuovo monarca all'inizio del suo regno. Neil MacGregor, direttore del British Museum, ha dichiarato che il cilindro \u00e8 stato \"il primo tentativo conosciuto di gestione di una societ\u00e0, di uno stato con diverse nazionalit\u00e0 e fedi, un nuovo tipo di governare.\" Il cilindro venne adottato come emblema nazionale dell'Iran da parte della dinastia Pahlavi che lo mise in mostra a Teheran nel 1971 per commemorare 2500 anni della monarchia iraniana.\nStoria.\nNel 539 a.C. (il 12 ottobre secondo il calendario giuliano, il 7 ottobre del calendario gregoriano) le truppe dell'Impero persiano entrarono nella citt\u00e0 di Babilonia, senza incontrare resistenza. Il 29 ottobre (calendario giuliano), Ciro II di Persia entr\u00f2 a sua volta in citt\u00e0, assumendo i titoli di \"re di Babilonia, re di Sumer e di Akkad, re dei quattro angoli della terra\".\nIl cilindro di Ciro fu posto sotto le mura di Babilonia come un deposito di fondazione, secondo un'antica tradizione babilonese.\nContenuto.\nIl testo consiste di due frammenti, noti come 'A' (linee: 1-35; misure: 23 x 8\u00a0cm) e 'B' (36-45, 8,6 x 5,6\u00a0cm); il primo \u00e8 sempre stato conservato al British Museum, mentre il secondo si trovava all'Universit\u00e0 Yale, ma \u00e8 stato poi trasferito al British Museum.\nIl testo inizia con una lista dei crimini di Nabonide, un re di Babilonia del VI secolo a.C., a cui viene addebitata anche la dissacrazione dei templi degli dei e l'imposizione del lavoro forzato sulla popolazione. Il dio principale di Babilonia, Marduk, estremamente contrariato dalle crudelt\u00e0 di Nabonide, ha chiamato un re straniero, Ciro di Persia, a conquistare Babilonia e diventarne il nuovo re con la benedizione divina.\nIl cilindro di Ciro come carta dei diritti dell'uomo.\nNegli anni 1970 il \"cilindro di Ciro\" \u00e8 stato descritto come la prima carta dei diritti umani nella storia umana, \"anticipando la \"Magna Carta\" di pi\u00f9 di un millennio.\nUna copia del cilindro \u00e8 conservata nel quartier generale delle Nazioni Unite a New York, nel salone del secondo piano, tra le aule del Consiglio di sicurezza e del Consiglio economico e sociale.\nAlcuni passaggi del testo sono stati interpretati come espressione del rispetto di Ciro per l'umanit\u00e0, e come promozione di una forma di tolleranza religiosa e di libert\u00e0. Secondo questa interpretazione, le generose politiche di Ciro, come il sostegno per la libert\u00e0 delle religioni locali e la repressione della tirannia, gli ottennero il sostegno dei suoi sudditi.\nMolti studiosi fanno notare inoltre come la Mesopotamia abbia una lunga tradizione, che risale al III millennio a.C., di simili dichiarazioni pronunciate da re all'inizio del proprio regno. Un esempio di simili manifestazioni di liberalit\u00e0, nella tradizione regale babilonese, si trova proprio nel cilindro di Nabonide.\nIn passato, il cilindro di Ciro \u00e8 stato anche interpretato come prova storica della narrazione biblica sul ritorno degli Ebrei dall'esilio babilonese, avvenuto per concessione di Ciro. Alcuni studiosi hanno per\u00f2 contestato tale affermazione.\nTraduzione Prima Parte.\n1. [Quando ... Mar]duk, re di tutto il cielo e la terra, il... che, nel suo... giaceva desolato ...\n2. [...]in coscienza, ... che ispezionava del [mon]do gli angoli\n3. [...\u2026] il suo [primo]genito (=Belshazzar), una persona poco stimata comandava nel suo paese,\n4. ma [...] egli impose loro [una\u2026 menz]ogna.\n5. Egli impo[se] la menzogna di Esagil, [e ...\u2026...]... per Ur e le altre citt\u00e0 che seguivano il suo culto.\n6. Riti inappropriati, [offerte di ci] bo[impuro\u2026...] senza rispetto [\u2026] erano continuamente imbrogliati e, come un insulto,\n7. egli blocc\u00f2 le offerte al tempio; egli inter[fer\u00ec con i riti e] istitu\u00ec [\u2026...] nei santuari. Nella sua mente, il timore reverenziale di Marduk, il re degli dei, si spense.\n8. Altre cattive azioni realizz\u00f2 nella sua citt\u00e0 ogni giorno; \u2026 la sua [gente ...\u2026], rovin\u00f2 tutti loro ponendoli sotto un giogo senza sollievo.\n9. Enlil-degli-dei si arrabbi\u00f2 e si lament\u00f2, e [\u2026] il loro territorio. Gli dei che l\u00ec vivevano lasciarono tutti i loro santuari,\n10. irati perch\u00e9 li avevano lasciati entrare in Shuanna (Babilonia). Es[altato Marduk, Enlil-degli-de]i, si commosse. Cambi\u00f2 idea sui luoghi dove i santuari erano in rovina,\n11. e sulla popolazione della terra di Sumer e di Akkad, diventati come cadaveri, ed ebbe piet\u00e0 di loro. Ha ispezionato e controllato tutti i paesi,\ncercando un giusto re di suo gradimento. Prese allora la mano di Ciro, re della citt\u00e0 di Anshan, e lo chiam\u00f2 per nome, proclamando ad alta voce la sua regalit\u00e0 su tutti e su tutto.\n12. Egli fece in modo che la terra di Guti e tutti gli eserciti in essa contenuti si prostrassero ai suoi piedi, mentre lui amministrava nella giustizia e nella rettitudine il popolo dalla testa nera\n13. che aveva posto sotto la sua protezione. Marduk, il grande signore che nutre il suo popolo, not\u00f2 con piacere i suoi buoni propositi e il suo cuore sincero,\n14. e gli ordin\u00f2 di recarsi a Babilonia Gli indic\u00f2 la strada verso Tintir (Babilonia), e, come un amico e un compagno, cammin\u00f2 al suo fianco.\n15. Le sue vaste truppe erano incalcolabili, come acqua in un fiume, non potevano essere contate, mentre marciavano armatissime al suo fianco.\n16. Egli entr\u00f2 senza bisogno di combattere a Shuanna; salv\u00f2 la sua citt\u00e0 Babilonia dalla tirannia. Egli mise le mani su Nabonidus, il re che non lo temeva.\n17. Tutto il popolo di Tintir, dei Sumeri e degli Akkadi, nobili e governatori, si inchinarono davanti a lui e gli baciarono i piedi, felici del suo regno e i loro volti splendevano di gioia.\n18. Il signore che li salv\u00f2 tutti dalla morte e che li ha salvati tutti da angoscia e disagio, sia benedetto dolcemente e lodato il suo nome.\nTraduzione Seconda Parte.\n19. Io sono Ciro, re dell'universo, il grande re, il re potente, re di Babilonia, re di Sumer e Akkad, re dei quattro angoli del mondo,\n20. figlio di Cambise, gran re, re della citt\u00e0 di Anshan, nipote di Ciro, il grande re, re [della citt\u00e0] di Anshan, discendente di Teispes, il grande re, re della citt\u00e0 di Anshan,\n21. il seme perpetuo della regalit\u00e0, amato dal regno di Bel (Marduk) e Nabu, e della cui regalit\u00e0 e gioia essi si occupano. Quando sono andato come auspicio di pace i [n] Babilonia\n22. L\u00ec ho fondato la mia residenza sovrana all'interno del palazzo, tra celebrazione e gioia. Marduk, il signore grande, mi ha consegnato come mio destino la magnanimit\u00e0 di chi ama Babilonia, e io ogni giorno lo rispetto con soggezione.\n23. Il mio grande esercito marci\u00f2 pacificamente in Babilonia, e l'intera [Sumer] e Akkad nulla aveva da temere.\n24. Ho rispettato la citt\u00e0 di Babilonia e tutti i suoi santuari. Per quanto riguarda la popolazione di Babilonia [...c]he aveva sopportato senza divina intenzione un giogo non decretato per lei\n25. Ho placato la loro stanchezza, li ho liberati dai debiti (?). Marduk, il gran signore, si rallegr\u00f2 delle mie buone [azioni],\n26. e pronunci\u00f2 una benedizione dolce su di me, Ciro, il re che lo teme, e sopra Cambise, mio figlio, [e sopra] tutte le mie truppe,\n27. affinch\u00e9 potessimo vivere felici in sua presenza e nel benessere. Al suo imperioso comando, tutti i re che siedono sul trono,\n28. in ogni angolo, dai mari del Nord a quelli del Sud, sino a quelli che popolano [luoghi lonta]ni (e) anche i re del paese di Amurru, che vivono nelle tende, tutti loro,\n29. portino un pesante tributo a Shuanna, e bacino i miei piedi. Da [Shuanna] li rimander\u00f2 indietro alle loro citt\u00e0 di Ashur e Susa,\n30. Akkad, la terra dei Eshnunna, la citt\u00e0 di Zamban, la citt\u00e0 di Meturnu, Der, per quanto riguarda il confine della terra di Guti - i santuari di l\u00e0 del fiume Tigri - i cui santuari erano gi\u00e0 diventati fatiscenti\n31. per gli dei che ci vivevano, e costruir\u00f2 pi\u00f9 robusti santuari per loro. Ho riunito insieme tutti i popoli e li restituer\u00f2 ai loro riti,\n32. e gli d\u00e8i delle terre dei Sumeri ed Akkadi che Nabonidus \u2013 rendendo furioso il signore degli d\u00e8i\u2013 aveva portato a Shuanna, in cui regnava Marduk, il grande signore,\n33. lascer\u00f2 che ritornino incolumi nei loro piccoli santuari che li rendono felici. Possano tutti gli dei, che restituisco ai loro santuari,\n34. chiedere ogni giorno a Bel e Nabu una lunga vita per me, e menzionino le mie buone azioni, e dicano al mio signore Marduk questo: \u201cCiro, il re che ti teme, e suo figlio Cambise,\n35. possano essere loro a fornire di viveri i nostri santuari sino ai pi\u00f9 remoti (?) giorni, e possa la popolazione di Babilonia chiedere a gran voce il loro regno.\"\n36. Io sono stato capace di far vivere tutte le terre in pace. Ogni giorno aumento di [...o]che, due anatre e dieci piccioni le [precedenti offerte] di oche, anatre e piccioni.\n37. Ho rinforzato le difese della parete Imgur-Enlil, il grande muro di Babilonia,\n38. e [ho completato] la banchina di mattoni cotti sulla riva del fossato, che un re prima aveva co[struito ma non com]pletato.\n39. [Io \u2026\u2026 che non circondava la citt\u00e0] all'esterno, che nessun altro re aveva completato, con i suoi lavoratori, il livello [di questa terra dentr]o Shuanna.\n40. [\u2026 ...con bitum]en e mattoni cotti ne ho costruito uno nuovo, e [completato] il suo [lavoro].\n41. [\u2026...] grandi [porte di cedro] rivestite di bronzo,\n42. [E ho installato] tutte le porte, le lastre di soglia e gli accessori per le porte con parti di rame. [... ...] Ho visto in essa una scritta di Assurbanipal, un re che mi ha preceduto;\n43. [... ... ...] suo ... Marduk, il gran signore, creatore (?) di [... ]\n44. [... ... .] la mia [... ho presentato] come un dono ...] il tuo piacere per sempre."}
{"id": "1716788", "revid": "6340", "url": "https://it.wikipedia.org/wiki?curid=1716788", "title": "G\u00f6ring", "text": ""}
{"id": "1716789", "revid": "92723", "url": "https://it.wikipedia.org/wiki?curid=1716789", "title": "Goering", "text": ""}
{"id": "1716793", "revid": "287204", "url": "https://it.wikipedia.org/wiki?curid=1716793", "title": "Coppa di Lega svizzera 1980-1981 (calcio)", "text": "La Coppa di Lega svizzera 1980-1981, nona edizione del torneo, vide la vittoria finale dello Zurigo che batt\u00e9 nel doppio confronto finale il Losanna.\nSedicesimi di finale.\nFC Aarau - Nordstern Basel 2-3 d.s.\nFC Basel - FC Z\u00fcrich 1-2\nAC Bellinzona - Chiasso 2-3 d.s.\nFC Bern - FC St.Gallen 0-4\nFC Bulle - FC La Chaux-de-Fonds 2-5\nCS Ch\u00eanois - Biel-Bienne 3-2\nFC Fribourg - FC Sion 1-4\nFC Grenchen - Young Boys Bern 0-2\nIbach - FC Lugano 1-1 4-3 d.r.\nKriens - FC Luzern 0-2\nLausanne-Sports - Neuch\u00e2tel Xamax 4-0\nWettingen - Grasshoppers-Club 1-4\nFC Winterthur - Frauenfeld 3-1\nAurore Bienne - Vevey-Sports0-1\nMontreux-Sports - Servette Gen\u00e8ve 0-5\nSursee - Mendrisiostar 4-3 s.s.\nOttavi di finale.\nNordstern Basel - Servette Gen\u00e8ve 1-3 d.s.\nChiasso - FC Z\u00fcrich 0-2\nCS Ch\u00eanois - Vevey-Sports 2-0\nYoung Boys Bern - FC Sion 1-4\nFC Luzern - FC Winterthur 3-4\nLausanne-Sports - FC La Chaux-de-Fonds 3-0\nGrasshoppers-Club - Ibach 3-2\nSursee - FC St.Gallen 2-2 6-7 d.r.\nQuarti di finale.\nFC Sion - Grasshoppers-Club 4-1\nServette Gen\u00e8ve - FC Z\u00fcrich 1-2\nFC St.Gallen - CS Ch\u00eanois 3-2\nLausanne-Sports - FC Winterthur 1-0\nSemifinali.\nLausanne-Sports - FC Sion 3-1\nFC Z\u00fcrich - FC St.Gallen 3-1\nFinale.\nLausanne-Sports - FC Z\u00fcrich 1-2\nFC Z\u00fcrich - Lausanne-Sports 0-0"}
{"id": "1716798", "revid": "69275", "url": "https://it.wikipedia.org/wiki?curid=1716798", "title": "Arne Selmonsson", "text": ""}
{"id": "1716802", "revid": "72811", "url": "https://it.wikipedia.org/wiki?curid=1716802", "title": "Seiden", "text": ""}
{"id": "1716805", "revid": "770813", "url": "https://it.wikipedia.org/wiki?curid=1716805", "title": "Royal Australian Air Force", "text": "La Royal Australian Air Force (Forza Reale Aeronautica Australiana), spesso abbreviata in RAAF, \u00e8 l'attuale aeronautica militare della Australia e parte integrante delle forze armate australiane. Nel 2006 disponeva di un organico di circa 15.430 effettivi.\nStoria.\nSeconda guerra mondiale.\nDurante la seconda guerra mondiale (1939-1945) la RAAF in quanto parte delle forze armate dell'Impero britannico era schierata a fianco degli alleati e ha principalmente combattuto durante la Guerra del Pacifico.\nI piloti seguivano un particolare addestramento, ed erano principalmente australiani ma anche di origine britannica e, in minor misura, americani.\nCi\u00f2 nonostante durante questa fase della guerra ebbero parecchie perdite, in quanto gli aviatori giapponesi erano particolarmente ben addestrati nonch\u00e9 dotati di \"Mitsubishi A6M Zero\".\nMezzi in dotazione.\nDurante il conflitto la RAAF era equipaggiata principalmente con:\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nGradi.\nLa \"Royal Australian Air Force\" mutua i suoi gradi da quelli della \"Royal Air Force\". Diversamente da questa per\u00f2, la RAAF usa abbreviazioni maiuscole e senza spazi (ad esempio PLTOFF, non Plt Off; la RAAF inoltre non ha i gradi di \"Senior Aircraftman, Junior Technician, Chief Technician\" e \"Master Aircrew\".\nI simboli sono molto simili a quelli della RAAF, con l'eccezione del \"Leading Aircraftman/Woman\" che ha un gallone. I gradi vengono indossati sulle spalle, ma nelle divise da cerimonia sono applicati sulle maniche (nella parte bassa per gli ufficiali, nella parte alta per sottufficiali e truppa). La parola \"AUSTRALIA\" \u00e8 disegnata immediatamente sotto il grado.\nUfficiali.\nIl grado di \"Air Marshal\" \u00e8 riservato al capo di stato maggiore della RAAF. Se il capo dello stato maggiore della difesa \u00e8 un membro della RAAF, questo ha il grado di \"Air Chief Marshal\". \"Marshal of the Royal Australian Air Force\" \u00e8 un grado puramente onorario ed \u00e8 ricoperto attualmente da Filippo di Edimburgo.\nSottufficiali, graduati e comuni.\n\"Leading Aircraftman/Women\" non \u00e8 un grado indipendente; \u00e8 una condizione a cui si viene promossi automaticamente, con aumento di stipendio, dopo 12 mesi di servizio in qualit\u00e0 di \"Aircraftman/Women\"."}
{"id": "1716806", "revid": "61051", "url": "https://it.wikipedia.org/wiki?curid=1716806", "title": "RAAF", "text": ""}
{"id": "1716807", "revid": "844368", "url": "https://it.wikipedia.org/wiki?curid=1716807", "title": "Vicereame del Per\u00f9", "text": "Il vicereame del Per\u00f9 (in spagnolo: \"Virreinato del Per\u00fa\"), creato nel 1542, fu un distretto coloniale spagnolo amministrativo situato in Sudamerica, con il proprio centro a Lima. Il vicereame del Per\u00f9 fu il pi\u00f9 importante delle due principali suddivisioni coloniali dell'America spagnola dal sedicesimo al diciottesimo secolo.\nI confini originali del vicereame del Per\u00f9 erano stati stabiliti inizialmente con il trattato di Tordesillas; tuttavia gli spagnoli non riuscirono ad impedire l'espansione portoghese a occidente del confine prestabilito; questo accadde in gran parte nel periodo compreso tra il 1580 e il 1640, durante l'unione tra le due potenze iberiche. La creazione del vicereame della Nuova Granada e del vicereame del R\u00edo de la Plata a discapito del territorio del Per\u00f9 ridussero l'importanza del centro di Lima, spostando di conseguenza il commercio a Caracas e Buenos Aires, e la riduzione della produzione tessile e mineraria favor\u00ec il decadimento del vicereame. Il distretto si dissolse assieme a molte zone dell'impero spagnolo durante i movimenti di indipendenza all'inizio dell'Ottocento.\nStoria.\nEsplorazione e colonizzazione.\nDopo la conquista del Per\u00f9 (1532-1537) venne creata la prima audiencia. Nel 1542, gli spagnoli crearono il vicereame di Nuova Castiglia, in seguito rinominato in vicereame del Per\u00f9. Nel 1544 l'imperatore del Sacro Romano Impero Carlo V (Re Carlo I di Spagna) nomin\u00f2 Blasco N\u00fa\u00f1ez Vela come primo vicer\u00e9 del Per\u00f9, tuttavia il vicereame non venne organizzato fino all'arrivo del vicer\u00e9 Francisco de Toledo nel 1572. Toledo svolse accurate ispezioni nel territorio coloniale.\nFrancisco de Toledo cre\u00f2 l'Inquisizione e promulg\u00f2 diverse leggi a cui dovevano rispondere sia indios che spagnoli, riducendo il potere delle encomienda e l'uso del lavoro forzato a scapito dei nativi. Miglior\u00f2 la sicurezza del vicereame facendo costruire fortezze, ponti e la \"Armada del Mar del Sur\" (flotta del mare meridionale) per combattere i pirati. Francisco de Toledo pose fine allo stato di Vilcabamba, facendo giustiziare T\u00fapac Amaru, e fece prosperare l'economia basata sull'estrazione di minerali, specialmente dalle miniere d'argento di Potos\u00ed.\nLa prima missione gesuita venne fondata nel 1609 con lo scopo di \"civilizzare\" la popolazione indigena, ma alcune aree erano state occupate dai portoghesi grazie alle azioni dei bandeirantes, che avevano continuato le scorrerie contro gli indios nella regione del Mato Grosso e dell'Amazzonia nel 1600. Gli spagnoli non furono in grado di arrestare l'avanzata portoghese in quanto la foce del Rio delle Amazzoni risiedeva nella parte orientale al limite stabilito, e la morfologia pianeggiante delle regioni del Sert\u00e3o aveva reso pi\u00f9 facile l'avanzamento verso l'entroterra sudamericano a partire da est. Nel 1628 un distaccamento dei bandeirantes rasero al suolo una missione spagnola catturando 60.000 indigeni. La situazione venne risolta tramite il trattato di Madrid del 1750, che certific\u00f2 il trasferimento di gran parte della regione amazzonica dal vicereame del Per\u00f9 al Portogallo.\nNel 1617, Francisco de Borja y Arag\u00f3n divise il governo del R\u00edo de la Plata in due, con centro a Buenos Aires e nel Paraguay, entrambe dipendenti dal vicereame del Per\u00f9.\nIl vicer\u00e9 Borja y Arag\u00f3n cre\u00f2 il \"Tribunal del Consulado\", una corte amministrativa speciale per gestire gli affari commerciali del vicereame. Diego Fern\u00e1ndez de C\u00f3rdoba fece riformare il sistema fiscale e pose fine alle rivalit\u00e0 che stavano danneggiando il dominio.\nAltri vicer\u00e9, come Fernando Torres, Borja y Arag\u00f3n, Fern\u00e1ndez de Cabrera e Fern\u00e1ndez C\u00f3rdoba fecero rinforzare le milizie navali e fecero costruire diversi porti per contenere gli attacchi dei pirati. Fern\u00e1ndez de Cabrera pose fine a una ribellione degli indios Uru e Araucano.\nPeriodo degli Asburgo.\nPer proteggere la costa dell'oceano Pacifico dai contrabbandieri e pirati francesi, inglesi e olandesi, i vicer\u00e9 fecero costruire i porti fortificati di Valdivia, Valpara\u00edso, Arica e Callao, le mura cittadine di Lima nel 1686 e di Trujillo dal 1685 al 1687. Henry Morgan cattur\u00f2 Chagres e saccheggi\u00f2 la citt\u00e0 di Panama nel 1670. Le forze peruviane respinsero gli attacchi di Edward David (1684-1686), Charles Wager e Thomas Colb (1708) e di Woldes (1709-1711). La pace di Utrecht permise agli inglesi di mandare alcune navi per commerciare a Portobelo.\nNel 1656 Pedro Boh\u00f3rquez si incoron\u00f2 come imperatore degli indios Calchaqu\u00ed, sobillando la popolazione indigena. Dal 1665 al 1668, i proprietari di miniere Jos\u00e9 e Gaspar Salcedo si ribellarono contro il governo coloniale. Il vicer\u00e9 Diego Ladr\u00f3n de Guevara dovette prendere provvedimenti per fermare una rivolta di schiavi nella hacienda di Huachipa de Lima. Vi furono diversi terremoti nel 1655 e nel 1687, con casi di epidemia.\nDurante l'amministrazione di Baltasar de la Cueva Enr\u00edquez vennero ratificate le leggi delle Indie. Diego de Benavides y de la Cueva ratific\u00f2 la \"Ordenanza de Obrajes\" nel 1664 e Pedro \u00c1lvarez de Toledo y Leiva introdusse il \"papel sellado\" (papiro sigillato). Il vicer\u00e9 Diego Ladr\u00f3n de Guevara fece aumentare la produzione di argento estratto dalle miniere di Potos\u00ed, San Nicol\u00e1s, Cojatambo e Huancavelica. Fece limitare la produzione di aguardiente ottenuto dalla canna da zucchero, tassandola pesantemente.\nPeriodo dei Borbone.\nNel 1717 venne creato il vicereame della Nuova Granada che includeva una parte delle terre del Per\u00f9 settentrionale, costituito dalle audiencias di Bogot\u00e0, Quito e Panama. Il centro di Buenos Aires perse importanza quando si venne a formare il vicereame del R\u00edo de la Plata (Argentina, Bolivia, Paraguay e Uruguay) nel 1776.\nIl trattato di Tordesillas venne scartato con la ratificazione del trattato di Madrid che certificava il trasferimento di gran parte del territorio amazzonico al Portogallo.\nIn questo periodo vi furono molti tentativi di ribellione e diverse insurrezioni.\nGli Inca tentarono alcune insurrezioni contro i coloni: si accesero quattordici rivolte nel diciottesimo secolo, le pi\u00f9 importanti delle quali furono quelle comandate da Juan Santos Atahualpa nel 1742 e da T\u00fapac Amaru II nel 1780.\nLa rivolta dei Comuneros in Paraguay inizi\u00f2 nel 1721 e termin\u00f2 nel 1732.\nNel 1767 gli spagnoli espulsero i gesuiti dai vicereami.\nCaduta del vicereame.\nIl vicer\u00e9 Jos\u00e9 Fernando de Abascal y Sousa promosse alcune riforme del sistema scolastico, riorganizz\u00f2 l'esercito e ferm\u00f2 alcuni tentativi di ribellione locali. L'Inquisizione di Lima venne sospesa temporaneamente a causa delle riforme adottate dalla corte di Spagna.\nDurante le guerre di indipendenza, iniziate nel 1810, il Per\u00f9 fu la prima regione in cui la Spagna tent\u00f2 di placare la rivolta. Abascal riun\u00ec le province di C\u00f3rdoba, Potos\u00ed, La Paz, Charcas, Chile e Quito nel vicereame del Per\u00f9.\nNel 1812 met\u00e0 di Guayaquil venne distrutta da un grande incendio.\nLord Thomas Cochrane, comandante della nuova marina del Cile, attacc\u00f2 senza successo Guayaquil e Callao, riuscendo in seguito a catturare Valdivia. Il vicereame difese l'isola Chilo\u00e9 fino al 1826.\nL'8 settembre 1820 la \"Expedici\u00f3n Libertadora\" del Per\u00f9, organizzata in Cile, giunse sotto il comando di Jos\u00e9 de San Mart\u00edn sulle spiagge di Paracas, vicino alla citt\u00e0 di Pisco. San Mart\u00edn occup\u00f2 la capitale peruviana il 21 luglio 1821 e il 28 luglio 1821 venne proclamata l'indipendenza.\nIl vicer\u00e9 Jos\u00e9 de la Serna e Hinojosa, alla testa di forze militari di una certa consistenza, si rifugi\u00f2 a Jauja e in seguito a Cusco.\nIl 26 luglio 1822 San Mart\u00edn e Sim\u00f3n Bol\u00edvar si incontrarono a Guayaquil, al fine di definire una strategia per liberare il resto del Per\u00f9. San Mart\u00edn ritorn\u00f2 in Argentina mentre Bol\u00edvar prepar\u00f2 un attacco contro le forze pro-spagnole nell'Alto Per\u00f9. Nel settembre del 1823 Bol\u00edvar arriv\u00f2 a Lima con Antonio Jos\u00e9 de Sucre.\nNel febbraio del 1824 le forze pro-spagnole catturarono temporaneamente Lima.\nIn giugno Bol\u00edvar condusse le sue forze ribelli, comandate dal maresciallo di campo Jos\u00e9 de Canterac: i due eserciti si incontrarono sulle pianure di Jun\u00edn il 6 agosto 1824, dove i Peruviani riuscirono a vincere la battaglia, combattuta senza alcun uso di armi da fuoco. Le truppe spagnole si ritirarono da Lima una seconda volta.\nLe forze della Spagna occupavano ormai solo una piccola area presso la citt\u00e0 di Ayacucho, luogo in cui si svolse l'ultima battaglia per l'indipendenza del Per\u00f9. Il 9 dicembre 1824 presso Pampa de La Quinua, vicino alla citt\u00e0 di Quinua, inizi\u00f2 la battaglia. Le forze nazionaliste comandate da Antonio Jos\u00e9 de Sucre, tenente di Bol\u00edvar, ne uscirono vincitrici: gli spagnoli persero 2000 uomini sul campo e 3000 vennero fatti prigionieri, mentre il resto del loro esercito fu completamente disperso.\nDopo la battaglia gli spagnoli abbandonarono il Per\u00f9, e Serna venne liberato poco tempo dopo per ripartire verso l'Europa.\nLa Spagna tent\u00f2 in pi\u00f9 riprese di recuperare le proprie colonie, ma nel 1879 riconobbe formalmente l'indipendenza del Per\u00f9.\nPolitica.\nLa citt\u00e0 di Lima, fondata da Francisco Pizarro il 18 gennaio 1535 con il nome \"Ciudad de los Reyes\" (Citt\u00e0 dei Re), divent\u00f2 la sede del nuovo vicereame. Con il tempo divent\u00f2 una citt\u00e0 potente, nucleo politico di tutto il sudamerica eccetto il territorio orientale portoghese. Tutta la ricchezza coloniale del sudamerica spagnolo passava attraverso Lima per poi raggiungere l'istmo di Panama, e in seguito giungere a Siviglia in Spagna. Gli \"encomenderos\" dipendevano dai capi locali (\"curacas\") e controllavano gli insediamenti pi\u00f9 remoti seguendo una precisa gerarchia. Nel diciottesimo secolo Lima era diventata una capitale coloniale aristocratica, sede di una universit\u00e0 e la roccaforte maggiore dell'America spagnola.\nGeografia antropica.\nSuddivisioni amministrative.\nIl vicereame era suddiviso in \"audiencias\", o divisioni amministrative. Ognuna di esse era controllata da un governatore regionale che rispondeva direttamente al vicer\u00e9 del Per\u00f9. Le divisioni erano le seguenti:\nLe Audiencias potevano essere raggruppate in Capitanie Generali e suddivise in governatorati:\nEconomia.\nIl Per\u00f9 divent\u00f2 la fonte principale di ricchezza della Spagna e la maggior potenza in sudamerica. Le prime monete coniate in Per\u00f9 apparvero tra il 1568 e il 1570. Il Vicer\u00e9 Manuel de Oms y de Santa Pau riusc\u00ec a mandare una somma consistente al re (pari a 1.600.000 pesos) per coprire parte dei costi della guerra di successione spagnola quando le miniere di Caraboya vennero scoperte. L'argento delle miniere di Potos\u00ed si era diffuso in diverse regioni del mondo.\nLuis Jer\u00f3nimo de Cabrera proib\u00ec il commercio diretto tra il Per\u00f9 e la Nuova Spagna, e perseguit\u00f2 i giudei portoghesi, i principali commercianti a Lima.\nSociet\u00e0.\nEvoluzione demografica.\nIl censo dell'ultimo Quipucamayoc stabil\u00ec che vi erano 12 milioni di abitanti nel Per\u00f9 degli Inca; 45 anni dopo, sotto il vicer\u00e9 Toledo, il censo stabil\u00ec che la popolazione indigena si era ridotta a 1 milione e 100\u00a0000 unit\u00e0. Gli spagnoli diedero dei nomi cristiani alle citt\u00e0 degli Inca, e vennero ricostruite in maniera da avere una \"plaza\" centrale con una chiesa o cattedrale che si affacciava a una residenza ufficiale. Alcune citt\u00e0 degli Inca, come Cuzco, mantennero intatte diverse strutture che vennero usate come base per altre costruzioni. Altre citt\u00e0, come Huanuco Viejo, vennero abbandonate a causa della elevata altitudine in cui erano situate.\nIl vicer\u00e9 Jos\u00e9 de Armend\u00e1riz permise agli Inca di rango nobile di ottenere il titolo di \"hidalgo\", a patto che fossero in grado di provare il loro status sociale.\nIntorno al 1790 il vicer\u00e9 Francisco Gil de Taboada fece approvare il primo censimento officiale della popolazione."}
{"id": "1716808", "revid": "287204", "url": "https://it.wikipedia.org/wiki?curid=1716808", "title": "Riserva della biosfera di El Vizca\u00edno", "text": "La Riserva della biosfera di El Vizca\u00edno \u00e8 un'area naturale protetta del Messico. Dal 1993 \u00e8 iscritta tra le riserve della biosfera e tra i patrimoni dell'umanit\u00e0 dell'UNESCO.\nLa riserva si trova al centro della penisola di Baja California, tra l'Oceano Pacifico ed il Golfo di California. Copre un'area di 25000\u00a0km\u00b2 ed \u00e8 la pi\u00f9 grande zona protetta di tutta l'America Latina.\nPrimi abitanti.\nI Cochim\u00ed abitarono per primi questa regione oltre 11000 anni fa. Si trattava di popoli nomadi provenienti da nord. Questi vagabondi vissero al riparo delle grotte nella catena montuosa di Sierra San Francisco. Gli escursionisti che visitano queste montagne possono ancora ammirare le loro pitture rupestri.\nSpecie uniche della Baja.\nAnimali e piante di questo territorio si sono adattati alle condizioni estreme desertiche con poche piogge, venti forti ed un ecosistema che ha prodotto migliaia di specie animali e vegetali endemiche, non rintracciabili in nessun'altra zona del mondo.\nFauna.\nTra le specie endemiche ci sono una serie di animali notturni quali coyote, roditori e lepri; altri hanno imparato a succhiare l'acqua dalle piante succulente. Tra i mammiferi spiccano le antilocapre, uno dei pi\u00f9 veloci sulla Terra. In questa regione si possono trovare gli ultimi esemplari di Antilocapra Americana Peninsularis, una specie endemica. El Vizcaino \u00e8 anche l'habitat del bighorn, del cervo mulo e di dozzine di uccelli, alcuni dei quali migratori. I pi\u00f9 importanti sono: falchi pescatori, cormorani, ardeidi e gabbiani, oltre a quattro specie di tartarughe marine. Su costa e isolotti si trovano numerosi mammiferi marini, come elefanti marini e leoni marini."}
{"id": "1716809", "revid": "580197", "url": "https://it.wikipedia.org/wiki?curid=1716809", "title": "Florens Volley Castellana Grotte", "text": "La Florens Volley Castellana Grotte \u00e8 stata una societ\u00e0 pallavolistica femminile di Castellana Grotte, nella citt\u00e0 metropolitana di Bari.\nStoria.\nFondata nel 1964 come polisportiva che comprendeva anche pallacanestro, tennis tavolo e atletica leggera, milit\u00f2 per alcuni decenni nelle categorie inferiori del campionato italiano di pallavolo femminile prima di esordire in Serie A nel 1992, quando partecip\u00f2 per la prima volta al torneo di A2; dopo una retrocessione (1993-94) e un pronto ritorno in A2, nel 1996 rinunci\u00f2 a prendere parte al campionato.\nDopo diversi anni di militanza nel campionato di Serie B fece ritorno in A2 nel 2006; al termine del torneo 2007-08 ha ottenuto la sua prima promozione in A1, categoria nella quale ha militato fino alla stagione 2010-11, al termine della quale la societ\u00e0 ha cessato l'attivit\u00e0."}
{"id": "1716810", "revid": "1948797", "url": "https://it.wikipedia.org/wiki?curid=1716810", "title": "Christian Anfinsen", "text": "Biografia.\nNato da famiglia di origine norvegese, consegu\u00ec il bachelor al Swarthmore College nel 1937 e un master in chimica organica all'Universit\u00e0 della Pennsylvania nel 1939. Lo stesso anno, grazie a una borsa di studio della \"American Scandinavian Foundation\" si rec\u00f2 al Laboratorio Carlsberg di Copenaghen. Nel 1943 ottenne il PhD in biochimica alla Harvard Medical School con una tesi su \"Studi Quantitativi Istochimici della Retina\". \nAnfinsen rest\u00f2 a Harvard come professore assistente fino al 1950, quando inizi\u00f2 a lavorare per il National Institutes of Health, dove spese la maggior parte della sua carriera fino al 1981. Dal 1982 fino all'anno della sua morte, Anfinsen insegn\u00f2 biologia alla Universit\u00e0 Johns Hopkins.\nChristian B. Anfinsen fu sposato dal 1941 al 1978 con Florence Bernice Kenenger, dalla quale ebbe tre bambini. Dal 1979 fu sposato con Libby Esther Shulman Ely.\nSi convert\u00ec al giudaismo ortodosso attraverso il \"ger tzedek\". \nAttivit\u00e0 scientifica.\nNel 1961 mostr\u00f2 come la ribonucleasi potesse mantenere la propria attivit\u00e0 enzimatica dopo avere subito la denaturazione. Il suo studio lo port\u00f2 a sostenere che tutta l'informazione richiesta dalla proteina per adottare la sua conformazione finale \u00e8 codificata nella sua struttura primaria. \nNel 1963 inizi\u00f2 a studiare la ribonucleasi dello Staphylococcus aureus, riuscendola a isolare nel 1996 e successivamente a sequenziarla tramite l'utilizzo di tecniche analitiche quali la cromatografia di affinit\u00e0 e tecniche spettroscopiche.\nNegli anni 1970 Anfinsen si dedic\u00f2 alla ricerca sull'interferone, mentre dal 1983 si occup\u00f2 del Pyrococcus furiosus."}
{"id": "1716812", "revid": "51323", "url": "https://it.wikipedia.org/wiki?curid=1716812", "title": "Christian Boehmer Anfinsen", "text": ""}
{"id": "1716816", "revid": "124870234", "url": "https://it.wikipedia.org/wiki?curid=1716816", "title": "Abbazia di Vezzolano", "text": "Labbazia di Santa Maria di Vezzolano \u00e8 un edificio religioso in stile romanico e gotico, tra i pi\u00f9 importanti monumenti medievali del Piemonte, situato nel comune di Albugnano in provincia di Asti. L'appellativo \"abbazia\" \u00e8 da sempre usato impropriamente anche dagli enti statali preposti alla gestione, in quanto la chiesa non \u00e8 mai stata tale. Il nome corretto \u00e8 \"Canonica di Santa Maria di Vezzolano,\" come si evince dalla bibliografia allegata.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale del Piemonte, nel dicembre 2019 divenuto Direzione regionale Musei. L'abbazia \u00e8 inserita nell'Itinerario Culturale del Consiglio d'Europa Transromanica.\nIl toponimo \"Vezzolano\".\nVi sono diverse ipotesi sull'origine del nome della localit\u00e0, tra le quali l'apparentamento con la \"gens Vetia\" o al centro di \"V\u00e9zelay\" in Francia, in cui gi\u00e0 al tempo di Carlo Magno esisteva un'abbazia. Probabilmente \u00e8 pi\u00f9 attendibile l'origine medievale o regionale del toponimo da \"Vezzola\" o \"Vetiola\" nel significato di \"recipiente d'acqua\", dato che nelle vicinanze dell'edificio scorre un ruscello.\nLa fondazione.\nLa tradizione fa risalire la fondazione della chiesa a Carlo Magno; secondo una versione ipotetica pi\u00f9 diffusa, l'imperatore nell'anno 773 stava cacciando nella selva di Vezzolano, quando improvvisamente gli sarebbero apparsi tre scheletri usciti da una tomba, che gli provocarono un notevole spavento. Sempre secondo la versione fu aiutato da un eremita e invitato a pregare Maria Vergine, egli volle edificare nel luogo dell'apparizione una chiesa abbaziale.\nSebbene una certa storiografia talvolta sostenga che la chiesa di Santa Maria fosse gi\u00e0 esistente in epoca longobarda e che poi fosse stata distrutta dai Saraceni, la documentazione in tal senso \u00e8 lacunosa o inesistente. \nIl pi\u00f9 antico documento noto risale al 1095; in esso vengono citati due ecclesiastici, \"Theodulus\" ed \"Egidius,\" che ricevono in dono da alcuni nobili una chiesa dedicata a Santa Maria, pi\u00f9 altri beni connessi, con l'impegno di fondare una comunit\u00e0 religiosa. Di questo edificio preesistente all'attuale non rimane traccia.\nLa costruzione della chiesa cos\u00ec come oggi la vediamo prende avvio nella seconda met\u00e0 del XII secolo, probabilmente grazie all'impegno di quello stesso Guidone (\"Vidone\") ricordato sul pontile all'interno dell'edificio; all'inizio del XIII secolo la chiesa era ultimata, mentre il resto del complesso, chiostro e sala capitolare compresi, verr\u00e0 completato nei secoli seguenti.\nStilisticamente, l'insieme si colloca tra il romanico e il gotico. La pietra arenaria e il mattone caratterizzano lo stile architettonico dell'abbazia, fondato sulla bicromia a fasce alternate, comune ad altre scuole architettoniche italiane, in particolare quella ligure e toscana.\nL'\"abbazia\" venne abitata da religiosi fino agli inizi del XIX secolo quando, durante la dominazione napoleonica, l'istituzione ecclesiastica venne soppressa.\nIl campanile e le absidi.\nIl campanile si trova in capo alla navata sinistra della chiesa; di impianto romanico, \u00e8 stato ricostruito nella parte sommitale. L'absidiola che vi si appoggia \u00e8 stata ricostruita nel XX secolo seguendo le tracce di quella originale, cos\u00ec come \u00e8 avvenuto per l'absidiola in capo alla sala capitolare. L'abside maggiore \u00e8 invece ancora quella risalente alla seconda met\u00e0 del XII secolo.\nLa facciata.\nLa facciata, decorata nella parte superiore da un paramento in cotto alternato a fasce orizzontali in pietra, \u00e8 tipicamente romanica e ricorda i motivi architettonici lombardi e pisani. Presenta tre ordini di gallerie cieche (meno quella centrale, interrotta da una bifora), ornate con esili colonnine.\nLa grande bifora \u00e8 una pregevole composizione caratterizzata dalla figura del Cristo affiancato dai due arcangeli Michele e Raffaele, armati rispettivamente di lancia e spada. Nel riquadro sopra la bifora sono raffigurati due angeli recanti un cero, alternati a tre bacili in ceramica policroma, di produzione islamica. Pi\u00f9 in alto si trovano due serafini (con sei ali) che poggiano su ruote (attributo, quest'ultimo, che per\u00f2 \u00e8 tipico dei cherubini). Al culmine, in una nicchia, domina un busto poco riconoscibile, probabilmente \"Dio padre\".\nDei tre portali originali, solo due sono ancora visibili: quello di destra \u00e8 scomparso (poich\u00e9 la corrispettiva navata \u00e8 stata quasi del tutto integrata nel chiostro) mentre quello sinistro, bench\u00e9 murato, \u00e8 ancora decorato da una bella lunetta dotata di un bassorilievo centrale (molto rovinato) e due mascheroni laterali.\nIl ricco portale principale presenta pilastri, capitelli e stipiti decorati perlopi\u00f9 con animali fantastici e motivi fitomorfi e geometrici. Nella lunetta campeggia una raffigurazione della \"Vergine in trono\": due angeli la affiancano mentre lo Spirito Santo, in forma di colomba, le sussurra nell'orecchio.\nL'interno.\nL'interno \u00e8 di forme romanico-gotiche con influssi francesi e lombardi. Attualmente \u00e8 composto da due navate, centrale e sinistra, quella destra \u00e8 stata incamerata nel chiostro nella seconda met\u00e0 del XIII secolo. Le volte sono ad archi acuti costolonati.\nLa navata centrale \u00e8 divisa trasversalmente da un pontile (o \"jub\u00e9\") finemente decorato, un modello architettonico oggi raro in Italia ma ancora abbastanza frequente nelle chiese d'oltralpe. La struttura, in arenaria, \u00e8 di scuola borgognona; la lunga iscrizione chiarisce, tra l'altro, che l'opera \u00e8 stata completata nel 1189. Il pontile poggia su cinque archi a sesto acuto ed \u00e8 istoriato con due ordini sovrapposti di decorazioni scultoree policrome. In quella superiore, dedicata alla Madonna, si possono osservare tre episodi della \"Dormitio Virginis\": \"Deposizione, Risveglio\" e (in centro) \"Trionfo in Cielo,\" oltre ai quattro simboli degli Evangelisti. Nella parte inferiore \u00e8 rappresentata la serie dei patriarchi, da Abramo sino a Giuseppe, secondo la genealogia stilata da Matteo; curiosamente: 5 dei 40 patriarchi non si trovano sul pontile ma sono stati dipinti sulle colonne che lo affiancano (tre sulla colonna sinistra, due su quella destra), il che fa supporre che la struttura fosse originariamente pi\u00f9 lunga di un paio di metri, forse perch\u00e9 prevista per una diversa collocazione, e poi decurtata nel momento della sua posa attuale.\nNella navata sinistra, proprio a ridosso del pontile, un capitello a bassorilievo raffigura \"Sansone in lotta col leone\"; l'eroe biblico \u00e8 colto nel momento in cui divarica le fauci della fiera.\nL'altare maggiore conserva un pregevole trittico in terracotta dipinta risalente alla met\u00e0 del XV secolo; nell'abside retrostante, sui lati della finestra centrale si possono osservare due bassorilievi in pietra, di notevole fattura (datati alla seconda met\u00e0 del XII secolo), raffiguranti l'arcangelo Gabriele e la Madonna.\nLa volta del catino absidale, realizzata in fasce alternate di laterizio e arenaria, crea un effetto ottico coinvolgente e quasi ipnotico, a pari di altre strutture coeve pi\u00f9 note, come la cappella di San Galgano a Montesiepi.\nIn fondo alla navata centrale, sulla destra, si trova il collegamento con il piccolo chiostro, molto grazioso, con portici architettonicamente eterogenei.\nIl chiostro e gli spazi connessi.\nAccedendo al chiostro, si nota a sinistra una porta fiancheggiata da due bifore: \u00e8 l'accesso alla sala capitolare. Pi\u00f9 avanti, un'altra porta immette nell'ampia foresteria. Entrambe le sale ospitano due mostre fotografiche permanenti, una delle quali dedicata all'uso simbolico delle proporzioni matematiche e geometriche nelle costruzioni religiose medievali, l'altra destinata ad illustrare la ricca tipologia delle chiese romaniche delle campagne astigiane.\nTra le ali nord-est e nord-ovest del chiostro, i due capitelli d'angolo sono decorati con \"Storie della Vergine\".\nI quattro lati del chiostro non sono omogenei tra loro, poich\u00e9 realizzati in tre fasi distinte; le differenze saltano all'occhio osservando le pareti che aggettano sul giardino interno.\nGli affreschi.\nLungo l'intera l'ala nord-ovest del chiostro \u00e8 conservata una serie di pregevoli affreschi. Nel loro insieme questi dipinti, oggetto di restauro nei primi anni Novanta del XX secolo, rappresentano uno dei pi\u00f9 interessanti cicli pittorici del Trecento piemontese.\nIl frutteto.\nNel 1996 la Soprintendenza ai Beni Architettonici ed Ambientali del Piemonte avvi\u00f2 l'idea di realizzare un Giardino tradizionale nel terreno retrostante la Canonica di Vezzolano e affid\u00f2 questo pezzo di terra a un'attivit\u00e0 volontaria sotto l'egida di Leonardo Mosso e Carlo Fruttero. Il gruppo si costitu\u00ec in \"Frutteto della Canonica di Vezzolano - Comitato per la salvaguardia del paesaggio rurale\" e decise di ricreare nell'appezzamento della Canonica un frutteto simile a quello di cui conservano traccia gli antichi disegni. Si scelse di coltivare il melo perch\u00e9 meglio adattabile al clima del Nord Italia, ai terreni delle colline piemontesi e per la maggiore resistenza ai parassiti."}
{"id": "1716818", "revid": "167900", "url": "https://it.wikipedia.org/wiki?curid=1716818", "title": "Urusciolo", "text": ""}
{"id": "1716823", "revid": "149727", "url": "https://it.wikipedia.org/wiki?curid=1716823", "title": "Stazione di Bellante", "text": ""}
{"id": "1716824", "revid": "729019", "url": "https://it.wikipedia.org/wiki?curid=1716824", "title": "Kurt Gerstein", "text": "Sebbene membro delle SS, Kurt Gerstein cerc\u00f2 di opporsi al genocidio nazista di cui era venuto a conoscenza, testimoniando l'eccidio dei prigionieri nei campi di concentramento di Be\u0142\u017cec e Treblinka. Contatt\u00f2 il diplomatico svedese G\u00f6ran von Otter (padre di Anne Sofie von Otter), nonch\u00e9 membri della Chiesa cattolica romana (come il nunzio apostolico Cesare Orsenigo) vicini al papa Pio XII, per denunciare pubblicamente lo sterminio in corso. Scrisse nel 1945 il \"Rapporto Gerstein\", dove rivelava ci\u00f2 che sapeva. Mentre era detenuto in attesa di giudizio dai francesi, fu trovato morto. Dubbi sussistono sulla causa della morte, che potrebbe essere stata suicidio od omicidio.\nBiografia.\nKurt Gerstein nacque a M\u00fcnster in Vestfalia. Complet\u00f2 gli studi in Ingegneria nel 1931. Mentre studiava entr\u00f2 a fare parte dei Corpi Teutonici di Marburgo, come tutti i membri maschi della sua famiglia. Nel 1933 divent\u00f2 ispettore delle miniere per il governo nazista e ader\u00ec al Partito nazista. Da militante protestante e membro della YMCA, entr\u00f2 presto in conflitto con il governo nazista; fu arrestato la prima volta il 4 settembre 1936, messo in custodia protettiva per cinque settimane ed espulso dal partito. Venne arrestato una seconda volta nel luglio 1938 e rilasciato sei settimane dopo per mancanza di prove.\nIl 4 settembre 1937, Kurt inizi\u00f2 a studiare Medicina all'Universit\u00e0 di Tubinga. Agli inizi del 1941 ader\u00ec alle SS, divenendo membro dell'istituto d'igiene e successivamente Capo dei Servizi Tecnici di Disinfestazione. Venne a conoscenza dell'uso reale che si fece del gas Zyklon B, un antiparassitario. Nel campo di concentramento di Auschwitz vi fu una fase di sperimentazione nel 1941, con la liquidazione di prigionieri di guerra russi, e una di utilizzo sistematico, anche nel nuovo lager di Auschwitz Birkenau, sorto poco distante dal precedente, a partire dal 1942. Da quell'anno, la distribuzione dello Zyklon B nei lager pass\u00f2 sotto il controllo dell'istituto d'igiene delle SS. Tale gas fu usato anche nel lager di Majdanek. Invece nei lager di Treblinka e Belzec, che Kurt Gerstein vide in prima persona, le camere a gas funzionarono mediante del monossido di carbonio prodotto da motori di carri armati russi. Sconvolto dal toccare con mano lo sterminio in atto, tent\u00f2 molte volte, dal 1942 al 1945, di informare i vari governi neutrali o Alleati circa l'esistenza e i dettagli dei campi di sterminio; tuttavia i suoi sforzi sortirono lievi effetti, come l'interessamento della Svezia a ospitare alcune migliaia di bambini ebrei.\nGerstein stese una relazione sui fatti di cui era stato testimone in data 26 aprile 1945 (a guerra non ancora finita), successivamente indicata come \"rapporto Gerstein\", da lui consegnato agli Alleati il 5 maggio al momento della sua cattura. Quanto scritto fu da lui confermato nel corso di un interrogatorio sostenuto da parte di ufficiali francesi il 26 giugno e il 10 luglio. ll rapporto fu scritto originariamente in francese e fu successivamente riscritto due volte da lui stesso in lingua tedesca.\nMor\u00ec nel luglio del 1945 a Parigi, in prigione, in circostanze poco chiare: si sospett\u00f2 il suicidio ma anche l'omicidio da parte di altri ufficiali SS detenuti. Inizialmente giudicato colpevole di essere stato complice delle violenze naziste, fu ufficialmente riabilitato dopo circa venti anni a seguito di un riesame del suo caso, riconoscendo quanto realmente fece per fermare o quantomeno limitare il genocidio nazista.\nGerstein nei media.\nGli sforzi di Kurt Gerstein per aderire ai suoi impegni di militare e di cristiano protestante sono mostrati nel film drammatico \"Amen\" (2002) diretto da Costa-Gavras, che fa ampio riferimento all'opera \"Il Vicario\" di Rolf Hochhuth del 1963.\nControversie.\nLa verosimiglianza di alcuni aspetti del \"rapporto Gerstein\" \u00e8 stata contestata da storiografi negazionisti, alla luce delle contraddizioni e delle discrepanze esistenti fra le diverse stesure: in Francia le polemiche a questo riguardo hanno dato origine ad un dibattito accademico e giudiziario noto come \"affaire Roques\"."}
{"id": "1716826", "revid": "2196166", "url": "https://it.wikipedia.org/wiki?curid=1716826", "title": "Cappella di Santa Croce (Rocca Canavese)", "text": "La cappella della Confraternita di Santa Croce di Rocca Canavese \u00e8 una cappella che conserva un ciclo di affreschi tardo medievali.\nLa storia della Cappella.\nL'antica cappella dedicata a \"San Giovanni Battista\" risale all'XI e XII secolo quando venne costruita come oratorio connesso al vicino castello, baluardo difensivo della Valle del Malone.Ancor oggi \u00e8 visibile sul pavimento una pietra tombale che dava accesso alla cripta, luogo di sepoltura dei feudatari che abitavano nella rocca. La sua denominazione deriva dall'essere stata gestita dalla \"Pia confraternita di Santa Croce\". \nVerso la met\u00e0 del XV secolo, con il consenso dell'allora feudatario, Guido Aldobrandini Biandrate di San Giorgio, la chiesa vide l'ampliamento della sua navata in modo da poter fungere da parrocchiale del paese. Risale agli stessi anni, o poco pi\u00f9 tardi, l'avvio del ciclo di affreschi che ornano la volta e la parete di fondo del presbiterio, e parte delle pareti laterali della navata. \nLa cappella perse rilievo a partire dagli eventi bellici del 1621, quando essa sub\u00ec notevoli danni, e pi\u00f9 ancora dalla costruzione della nuova parrocchiale (terminata nel 1801), sino ad essere sconsacrata e abbandonata al degrado. Come si evince dalla fotografia dell'esterno scattata prima dell'odierno restauro, si stentava a riconoscere la presenza dell'antico edificio religioso. Passata in propriet\u00e0 al Comune di Rocca Canavese, la cappella ha visto in tempi recenti l'avvio dei lavori di manutenzione, assieme al meritorio restauro dei suoi importanti affreschi.\nI lavori si sono conclusi con un radicale restauro conservativo, che ha interessato le strutture in muratura (con l'inserimento di tiranti), le facciate ed il tetto in lastre di pietra posate a secco. L'inaugurazione ufficiale si \u00e8 tenuta il 22 ottobre 2011 e oggi la cappella, tornata all'antico splendore, \u00e8 sede di mostre e di altre attivit\u00e0 culturali.\nGli affreschi tardo gotici.\nDi particolare interesse sono i dipinti che ornano le vele della volta, con le quattro scene separate tra loro da costoloni che si dipartono al centro, dall'immagine dell'agnello mistico e corrono lungo gli archi a sesto acuto della volta, decorati con motivi di angeli erbe e fiori che compongono arabeschi di gusto tardo gotico lombardo. Al centro della volta, sotto i costoloni, si riconosce il monogramma di San Bernardino, santo che doveva essere, sin da quegli anni, oggetto di speciale devozione, visto anche che una sua immagine \u00e8 raffigurata su uno dei pilastri del presbiterio. \nOgnuna delle quattro scene poste sulla volta raffigura un Evangelista (reso riconoscibile anche dal suo simbolo nel \"tetramorfo\") ed un Dottore della Chiesa, abbinati tra loro secondo un preciso programma iconografico: \"San Marco con San Girolamo\"; \"San Luca con San Gregorio Magno\"; \"San Giovanni con Sant'Agostino\"; \"San Matteo con Sant'Ambrogio\".Le quattro scene (con sfondi granata, blu e verde chiaro) formano nel loro complesso una sorta \"scriptorium\" medievale, posto per\u00f2 non dentro le mura di un'abbazia, ma all'aperto, su tappeti erbosi impreziositi da arbusti fioriti, nella calma di una sorta \"hortus conclusus\". Gli Evangelisti sono raffigurati mentre lavorano sul loro scrittorio, mente i Dottori della Chiesa, ammantati da ricchi paludamenti, sono assisi su eleganti tronetti con alto schienale: si tratta di mobili di foggia fantastica (sormontati da curiose figure angeliche) e disegnati con una prospettiva alquanto incerta. Le scene esprimono soprattutto serenit\u00e0, ingentilite come sono una serie di giocosi spunti narrativi: Marco \u00e8 intento a temperare il suo lapis, Gerolamo ha lasciato la lettura per togliere la spina al leone, Luca sta completando il ritratto della Madonna...\nNon si conosce l'autore delle scene affrescate; i suoi modi stilistici sono espressione del gusto miniaturistico e cortese proprio dell'arte tardo gotica, con intonazioni che li collegano alla pittura lombarda di quel periodo.\nGli altri affreschi presenti nella cappella - parte dei quali sono stati riportati alla luce dai recenti restauri- hanno datazioni che coprono un arco temporale che va verosimilmente dalla seconda met\u00e0 del XV alle prime decadi del XVI secolo. \nSulla parete di fondo del presbiterio \u00e8 raffigurata la immagine di Dio Padre che stende le sue braccia verso la sottostante scena del \"Compianto sul Cristo morto\". La figura della Madonna, avvolta in un ampio manto nero e il corpo irrigidito del Cristo fanno pensare all'intervento di un pittore di probabile derivazione provenzale\nNella fascia sottostante troviamo, - eseguita con un linguaggio pittorico alquanto convenzionale - la teoria degli Apostoli posti tra loro in una situazione di dialogo a coppie; ognuno \u00e8 reso riconoscibile dai consueti elementi iconografici, e tiene in mano un cartiglio con i versi del Credo. Al centro sta la figura di San Giovanni Battista al quale la chiesa era dedicata. \nSulle altre pareti della cappella troviamo innumerevoli figure di santi, che dovevano essere oggetto di particolare devozione popolare. Tra gli altri, si riconoscono una Santa Apollonia (a cui piedi \u00e8 inginocchiata la figura ormai poco leggibile del probabile committente), un San Sebastiano insolitamente raffigurato con la barba, un Sant'Antonio abate, una Santa Liberata con in braccio due infanti.\nPi\u00f9 in altro, sulla parete sinistra della navata, \u00e8 raffigurata la \"Madonna della Misericordia\" che protegge sotto il suo manto i membri della Confraternita dei disciplinati di San Giovanni Battista, vestiti con saio e cappuccio bianco. Sulla parete destra, ancora in lato, \u00e8 raffigurata una \"Madonna del Latte\" circondata da angeli musicanti, posta all'interno di una struttura architettonica, che - stante l'uso corretto della prospettiva e stanti vaghi richiami all'arte di Martino Spanzotti \u2013 denuncia una datazione ormai cinquecentesca."}
{"id": "1716833", "revid": "12290", "url": "https://it.wikipedia.org/wiki?curid=1716833", "title": "Tom De Falco", "text": ""}
{"id": "1716836", "revid": "287204", "url": "https://it.wikipedia.org/wiki?curid=1716836", "title": "Present continuous", "text": ""}
{"id": "1716840", "revid": "1632387", "url": "https://it.wikipedia.org/wiki?curid=1716840", "title": "ITunes Live from SoHo (Linkin Park)", "text": "iTunes Live from SoHo \u00e8 il nono EP del gruppo musicale statunitense Linkin Park, pubblicato il 4 marzo 2008 dalla Warner Bros. Records.\nIl disco.\nPubblicato esclusivamente sull'iTunes Store, l'EP contiene sei brani registrati dal vivo durante il concerto tenuto dal gruppo presso l'Apple Store di New York il 21 febbraio 2008. La performance include una versione acustica di \"My December\", con solo Mike Shinoda alla tastiera e Chester Bennington alla voce."}
{"id": "1716845", "revid": "1507870", "url": "https://it.wikipedia.org/wiki?curid=1716845", "title": "Toxicodendron", "text": "Toxicodendron \u00e8 un genere di alberi, arbusti e rampicanti legnosi della famiglia delle Anacardiaceae comunemente noti come sommacchi.\nTutte le specie di questo genere producono l'olio urushiol (o urusciolo), irritante per la pelle, che pu\u00f2 causare una grave reazione allergica; di qui il nome scientifico che significa \"albero velenoso\".\nDescrizione.\nLe piante del genere hanno foglie alternate e composte di forma pennata, e drupe biancastre o grigiastre. I membri pi\u00f9 noti del genere nel Nord America sono l'edera velenosa, praticamente ubiquitaria nella maggior parte del Nord America orientale, e la quercia velenosa, similmente ubiquitaria in gran parte della zona occidentale del continente.\nL'aspetto delle piante \u00e8 alquanto variabile. Le foglie possono avere bordi lisci, dentati o lobati, e tutti e tre i tipi di bordo possono essere presenti nelle foglie di una stessa pianta. Le piante crescono come striscianti, rampicanti, arbusti o, nel caso dell'albero della lacca e del sommacco velenoso, come alberi. Mentre le foglie dell'edera velenosa e delle querce velenose di solito hanno tre foglioline, a volte ve ne sono cinque od, occasionalmente, anche sette. Le foglie del sommacco velenoso hanno 7-13 foglioline, e quelle dell'albero della lacca 7-19.\nI nomi comuni delle varie piante derivano dal loro aspetto, simile ad altre specie che non sono strettamente imparentate, e dalla risposta allergica all'urushiol. Cos\u00ec, ad esempio, la quercia velenosa non \u00e8 una quercia (\"Quercus\", famiglia Fagaceae), ma questo nome comune deriva dalla rassomiglianza delle foglie a quelle della quercia bianca (\"Quercus alba\"), mentre l'edera velenosa non \u00e8 un'edera (\"Hedera\", famiglia Araliaceae), ma ha una forma di crescita superficialmente simile. Ma sia la quercia velenosa che l'edera velenosa sono membri della famiglia dei sommacchi, le Anacardiaceae. Tecnicamente, le piante non contengono un veleno: contengono invece un potente allergene.\nTassonomia.\n\"Toxicodendron\" \u00e8 a volte considerato una sezione del genere \"Rhus\", sebbene recenti prove molecolari tendano a mantenerlo come genere monofiletico separato.\nIl genere comprende le seguenti specie:\nUsi.\nLe resine di certe specie native del Giappone, della Cina e di altri paesi asiatici, come il \"T. vernicifluum\" (albero della lacca) e il \"T. succedaneum\" (albero della cera), sono usate per produrre la lacca e, come sottoprodotto di questa lavorazione, le loro bacche sono utilizzate per fare la cera giapponese.\nUn infuso tossico a base di \"Toxicodendron vernicifluum\" \u00e8 utilizzato dai monaci buddhisti per il sokushinbutsu, rituale religioso volto all'automummificazione e alla morte del praticante.\nPrevenzione, trattamento e sicurezza.\nPer quanto concerne la sua potenzialit\u00e0 di causare la dermatite da contatto indotta dall'urushiol, il sommacco velenoso \u00e8 di gran lunga pi\u00f9 virulento di altre specie di \"Toxicodendron\", anche pi\u00f9 dell'edera velenosa e della quercia velenosa. Secondo alcuni botanici, il sommacco velenoso \u00e8 la specie vegetale pi\u00f9 tossica degli Stati Uniti.\n\"Per informazioni specifiche sulla prevenzione e sul trattamento degli eritemi da \"Toxicodendron\", si veda dermatite da contatto indotta dall'urushiol.\""}
{"id": "1716848", "revid": "123387042", "url": "https://it.wikipedia.org/wiki?curid=1716848", "title": "Kawai", "text": "La Kawai Musical Instrument Research Laboratory (nota semplicemente come Kawai) \u00e8 una azienda giapponese specializzata nella produzione di pianoforti e tastiere, tra le pi\u00f9 rinomate e lussuose nel suo campo.\nStoria.\nL'azienda fu fondata a Hamamatsu (Prefettura di Shizuoka) nel 1927 da Koichi Kawai, con l'ausilio di sette colleghi. Con il passare del tempo, la produzione della ditta crebbe a livelli elevati, poich\u00e9 dagli inizi degli anni cinquanta, vennero registrati 1500 pianoforti venduti per anno. Koichi mor\u00ec improvvisamente nel mese di ottobre del 1955, all'et\u00e0 di 70 anni, e venne sostituito dall'allora trentatreenne Shigeru Kawai, che si rivel\u00f2 l'artefice della modernizzazione dell'azienda di famiglia.\nShigeru, per incentivare le vendite dei suoi prodotti, fece costruire delle accademie per preparare all'insegnamento di musica (Kawai Academy of Music) in modo da aprire anche varie scuole musicali (Kawai Music Schools). Questa strategia ebbe successo. Con l'arrivo degli anni sessanta, Shigeru inizi\u00f2 la distribuzione dei suoi prodotti al di fuori dei confini nazionali: nel 1963 lanci\u00f2 \"Kawai America\", in seguito \"Kawai Europe\", \"Kawai Canada\", \"Kawai Australia\" e \"Kawai Asia\".\nDal 1989, la presidenza della compagnia \u00e8 stata affidata ad Hirotaka Kawai, figlio di Shigeru."}
{"id": "1716849", "revid": "1226", "url": "https://it.wikipedia.org/wiki?curid=1716849", "title": "Web Marketing Management", "text": ""}
{"id": "1716860", "revid": "436907", "url": "https://it.wikipedia.org/wiki?curid=1716860", "title": "Il ritorno (Gel)", "text": "Il ritorno \u00e8 il primo album in studio del rapper italiano Gel, pubblicato il 1\u00ba febbraio 2008 dalla Sony Music.\nI testi del disco sono incentrati sulla vita del rapper dopo il suo risveglio dal coma."}
{"id": "1716861", "revid": "767487", "url": "https://it.wikipedia.org/wiki?curid=1716861", "title": "Il ritorno (Space One)", "text": "Il ritorno \u00e8 il quarto album in studio del rapper italiano Space One, pubblicato nel 2007 Space Entertainment Productions.\nL'album vanta le collaborazioni di J-Ax, Gemelli Diversi, Club Dogo, Marracash, Vincenzo da Via Anfossi e Chief, con produzioni di THG, Don Joe, Deleterio e DJ Enzo.\nLa traccia \"Piove Nero\" \u00e8 un durissimo dissing nei confronti di DJ Jad, ex beatmaker e DJ degli Articolo 31, con il quale Space One aveva in passato condiviso molti tour e concerti."}
{"id": "1716865", "revid": "599013", "url": "https://it.wikipedia.org/wiki?curid=1716865", "title": "Silvano Raggio Garibaldi", "text": "Biografia.\nHa un fratello gemello, Stefano, portiere formatosi anch'egli nella primavera genoana, e attuale collaboratore di Alessio Scarpi come preparatore dei portieri della prima squadra del Genoa. Terminato il percorso nelle giovanili venne indicato dalla maggior parte degli addetti ai lavori come uno dei centrocampisti pi\u00f9 promettenti del panorama italiano. Ha anche un fratello pi\u00f9 grande, Simone laureato con Lode in Scienze Storiche Archivistiche e Librarie all'Universit\u00e0 degli Studi di Genova.\nCarriera.\nInizi con Entella e Genoa.\nInizia a giocare a calcio nell'Entella, squadra della sua citt\u00e0 natale, prima di passare alle giovanili del Genoa all'et\u00e0 di dieci anni nel 1999.\nDopo aver vinto con il Genoa Primavera di Vincenzo Torrente il Torneo di Viareggio 2007, ha cominciato ad aggregarsi alla prima squadra. Con la Primavera dal 2006 al 2008 ha collezionato 43 presenze e 8 gol.\nEsordisce in Serie A a 19 anni, il 13 aprile 2008 in Genoa-Torino (3-0), entrando all'82'. La settimana successiva gioca la sua seconda partita, entrando al 75' nel match esterno contro il , finito con la vittoria per 1 a 0 del Genoa.\nPisa, ritorno al Genoa e prestito al Sorrento.\nIl 4 agosto 2008 passa in prestito al Pisa, in Serie B, squadra con cui debutta il 1\u00ba novembre 2008. Alla fine dell'anno collezioner\u00e0 6 presenze con i nerazzurri, che non riusciranno per\u00f2 a salvarsi dalla retrocessione.\nNella stagione 2009-2010 torna al Genoa dove colleziona 11 presenze e 2 gol nella Primavera per poi passare in prestito al durante il calciomercato invernale.\nDa gennaio a maggio scende in campo solo 7 volte, e a fine prestito torna nuovamente al .\nL'esperienza in prestito al Gubbio.\nNel luglio del 2010 passa in prestito al Gubbio, squadra neopromossa in Prima Divisione, allenata dal suo ex mister Vincenzo Torrente. Fa il suo esordio ufficiale in campionato alla prima partita, il 22 agosto nella sconfitta per 5-1 contro la Cremonese venendo sostituito al minuto 64 da Emanuele Gaggiotti. Il riscatto degli umbri \u00e8 immediato (4-0 casalingo contro l'Alto Adige), e per le prime 10 partite la squadra alterna vittorie interne a sconfitte esterne. Dal mese di novembre inizia l'exploit che porter\u00e0 la formazione umbra ad ottenere 11 vittorie in 13 partite conquistando cos\u00ec la vetta della classifica. Diventa con il tempo il perno del centrocampo rossoblu vincendo il campionato da protagonista con 33 presenze sempre da titolare, 2672 minuti giocati, 3 cartellini gialli, 17 volte sostituito e una media voto de La Gazzetta dello Sport del 6.5.\nA fine stagione perde per\u00f2 la Supercoppa di Lega di Prima Divisione contro la .\nPer la stagione seguente gli viene rinnovato il prestito con il Gubbio in Serie B. Il 21 agosto segna al minuto 87 il gol della vittoria per 3-4 in trasferta contro l'Atalanta che vale il passaggio al 4\u00ba turno di Coppa Italia.\nConclude la stagione con 30 presenze in campionato, terminato dagli umbri con la retrocessione in Lega Pro.\nCon la maglia del Gubbio ha giocato in totale 66 partite e segnato un gol.\nRitorno all'Entella.\nTornato al per fine prestito, non viene convocato per il ritiro di Bormio e cos\u00ec il 20 luglio viene ceduto all'Entella, squadra di Lega Pro della sua citt\u00e0 natale e nella quale ha iniziato a giocare a calcio.\nDebutta ufficialmente con la maglia biancoceleste il 5 agosto giocando da titolare la partita del primo turno di Coppa Italia vinta dai chiavaresi per 2-0 fuori casa contro la , partita durante la quale si procura una microfrattura alla caviglia destra. Torna in campo il 23 settembre da titolare nella sfida vinta in casa per 3-2 contro il Trapani in campionato ma \u00e8 costretto ad uscire gi\u00e0 al minuto 23 a causa di uno stiramento alla coscia destra. Il 31 ottobre, ormai pronto per il rientro, in allenamento si procura un'altra lesione alla coscia, poco pi\u00f9 in alto del precedente punto colpito.\nTorna a giocare dopo oltre tre mesi, il 6 gennaio da titolare nella sfida vinta per 2-0 contro il Tritium. Conclude la stagione con sole 12 presenze totali.\nConfermato all'Entella, il 17 luglio parte regolarmente con la squadra per il ritiro di Sondalo. Il 5 agosto, in Entella-Gualdo 5-2 del primo turno di Coppa Italia, segna di sinistro il suo primo gol con la maglia della sua citt\u00e0, il secondo in carriera e il secondo proprio in Coppa Italia.\nTre giorni dopo, in occasione dell'amichevole benefica vinta per 2-1 contro il Casarza Ligure (Eccellenza) con il fratello Stefano per la prima volta avversario, indossa per la prima volta la fascia da capitano dell'Entella nel secondo tempo data l'assenza sia di Volpe che di Russo.\nTorna ad essere capitano il 2 ottobre in occasione di Viareggio-Entella 2-3, gara valida per il primo turno della fase a eliminazione diretta della Coppa Italia Lega Pro.\nIn questa stagione gioca in tutto solo 9 partite contribuendo alla storica promozione in Serie B.\nIn tutto con la maglia dell'Entella ha collezionato 21 presenze e 1 gol.\nGli anni al Mantova e il breve ritorno in Liguria.\nNell'agosto del 2014 viene mandato in prestito al in Lega Pro dove diventa un punto fermo del centrocampo del mister Ivan Juri\u0107, suo compagno di squadra ai tempi del Genoa. Il 16 novembre \u00e8 decisivo con un suo gol nella vittoria per 1-0 contro il Pordenone dedicando il gol agli alluvionati chiavaresi. Il 3 dicembre in seguito a un'entrata molto violenta riceve 2 giornate di squalifica dal giudice sportivo. Si ripete l'8 marzo 2015 nella vittoria per 2-0 contro la Torres e l'11 aprile nella sconfitta interna per 1-2 contro il Novara. Conclude la stagione quindi con 25 presenze e 3 gol. &lt;br&gt;\nIl 17 luglio, dopo aver rescisso il contratto con l'Entella, firma un contratto biennale con il Mantova. Nei successivi due anni conquista altre due importanti salvezze; complessivamente con la maglia biancorossa mette insieme 100 presenze e 3 reti superando quota 200 partite tra i professionisti.\nRimasto svincolato, il 1\u00ba settembre 2017 torna in Liguria firmando per la Lavagnese in Serie D. Il 1\u00ba ottobre segna il suo primo gol in campionato nella vittoria per 2-0 contro l'Argentina. Il 1\u00ba dicembre si svincola gi\u00e0 dalla squadra bianconera avendo collezionato 13 presenze e 1 gol.\nIl giorno seguente ritorna in Lombardia, rivestendo a distanza di qualche mese la maglia del , nel frattempo ripartito dalla Serie D. Debutta da titolare il giorno seguente nel pareggio esterno per 3-3 contro l'Union Feltre. Gioca 20 partite compreso il play-off perso con l\u2019Arzignano superando le 100 presenze con i virgiliani.\nComo, Foggia e Seregno.\nIl 3 novembre 2018 viene acquistato a titolo definitivo dal , sempre in Serie D. Con 2 gol segnati in 21 partite contribuisce alla promozione della squadra firmando a fine stagione il rinnovo del contratto per altri due anni. In Serie C metter\u00e0 poi insieme 23 presenze.\nIl 9 ottobre 2020 viene acquistato a titolo definitivo dal Foggia Calcio e sottoscrive con i \"satanelli\" un contratto annuale. Con il club pugliese mette insieme solo 11 presenze e il 3 agosto 2021 firma per il , neo-promosso in Serie C.\nNazionale.\nCon la Nazionale Under-19 nel luglio del 2008 partecipa all'Europeo U-19, segnando un gol nella finale, persa per 3-1 contro la Germania.\nGrazie alle sue prestazioni \u00e8 stato inserito dalla UEFA nella lista dei 10 migliori giocatori del torneo.\nNel giugno 2009 viene inserito nella lista dei convocati della Nazionale Under-20 per partecipare ai Giochi del Mediterraneo. Il 1\u00ba luglio segna contro la Libia il gol che manda la sua squadra in finale. Pochi mesi dopo fa parte del gruppo che parte per l'Egitto per il Mondiale Under-20 2009, dove segna contro Trinidad e Tobago il gol decisivo per la qualificazione agli ottavi della formazione azzurra.\nStatistiche.\nPresenze e reti nei club.\n\"Statistiche aggiornate al 29 gennaio 2022.\""}
{"id": "1716874", "revid": "123837747", "url": "https://it.wikipedia.org/wiki?curid=1716874", "title": "Yoshiki Tonogai", "text": " \u00c8 famoso principalmente come illustratore di \"Himatsubushi-hen\", uno degli adattamenti manga della serie di videogiochi \"Higurashi no Naku Koro ni\", e per i manga \"Doubt\", \"Judge\" e \"Secret\". I tre manga sono collegati tra di loro attraverso la maschera da coniglio di \"Doubt\" che compare anche nel suo manga attualmente in corso, \"Dead Company\".\n\u00c8 stato assistente di Atsushi \u014ckubo durante la serializzazione di \"Soul Eater\" per il quale ha lasciato un messaggio \"Fresh Gangan\" in occasione dell'adattamento anime nel 2008."}
{"id": "1716878", "revid": "1226", "url": "https://it.wikipedia.org/wiki?curid=1716878", "title": "George E. Challenger", "text": ""}
{"id": "1716880", "revid": "1543377", "url": "https://it.wikipedia.org/wiki?curid=1716880", "title": "Loisach", "text": "La Loisach \u00e8 un fiume del Tirolo e della Baviera. La sorgente si trova presso Ehrwald in Austria; il fiume attraversa poi Garmisch-Partenkirchen e si getta nel Kochelsee, dove l'acqua prelevata a monte a scopi idorelettrici gli viene restituita. A Wolfrathausen si getta nell'Isar dopo un corso di 114 chilometri. Un canale unisce i due fiumi riportando al Loisach parte dell'acqua prelevata dall'Isar per motivi anche in questo caso legati alla produzione di energia allo scopo di ridurre il rischio inondazioni per la citt\u00e0. La sua portata \u00e8 di circa 54\u00a0m\u00b3/s."}
{"id": "1716884", "revid": "129276", "url": "https://it.wikipedia.org/wiki?curid=1716884", "title": "Radio over IP", "text": "Radio over IP (\"Radio tramite protocollo Internet\"), acronimo RoIP, \u00e8 la specializzazione del VoIP verso le comunicazioni radio bidirezionali.\nLa tecnologia RoIP permette di instaurare, su una rete che utilizza il protocollo IP, una comunicazione tra un terminale radio e altri nodi, che possono essere:\nSe il terminale radio non \u00e8 in grado di attestarsi direttamente sulla rete IP, si ricorre a gateway specifici che forniscono un adattamento tra il mondo radio e il mondo IP, permettendo il dispiegamento di reti RoIP che utilizzano anche terminali radio tradizionali.\nUn elemento caratteristico della tecnologia RoIP \u00e8 l'integrazione delle comunicazioni radio half-duplex in un contesto per sua natura full-duplex. Non esiste ad oggi uno standard ampiamente accettato per la gestione di questo aspetto; le varie soluzioni disponibili sul mercato sono proprietarie.\nReti RoIP possono essere installate su reti private o appoggiarsi all'infrastruttura di Internet. Esse sono di interesse per quegli enti che operano sul territorio, con personale equipaggiato di radio e dispiegato in aree ampie o distanti tra loro, e che posseggono centrali operative da cui coordinare gli interventi in campo."}
{"id": "1716886", "revid": "106908", "url": "https://it.wikipedia.org/wiki?curid=1716886", "title": "Finizio live - In due parole", "text": "Finizio live - In due parole \u00e8 il secondo live inciso dal cantautore italiano Gigi Finizio. Pubblicato nel 2003 contiene le canzoni pi\u00f9 belle fatte, fin allora, dal cantante napoletano. In questo live, contenente 14 canzoni, Finizio pubblica la canzone \"In due parole\" e introduce le popolarissime canzoni napoletane: \"Tu si na cosa grande\" e \"I te vurria vas\u00e0\""}
{"id": "1716887", "revid": "298229", "url": "https://it.wikipedia.org/wiki?curid=1716887", "title": "WWE Classics on Demand", "text": "WWE Classics on Demand, noto come WWE 24/7 fino al 2008, \u00e8 stato un servizio di video on-demand utilizzato dalla World Wrestling Entertainment.\nIl servizio \u00e8 stato lanciato negli Stati Uniti d'America il 2 novembre 2004 e in Italia il 13 marzo 2006; a partire dal 31 gennaio 2014 non \u00e8 pi\u00f9 disponibile in seguito all'introduzione della nuova piattaforma denominata WWE Network.\nClassics on Demand comprendeva un vasto archivio di filmati di wrestling, tra cui classici della World Wrestling Entertainment, della World Championship Wrestling e della Extreme Championship Wrestling, offrendo circa quaranta ore di programmazione al mese."}
{"id": "1716894", "revid": "6923", "url": "https://it.wikipedia.org/wiki?curid=1716894", "title": "Hurst Castle", "text": "Hurst Castle \u00e8 un castello inglese, situato sul mare e non distante dalla citt\u00e0 di Portsmouth.\nFu fatto edificare come edificio di difesa dal re d'Inghilterra Enrico VIII Tudor. Il castello faceva parte dei \"Device Forts\", castelli costruiti per la difesa sia esterna che interna del paese. Il mare innanzi al castello \u00e8 spesso agitato e non si presenta atto alla navigazione; fu cos\u00ec che numerosi tentativi di assalto o di assedio finirono tutti in un nulla di fatto.\nNel 1648 Carlo I Stuart, allontanatosi da Londra e rifugiatosi nell'isola di Wight, fu condotto con la forza nella fortezza, dalla quale fu trasferito nella capitale dove il 30 gennaio 1649 fu decapitato.\nSu decisione della \"Royal Commission on the Defence of the United Kingdom\" del 1859, il castello fu trasformato in una vera e propria fortezza; gli furono aggiunte ali e sezioni armate di batterie. I lavori furono completati nel 1873. Durante la seconda guerra mondiale fu ulteriormente fortificato con mezzi sofisticati e moderni. Ora \u00e8 propriet\u00e0 English Heritage ed \u00e8 aperto al pubblico."}
{"id": "1716896", "revid": "83531", "url": "https://it.wikipedia.org/wiki?curid=1716896", "title": "Mauro Pelaschiar", "text": "Carriera.\nNasce nel 1949 a Monfalcone da una famiglia originaria di Pola, e giovanissimo comincia a veleggiare alla SVOC (Societ\u00e0 Vela Oscar Cosulich), seguendo la tradizione di famiglia di nonno Francesco, Mastro d'ascia, di pap\u00e0 Adelchi e dello zio Annibale, grandi velisti plurititolati, Olimpionici nel 1952, 1956, 1964.\nDopo le prime esperienze sui Dinghy 12 e sui Flying Junior vince nella classe Finn, singolo olimpico, nove titoli Italiani tra il 1964 ed il 1977, il Bronzo ai Campionati Europei 74, e un Bronzo e un Oro ai Giochi del Mediterraneo nel 1971 e nel 1975. \nNel 1983 raggiunge una enorme popolarit\u00e0 come timoniere di Azzurra, la prima barca italiana alla America's Cup, che lo vorr\u00e0 al comando anche nella sfida successiva a Perth nel 1987.\nNegli anni successivi si dedica sempre pi\u00f9 ai cabinati, vincendo innumerevoli regate e partecipando a diverse regate transoceaniche, ma non dimenticando mai i monotipo (12 partecipazioni al Giro d'Italia a vela) e il match racing. \nDagli anni novanta regata assiduamente su barche d'epoca con ottimi risultati.\nMedaglia di bronzo al valore atletico\nMedaglia d'oro al valore atletico 1983\nDal 1999 \u00e8 editorialista per la rivista nautica FARE VELA.\nDal 2000 al 2004 \u00e8 Consigliere Nazionale F.I.V.(Federazione Italiana Vela), in rappresentanza degli atleti. Si occupa dell'organizzazione di Barche e Equipaggi per i grandi Eventi. \nDal 1999 commenta le regate di Coppa America e i giochi olimpici per Rai Sport.\nOrganizza Corsi di perfezionamento su Monotipi e barche d'Altura. \n\u00c8 testimonial Telethon (Ass. per la ricerca sulle malattie genetiche).\nDal 2006 \u00e8 advisor di BMW Match Race Academy.\nPalmar\u00e8s.\n1964\nCampione italiano juniores classe Finn\n1965\nCampione italiano juniores classe Finn\n1966\nCampione italiano juniores classe Finn\n1967\nCampione italiano juniores classe Finn\nCampione italiano classe Finn\n1968\nCampione italiano classe Finn\nOlimpiadi classe Finn\n1969\nCampione italiano classe Finn\n1971\nArgento ai Giochi del Mediterraneo Classe Finn\n1972\nCampione italiano classe Finn\nOlimpiadi (Kiel) classe Finn\n1973\nCampione italiano classe Finn\n1\u00b0 Trofeo Portoroz (SLO) classe Finn\n1974\nBronzo Campionati Europei classe Finn\n1\u00b0 Trofeo Nesselblatt (GER) classe Finn\n1\u00b0 Intervela (ITA) classe Finn\n1975\nOro ai giochi del Mediterraneo classe Finn\nArgento preolimpiche di Kingston classe Finn\n1\u00b0 Copa Princessa Sofia (ESP) classe Finn\n3\u00aa settimana Preolimpica di Hyeres (FRA) - classe Finn\n1976\nOlimpiadi (Kingston) - Classe Finn\n1\u00aa settimana Preolimpica di Hyeres (FRA) - classe Finn\n1977\nCampione Italiano classe Finn\n1981 \npartecipa alla selezione dell'equipaggio di Azzurra, primo Challenger Italiano all'America's Cup, e ne diventa il timoniere. \nCampione italiano prima classe IOR \u2013 Brava, Vallicelli 44'.\n1982\n1\u00b0 Sardinia Cup - Brava, Vallicelli 44'.\n1983\nAl timone del 12 metri S.I. Azzurra a Newport R.I. (USA) partecipa alla selezione dei Challenger (Louis Vuitton Cup) all'America's Cup, terzo in semifinale dopo AUSTRALIA II (AUS) e VICTORY 83' ( UK ), nell'anno in cui per la prima volta dopo 153 anni un Challenger vince l'America's Cup: AUSTRALIA II.\n1\u00b0 One Ton Cup di Rio de Janeiro - Linda, Sciomachen 37'.\n1\u00b0 Australia Cup Match race di Perth (AUS), unico italiano fino ad oggi.\nPartecipa a numerose Ton Cup (Mondiali di categoria Level Class)\n3\u00b0 \u00be Ton Cup di Kopenhagen (DEN) - Spriz Ceccarelli 34'\n5\u00b0 alla 1/2 Ton Cup di Helsinki (FIN) - Robadapazzi Paperini 30'\n1985\nCampione italiano quinta classe IOR - Robadapazzi Paperini 30'.\n1987\nSkipper e timoniere di AZZURRA III alla America's Cup di Perth (AUS). \nsi dedica al Match race dove ottiene ottimi risultati nelle regate di Lymington, (UK), New York, Long Beach CA(USA) e Perth (AUS), centrando sempre le semifinali o le finali.\nTimoniere di Marisa Brenta 44' con la squadra Italiana all'Admiral's Cup 87'.\n1988\nCampione italiano V classe IOR - Robadapazzi Paperini 30.\n1989 \nPrima traversata Atlantica: Discovery Race da Cadice (ESP) a Santo Domingo (R.Dominicana) con il maxi Gatorade di Giorgio Falck\nCampione italiano V classe IOR - Robadapazzi Paperini 30.\n1990 \n1\u00b0 Rolex Swan World Cup a Porto Cervo - Eurosia, Swan 46'.\n1\u00ba Giro d'Italia a Vela con Citt\u00e0 di Desenzano.\n1991 \n1\u00ba Giro d'Italia a Vela - Castelvecchio Gorizia. \nCampione italiano IV classe IOR - Spritz, Vallicelli 35\n3\u00b0 \u00be Ton Cup Copenaghen - Spritz, Vallicelli 35\n1992\n1\u00aa Gran Regata di Colombo (Discovery Race) da Cadice a San Juan de Portorico al comando del Vallicelli 65' Nastro Azzurro.\n1\u00b0 Nioulargue a Saint Tropez - Frers 58' Rrose Selavy.\n1993 \nA bordo di Brooksfield partecipa a due tappe della Whitbread Round The World Race, da Southampton (UK) a Punta del Este (URU) e da Punta del Este a Fremantle (AUS).\n1994 \n1\u00b0 Club Med Challenger a Santa Teresa di Gallura, sfida tra i primi cinque a Giro d'Italia,\nTour de France e Vuelta de Espana, al timone di Bologna Telethon.\n1\u00b0 ex aequo la Rolex Swan World Cup - Swan 46' Eurosia .\n1\u00b0 Nioulargue a Saint Tropez - Frers 58' Rrose Selavy\n1995 \n1\u00b0 Trofeo Zegna a Portofino - Frers 65' Rrose Selavy.\n1\u00b0 Rolex Maxi World Cup a Porto Cervo - Frers 65' Rrose Selavy.\n1\u00b0 Nioulargue di Saint Tropez - Frers 65' Rrose Selavy.\n1\u00b0 le Olbia Match race con il JOD 35. \n1\u00b0 Millevele di genova con il Ten PF Naftaecologica imbarcazione da lui ideata in collaborazione con lo Studio Frers.\n1996 \n1\u00ba Giro di Sardegna - Ten PF Naftaecologica.\n1\u00b0 Rimini Corf\u00f9 Rimini - Ten PF Naftaecologica\n1\u00b0 Overall Sardinia Cup - Vismara 40' Querida.\n2\u00b0 Campionati Italiani IMS di Chiavari.\n1997 \n1\u00b0 Trofeo Zegna di Portofino - Frers 65 Rrose Selavy. \n1\u00b0 Rolex Maxi World Cup a Porto Cervo - Frers 65 Rrose Selavy.\n1\u00b0 500X2 di S.M.di Caorle nella flotta JOD35 ad inviti in coppia con Stefano Spangaro.\n1998 \n1\u00b0 Trofeo Zegna a Portofino - \u201cEdimetra\u201d, Frers 65' \n1\u00b0 Barcolana a Trieste - \u201cRiviera di Rimini\u201d Vallicelli Open 60'.\n1999 \n2\u00b0 Admiral's Cup su \u201cMoby Lines\u201d Mumm 36' per la squadra Europa 1( \u201cBravaQ8\u201d, \u201cMerit Cup\u201d, \u201cMoby Lines\u201d)\n1\u00b0 Trofeo Zegna a Portofino - Rrose Selavy, Frers 73'\n1\u00b0 Giraglia \u2013 Frers 65' Edimetra \n1\u00b0 Maxi World Cup a Porto Cervo - Rrose Selavy, Frers 73'\n1\u00b0 \u201cCorsica X 2\u201d - Ten PF 10 e Lode in coppia con Maurizio Manzoli (Lavagna, Rapallo, Giro della Corsica, Rapallo).\n2000\n1\u00b0 Trofeo Pirelli a S.M.Ligure - Giacomellisport 40.7\n3\u00b0 Europeo IMS a Punta Ala - Giacomellisport 40.7\n2\u00b0 Copa del Rey di Palma de Mallorca (ESP) - Giacomellisport 40.7\n2\u00ba Campionato Italiano di Riva di Traiano - Giacomellisport 40.7\n1\u00b0 Trofeo Zegna a Portofino - Rrose Selavy, Frers 73'\n1\u00b0 Maxi World Cup di Porto Cervo - Rrose Selavy, Frers 73'\n2001 \n1\u00b0 Trofeo Pirelli - IMX 40' \u201cGiacomellisport\u201d\n5\u00b0 Mondiale IMS di Valencia (ESP) - IMX 40' \u201cGiacomellisport\u201d\n3\u00b0 Copa del Rey a Palma de Mallorca (ESP) - IMX 40' \u201cGiacomellisport\u201d\n1\u00ba Campionato del Mediterraneo Maxi Yacht (Portofino, Capri, Napoli, St. Tropez, Porto Cervo) - Rrose Selavy, Frers 73'\nCon Aria 8 m S.I. partecipa alla AMERICA'S CUP JUBILEE \u00e8 terzo nella categoria Small Bermudian.\nNella Round the Island Race, la regata storica dello Schooner \u201cAmerica\u201d, \u00e8 settimo assoluto in classifica generale con una delle barche pi\u00f9 piccole della flotta partecipante. Ha navigato a bordo degli Schooner \u201cMariette\u201d , \u201cOrion\u201d, \u201cRoberta III\u201d e sul 12mt.S.I.Classic \u201cFlica II\u201d , partecipando a numerose regate per barche d'Epoca.\n2003 \n1\u00b0 Lancel Classic - 8 metri S.I. Aria di Serena Galvani\n2004 \n1\u00ba Giro d'Italia a Vela - Fondazione Serono.\n1\u00b0 Lancel Classic - 8 metri S.I. Aria di Serena Galvani\nLanzarote to Antigua 2004 con Spirito di Stella\n2007 \n1\u00b0 Panerai trophy - Amorita di Claudio Mealli\nCoach di Mascalzone latino alla America's Cup\n2008\n1\u00aa Settimana Internazionale di Alassio - Midva di Besana-Sirena.\n1\u00b0 Mondiale 12 Metri SI - Nyala\n2009\n1\u00b0 Panerai Trophy - Peter di Claudio Mealli.\n1\u00b0 Pasquavela - 415 Give Me Five.\n3\u00b0 Palermo Montecarlo - Alto Adriatico 38, barca da lui progettata in collaborazione con Maurizio Cossutti.\n2010\n1\u00b0 Regates Royales Cannes al timone di Leonore.\n1\u00b0 Trofeo Accademia Navale Livorno - Cossutti 43 Nautilus Wave.\n2\u00b0 Palermo Montecarlo - Arya 415 Give Me Five.\n3\u00b0 Europeo ORC di Cagliari - Cossutti 43 Nautilus Wave.\n2011\n1\u00aa Settimana Internazionale di Alassio - Midva di Besana-Crispiatico-Sirena.\n2014 1\u00b0 Trofeo Panerai nella categoria Classici - Namib di Pietro Bianchi."}
{"id": "1716898", "revid": "6923", "url": "https://it.wikipedia.org/wiki?curid=1716898", "title": "Gran Premio di Gran Bretagna MotoGP 2007", "text": ""}
{"id": "1716899", "revid": "367445", "url": "https://it.wikipedia.org/wiki?curid=1716899", "title": "PalaTupparello", "text": "Il PalaTupparello \u00e8 il palazzetto dello sport pi\u00f9 importante di Acireale.\nRisulta l'impianto sportivo coperto pi\u00f9 grande della Sicilia, in quanto pu\u00f2 contenere spettatori ed \u00e8 utilizzato anche per ospitare spettacoli musicali e concerti, \u00e8 situato a circa 1 km dal centro di Acireale.\nConcerti.\nLa struttura ha ospitato nel corso degli anni i concerti di artisti come Zucchero Fornaciari, Ligabue, i Pooh, Alessandra Amoroso, Deep Purple, Jovanotti, Antonello Venditti, Claudio Baglioni, Renato Zero, Laura Pausini, Biagio Antonacci, Vasco Rossi, 50 Cent, Elisa, Giorgia, Ghali, Maluma, The Giornalisti, Caparezza, Calcutta, Negramaro, i Mod\u00e0, Ultimo, Piero Pel\u00f9 e gli Iron Maiden."}
{"id": "1716900", "revid": "122648115", "url": "https://it.wikipedia.org/wiki?curid=1716900", "title": "Van Hohenheim", "text": ", rinominato nel primo anime , \u00e8 un personaggio immaginario della serie manga ed anime \"Fullmetal Alchemist\", scritto e disegnato dalla mangaka Hiromu Arakawa.\n\u00c8 il padre di Ed e Al, partito da casa poco tempo dopo la nascita di Al, sia nel manga che nell'anime \u00e8 immortale ed ha pi\u00f9 di 400 anni, ma per motivi diversi a seconda che si tratti della storia originale o dell'anime del 2003. Il personaggio prende il nome da Paracelso, un famoso alchimista del XV secolo, il cui cognome \u00e8 infatti \"Von Hohenheim\".\nAspetto e personalit\u00e0.\n\u00c8 un uomo molto alto e imponente dai lunghi capelli biondi raccolti a coda, la folta barba senza baffi, il viso squadrato solcato da qualche ruga, un naso pronunciato, una fronte molto alta e un paio di occhiali da vista. Indossa un lungo cappotto marrone.\n\u00c8 un uomo molto saggio, nonch\u00e9 uno dei personaggi pi\u00f9 misteriosi ed intriganti della serie. \u00c8 mostrato quasi sempre con un atteggiamento nostalgico e profondo, a tratti sereno, ma la sua serenit\u00e0 \u00e8 mistica ed \u00e8 probabilmente dovuta alla sua lunghissima vita colma di esperienze e viaggi in giro per il mondo. Ottenuta la vita eterna, ha pensato soltanto a se stesso e al suo benessere fisico, finch\u00e9 un giorno non conobbe Trisha. Probabilmente, prima di innamorarsene l'ha anche vista nascere e crescere , dato che conosceva Pinako da molto tempo e in una foto i due sono ritratti insieme quando lei era ancora molto giovane (venti, trenta anni circa) e Trisha aveva la stessa et\u00e0 di Sara, la futura nuora di Pinako. Ad ogni modo, dopo averla conosciuta, scopr\u00ec la gioia della vita e cominci\u00f2 a cambiare, tanto da voler porre rimedio ai propri errori e a tornare mortale per vivere e morire insieme a lei e ai suoi figli. L'amore per Trisha \u00e8 un sentimento che per Hohenheim era praticamente unico, tanto che alla domanda di Ed del perch\u00e9 aveva sposato Trisha egli risponder\u00e0: \u201cl'ho sposata perch\u00e9 l'amavo, ed era la prima volta che provavo qualcosa del genere\u201d.\nStoria.\nManga e Anime 2009.\nIn un lontano passato, Hohenheim \u00e8 conosciuto come lo Schiavo n\u00b023 nella citt\u00e0 desertica di Xerses. Un giorno strinse amicizia con \"homunculus\", uno strano essere privo di corpo che vive dentro un'ampolla. Esso afferma di non poter uscire dall'ampolla perch\u00e9 senza un corpo morirebbe e di essere stato creato dal proprietario di Hohenheim a partire dal sangue del ragazzo, e poi gli insegna dei rudimenti di istruzione, cos\u00ec quando il padrone scopre le sue capacit\u00e0, fa diventare il giovane suo assistente liberandolo dalla sua condizione di schiavit\u00f9. L'homonculus in seguito promette al re di Xerses che lo avrebbe reso immortale proprio con l'aiuto di Hohenheim e dell'arte che gli aveva insegnato. Tuttavia l'homunculus ha ben altri progetti: infatti, nel giorno stabilito per la trasmutazione che ufficialmente render\u00e0 il re immortale, egli sacrifica l'intera citt\u00e0 allo scopo di ottenere un corpo umano, la pietra filosofale e l'immortalit\u00e0, oltre ovviamente alla possibilit\u00e0 di utilizzare l'alchimia. Cos\u00ec facendo, nel giro di una notte non rimane in vita nessuno a Xerses, all'infuori del Padre, che ha ottenuto un corpo identico a quello di Hohenheim, e l'inconsapevole complice.\nQuesti, terrorizzato per quanto gli era accaduto e sentendosi responsabile della morte di tutti gli abitanti della citt\u00e0, decide di intraprendere un lungo viaggio, nascondendo al mondo intero la sua esistenza e la sua immortalit\u00e0 acquisita. In questo lungo lasso di tempo, diffonde l'uso e l'insegnamento dell'alchimia sia a Xing che ad Amestris e cerca di comprendere i sentimenti di tutte le persone ora contenute al suo interno. Finch\u00e9, un giorno, dopo aver conosciuto ed essersi innamorato della giovane Trisha Elric ed essere diventato padre di due figli, prova il terrore di vedere invecchiare e morire la sua famiglia, motivo per cui decide di recuperare la mortalit\u00e0 perduta e porre fine all'esistenza del Padre. Intraprende cos\u00ec il suo lungo viaggio, promettendo alla moglie che sarebbe tornato e chiedendole di non dire nulla ai bambini riguardo al suo corpo immortale. In una fredda mattina, poco tempo dopo la nascita di Al, Hohenheim part\u00ec lasciando soli Trisha ed i bambini.\nNel 1914 fa ritorno a Resembool, dove viene visto per la prima volta dopo tanto tempo dal figlio Ed, di fronte alla tomba di Trisha. Hohenheim viene cos\u00ec a sapere suo malgrado della morte prematura della moglie. Dopodich\u00e9 insinua in Ed il dubbio che la creatura riportata in vita dalla trasmutazione della madre non fosse davvero Trisha. Il ragazzo disseppellisce quindi il cadavere della creatura trasmutata anni prima constatando che suo padre aveva ragione.\nIn seguito, il suo viaggio alla ricerca della sua mortalit\u00e0, porta Hohenheim nei pressi di Reole, dove incontra prima Al e compagni, e poi Edward, che gli rivela cos\u00ec il messaggio di Trisha (tenuto in custodia da Pinako). Interviene nella battaglia fra Ed, Al, le chimere, Greed e le guardie di Xing contro il solo Pride, che ha nel frattempo assorbito Gluttony. Hohenheim arriva per ultimo e con una sola mossa riesce ad imprigionarlo all'interno di una enorme cupola di pietra. Successivamente torna a Central City, nei cui sotterranei comincia una battaglia senza quartiere con il Padre, essendo l'unico in grado di tenergli testa. Riesce cos\u00ec a distruggerlo dall'interno, ma il Padre assorbe la sua pietra filosofale e mostra per la prima volta il suo vero aspetto, affermando che Hohenheim non \u00e8 \"l'unico ad essersi evoluto\". Prima di essere \"catturato\" e parzialmente assorbito dal corpo mostruoso del Padre, Hohenheim rivela anche di aver parlato con ognuna delle 536.329 persone contenute al suo interno e di averle convinte ad aiutarlo a distruggere la sua nemesi.\nAssiste poi, apparentemente impotente, all'assorbimento della Verit\u00e0 da parte del Padre avvenuta sfruttando l'eclissi solare e il cerchio alchemico attorno Amestris (inglobando le anime della popolazione), ma in realt\u00e0 \u00e8 proprio quello il momento in cui parte il suo contrattacco. Infatti utilizzando le anime della pietra filosofale da lui precedentemente rilasciate nel suolo di Amestris e sfruttando l'ombra dell'eclissi a mo' di cerchio alchemico, Hohenheim riesce a far tornare le anime degli abitanti della nazione, assorbite dal Padre, nei loro rispettivi corpi, lasciando quindi l'homunculus con un corpo incapace di contenere la Verit\u00e0.\nFinita la battaglia contro il Padre si offre come sacrificio per riportare indietro il corpo e l'anima di Al, ricongiuntesi davanti al portale dopo che Al aveva compiuto una trasmutazione umana per restituire al fratello il suo vero braccio, ma Ed invece decide di sacrificare il proprio portale della Verit\u00e0, cosa che gli impedisce per sempre l'uso dell'alchimia.\nFelice per essere stato finalmente chiamato \"pap\u00e0\" dai suoi due figli e nell'aver visto quanto amore nutrono verso di lui, Van Hohenheim si allontana da Central City nel caos che segue alla presa di potere da parte degli uomini di Briggs.\nTornato a Resembool, esaurisce le proprie energie seduto dinnanzi alla tomba di Trisha, dove viene trovato da Pinako qualche giorno dopo che ironicamente gli chiede.\nViene poi sepolto accanto alla sua adorata moglie.\nAnime del 2003.\nCirca 400 anni prima della storia, Hohenheim \"della Luce\" era innamorato di Dante ed assieme a lei cre\u00f2 la pietra filosofale, trasmutando quelli che all'epoca erano ritenuti degli eretici religiosi, in modo da ottenere la vita eterna e vivere insieme per sempre. Il processo tuttavia lo sfin\u00ec e per salvarlo Dante trasfer\u00ec la sua anima in un corpo altrui (forse in quello di un maggiordomo). I due continuarono a vivere a lungo, fino a quando Hohenheim, accortosi di quanto tutto questo fosse sbagliato, lasci\u00f2 la donna e fugg\u00ec. La sua fuga lo port\u00f2 a Resembool, dove conobbe e si innamor\u00f2 di Trisha, dalla quale impar\u00f2 ad amare la vita. Dopo aver avuto da lei due figli e non volendole mostrare il suo corpo che andava marcendo a causa del trasferimento dell'anima, decise di fuggire di nuovo e di attendere che il corpo lo abbandonasse del tutto. In seguito, per nostalgia, torn\u00f2 a Resembool, e qui rincontr\u00f2 i figli, dai quali scopre che cosa sta tramando la sua vecchia fiamma Dante. Si reca dunque nel luogo dove si trova la donna e li ha un colloquio con lei. Dante cerca di sbarazzarsi di lui, sfruttando la sua debolezza per la moglie defunta, aprendo poi il portale e mandandolo dall'altra parte, credendo cos\u00ec di averlo ucciso definitivamente.\nIn realt\u00e0 Hohenheim \u00e8 semplicemente finito al di l\u00e0 del portale in un mondo parallelo dove non esiste l'alchimia. Alla fine della serie rincontra il figlio Ed e si chiarisce definitivamente con lui. Ed rimane intrappolato nel mondo reale assieme al padre, conservando per\u00f2 la speranza un giorno di tornare a casa. Hoheinheim fa la conoscenza del professor Haushofer, personaggio che ha poi una sua importanza nel lungometraggio che conclude la serie.\nFilm.\nNe \"Il conquistatore di Shamballa\", Hohenheim \u00e8 scomparso misteriosamente prima dell'inizio del film. In realt\u00e0 si trova nel mondo reale, dove sta lavorando per la societ\u00e0 di Thule allo scopo di aiutare il figlio a tornare a casa. Proprio per questo sacrifica la propria vita, sfruttando Envy, per aprire il portale e permettere cos\u00ec il rincontro tra Edward e Alphonse.\nAbilit\u00e0.\nSia nell'anime del 2003 che nel manga (e nell'anime del 2009) \u00e8 uno dei migliori alchimisti della storia: nel primo \u00e8 capace, avendo visto il portale durante la trasmutazione della pietra filosofale, di compiere trasmutazioni soltanto battendo le mani. Oltre all'abilit\u00e0 nell'alchimia, l'uomo sembra possedere anche elevate capacit\u00e0 tecniche: nel lungometraggio \"Il conquistatore di Shamballa\", Edward dispone di una serie di arti artificiali di ricambio realizzati per lui dal genitore. Nel manga e nella seconda serie animata, essendo egli stesso una pietra filosofale, formata da ben 536.329 anime, non necessita nemmeno di battere le mani per eseguire trasmutazioni. Inoltre \u00e8 anche immortale: non invecchia ed \u00e8 in grado di rigenerarsi alla pari degli homunculus. Ha anche imparato a parlare con ogni anima che compone la propria pietra filosofale. Ad ulteriore riprova della sua abilit\u00e0 come alchimista, \u00e8 colui che ha insegnato l'alchimia a Xing (dove poi si \u00e8 evoluta autonomamente, in modo diverso da quella di Amestris, e conosciuta come Arte Rentan o Alkahestry)."}
{"id": "1716903", "revid": "715366", "url": "https://it.wikipedia.org/wiki?curid=1716903", "title": "Capitan Uncino (album)", "text": "Capitan Uncino \u00e8 una raccolta di canzoni di Edoardo Bennato; contiene brani estratti dagli album Sono solo canzonette, Burattino senza fili, I buoni e i cattivi, Uff\u00e0! Uff\u00e0!, La torre di Babele, Io che non sono l'imperatore e Non farti cadere le braccia, coprendo gli anni dal 1973 al 1980, dall'esordio del cantautore agli anni del successo.\nTracce.\nLato A:\nLato B:"}
{"id": "1716904", "revid": "1226", "url": "https://it.wikipedia.org/wiki?curid=1716904", "title": "Edward D. Malone", "text": ""}
{"id": "1716907", "revid": "1226", "url": "https://it.wikipedia.org/wiki?curid=1716907", "title": "George Challenger", "text": ""}
{"id": "1716908", "revid": "322321", "url": "https://it.wikipedia.org/wiki?curid=1716908", "title": "Giacinto Arcangeli", "text": "\u00c8 stato vescovo di Asti tra il 1899 ed il 1908, principe della Chiesa di Asti.\nBiografia.\nNato a Sarnico sul lago d'Iseo, venne ordinato sacerdote il 22 dicembre 1854.\nInsegn\u00f2 storia e filosofia per pi\u00f9 di un ventennio e divenne canonico teologo e poi canonico arcidiacono nel 1877.\nNel 1880 venne eletto vicario capitolare ed in seguito vicario generale della diocesi di Bergamo.\nNel concistoro del 28 novembre 1898 fu preconizzato da papa Leone XIII come vescovo di Asti e l'8 dicembre dello stesso anno fu consacrato nella chiesa delle Figlie del S.Cuore a Roma.\nSotto l'episcopato del vescovo Arcangeli nasce il giornale La Gazzetta d'Asti, un nuovo periodico religioso, cattolico, politico e amministrativo che nella pagina d'apertura contiene un articolo del nuovo vescovo astigiano.\nIl 22 agosto 1901, il vescovo indisse la prima \"Adunanza diocesana astese\", rivolta a rafforzare e consolidare il movimento sociale cattolico astigiano, nel periodo della nascita dei movimenti cattolico-democratico-sociali in Italia che confluiranno con la nascita della Democrazia Cristiana.\nNell'astigiano, la nascita di questi movimenti cattolici, presero piede principalmente nel settore agricolo influenzato anche dalla maggior parte del clero astigiano che era di estrazione contadina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1716913", "revid": "179316", "url": "https://it.wikipedia.org/wiki?curid=1716913", "title": "The Man Who Sold The World", "text": ""}
{"id": "1716917", "revid": "110157", "url": "https://it.wikipedia.org/wiki?curid=1716917", "title": "Isel", "text": " \nL'Isel \u00e8 un fiume dell'Austria (Tirolo orientale). Nasce nell'Umbaltal a 2400 metri e scende poi lungo la Virgental (dove viene anche chiamato \"Kleine Isel\", cio\u00e8 \"Piccolo Isel\"). A Matrei riceve le acque del Tauernbach (e da qui viene chiamato \"Grosse Isel\", cio\u00e8 \"Grande Isel\"). Da qui il fiume prosegue lungo l'omonima valle, fino a giungere (a 670\u00a0m s.l.m.) a Lienz, dove sfocia nella Drava. Lungo i suoi 57,26 chilometri percorre un dislivello di 1730 metri; il suo bacino copre un'area di 1200,86\u00a0km\u00b2, mentre la sua portata media \u00e8 di 48\u00a0m\u00b3/s. Oltre al gi\u00e0 citato Tauernbach, altri importanti affluenti sono il Kalserbach e lo Schwarzach.\nTra le principali localit\u00e0 attraversate oltre a Matrei e Lienz spicca Virgen."}
{"id": "1716918", "revid": "327773", "url": "https://it.wikipedia.org/wiki?curid=1716918", "title": "Grande scambio americano", "text": "Il grande scambio americano \u00e8 l'imponente processo di migrazione di animali terrestri e d'acqua dolce dal Nord al Sud America e viceversa grazie alla formazione dell'istmo di Panama, circa 3 milioni di anni fa, nella prima met\u00e0 del Pliocene.\nFauna dell'isola-continente sudamericana.\nMentre il Nord America sviluppava una fauna a prevalenza di \"Boroeutheria\", grazie anche al ponte di terra di Beringia che la univa con l'Eurasia, il Sud America, dopo la rottura del Gondwana nel tardo Mesozoico, si ritrov\u00f2 totalmente isolato dal resto del mondo: la fauna sudamericana cominci\u00f2 ad evolversi separatamente, dando vita ad un gran numero di endemismi, come molti marsupiali, xenartri, meridungulati.\nI marsupiali giunsero probabilmente in Sud America dall'Australia, attraverso l'Antartide, o viceversa: un marsupiale sudamericano, il monito del monte, sembra essere pi\u00f9 legato ai marsupiali australiani che a quelli americani; inoltre, in Patagonia \u00e8 stato ritrovato un fossile di ornitorinco preistorico, il che rafforza l'ipotesi della presenza di un corridoio Sudamerica-Oceania, sul quale avrebbero viaggiato in un senso o nell'altro anche i tinamidi, alcuni pappagalli e tartarughe, come la \"Meiolania\". \nI marsupiali sudamericani erano soprattutto carnivori (come gli opossum, i \"Borhyaena\" ed il \"Thylacosmilus\"), nicchia condivisa coi grandi forusracidi, grandi uccelli carnivori imparentati con l'attuale seriema.\nNel Paleocene inferiore cominciarono ad evolversi varie forme di notoungulati e litopterni, come la \"Macrauchenia\"; per convergenza evolutiva od evoluzione parallela si svilupparono animali simili a quelli evolutisi separatamente in altri continenti, come il \"Thoatherium\" dalle zampe simili a quelle di un cavallo, il \"Pachyrukhos\" simile a un coniglio, l\"'Homalodotherium\" simile ai calicoteri, il \"Trigodon\" simile ad un rinoceronte.\nLa prima invasione via mare.\nCirca 31,5 milioni di anni fa (fra la fine dell'Eocene e l'inizio dell'Oligocene) ebbe inizio l'invasione del Sud America da parte dei caviomorfi, verosimilmente provenienti dall'Africa (ai tempi non eccessivamente lontana dalle coste brasiliane) tramite \"ponti di isole\". \nI caviomorfi furono seguiti circa 25 milioni di anni fa dai primati, anch'essi provenienti dall'Africa a bordo di tronchi galleggianti o mangrovie, e perci\u00f2 necessariamente di piccole dimensioni, dando origine al sottordine delle platirrine.\nNell'Oligocene, in Sud America arrivarono le tartarughe: a lungo si \u00e8 dato per scontato che le tartarughe sudamericane discendessero da quelle nordamericane, tuttavia analisi comparative del genoma hanno evidenziato una maggiore parentela fra le \"Geochelone\" sudamericane e le \"Kinixys\" africane, mentre le tartarughe americane sarebbero pi\u00f9 affini a quelle asiatiche.\nSempre dall'Africa sarebbero giunti gli scinchi del genere \"Mabuya\" circa 9 milioni di anni fa.\nI primi mammiferi arrivati in Sud America dal Nord America furono dei procionidi, che sfruttando \"ponti di isole\" giunsero sull'isola prima della formazione dell'istmo di Panama circa 7 milioni di anni fa, evolvendosi negli estinti \"Cyonasua\" e \"Chapalmalania\", simili rispettivamente a un cane ed un orso. Sempre attraverso \"ponti di isole\", ma in senso inverso (e attraverso i Caraibi, dove oggi per\u00f2 sono estinti) giunsero in Nord America diverse specie di bradipi, animali con delle insospettate (e ottime) capacit\u00e0 natatorie.\nIl grande scambio biotico fra le due Americhe.\nCon la formazione dell'istmo di Panama circa 3 milioni di anni fa, gli scambi di fauna fra le due Americhe divennero assai pi\u00f9 semplici.\nMigrazione verso sud.\nDal Nord America migrarono a sud:\nMigrazione verso nord.\nDal Sud America migrarono a nord:\nInizialmente, la migrazione fu equilibrata nei due sensi: col tempo, le specie neotropiche non riuscirono spesso a sopraffare quelle neartiche, cedendo loro il passo.\nSolo i forusracidi riuscirono a colonizzare il Nord America, salvo poi estinguersi poco tempo dopo: nel Pleistocene, tra i grandi animali erano sopravvissuti solo la \"Macrauchenia\" ed alcuni toxodonti, mesotheridi ed hegetotheridi.\nI marsupiali e gli xenartri sudamericani si dimostrarono sorprendentemente competitivi, col risultato che in America del nord possiamo trovare opossum ed armadilli: i discendenti della prima invasione africana (come le platirrine ed i caviomorfi) si adattarono alla convivenza coi nuovi venuti: alcune specie (come i dinomiidi) si estinsero, mentre altre (ursone, cavie) raggiunsero il Nord America. In tempi recenti, anche la nutria sudamericana \u00e8 stata introdotta in Nord America.\nLe ragioni dell'estinzione sudamericana.\nIl primo motivo per cui le specie nordamericane ebbero la meglio su quelle sudamericane fu una questione di clima: anche all'epoca l'istmo di Panama collegava due zone a clima tropicale umido, tuttavia gli animali che si spostavano verso sud trovavano grandi foreste pluviali e praterie umide, mentre animali che andavano verso nord avrebbero trovato climi via via pi\u00f9 secchi e freddi.\nIn secondo luogo, il Nord America, durante il Cenozoico, era stato a pi\u00f9 riprese unito con l'Eurasia, facendo s\u00ec da mescolare periodicamente le faune dei due continenti: le specie evolutesi nell'area nordamericana avevano un areale dove svilupparsi circa sei volte maggiore di quello che poteva avere l'isola sudamericana non pi\u00f9 unita all'Australia ed all'Antartide da almeno 30 milioni di anni, e ci\u00f2 ebbe ripercussioni sulla velocit\u00e0 con la quale le specie nordamericane evolsero, in particolare gli erbivori.\nIn sintesi, non sembra che le faune nordamericane abbiano semplicemente sostituito quelle sudamericane, ma piuttosto che alcuni taxa sudamericani di predatori abbiano subito la vittoriosa competizione da parte di quelli nordamericani, mentre la maggior parte delle altre specie si mescol\u00f2, con solo una leggera prevalenza di quelle di origine nordamericana.\nLa situazione cambi\u00f2 alla fine del Pleistocene, ed in epoche di poco successive, quando tutte le megafaune americane furono interessate da un'estinzione di massa, che raggiunse il suo apice circa 11.000 anni fa. Probabilmente questa estinzione \u00e8 da collegarsi all'arrivo dell'uomo nelle Americhe. In questo periodo scomparvero molti taxa dall'antica origine sudamericana, mentre quelli di origine nord americana o euro-asiatico-americana subirono un tracollo (ad esempio scomparvero equidi, i camelidi nordamericani, i mastodonti, e successivamente tutti i proboscidati). Alcuni gruppi (come i cervidi) di origine boreale resistettero e prosperarono."}
{"id": "1716923", "revid": "889336", "url": "https://it.wikipedia.org/wiki?curid=1716923", "title": "Paesaggio di agave e antiche industrie per la produzione di Tequila", "text": "Il paesaggio di agave e antiche industrie per la produzione di Tequila si trova in Messico, ed \u00e8 un patrimonio dell'umanit\u00e0 dell'UNESCO dal 2006.\nIl terreno di 34.658 ettari tra il vulcano Tequila e la valle del Rio Grande contiene un'estesa piantagione di agave azzurra dal XVI secolo. Il territorio ospita anche installazioni industriali che riflettono lo sviluppo del consumo e della produzione di tequila nel XIX e XX secolo. Attualmente la coltivazione dell'agave fa parte dell'identit\u00e0 nazionale.\nL'area protetta dall'UNESCO comprende piantagioni di agave e le citt\u00e0 di Tequila, Arenal e Amatitan con grandi fabbriche in cui i frutti delle piante vengono fatti fermentare e vengono distillati. Il territorio \u00e8 anche una certificazione della cultura Teuchitlan che ha coltivato l'area dal 200 al 900, attraverso la creazione di terrazze, case, templi, colline e campi per giochi con la palla."}
{"id": "1716924", "revid": "124893791", "url": "https://it.wikipedia.org/wiki?curid=1716924", "title": "Le classiche napoletane vol.1 - 2", "text": "Le classiche napoletane vol.1 - 2 \u00e8 rispettivamente il decimo e il tredicesimo album di Gigi Finizio \u00e8 una raccolta di celebri canzoni napoletane interpretate da Gigi Finizio, prodotto da Viscodisc nel 1987\\89.\nEssa si articola su due CD, contenenti in totale 20 canzoni, alle quali Finizio \u00e8 molto legato e che proporr\u00e0 varie volte nei suoi spettacoli."}
{"id": "1716927", "revid": "287204", "url": "https://it.wikipedia.org/wiki?curid=1716927", "title": "Ecole Polytechnique", "text": ""}
{"id": "1716929", "revid": "22475", "url": "https://it.wikipedia.org/wiki?curid=1716929", "title": "Tauernbach", "text": "Il Tauernbach \u00e8 un torrente dell'Austria (Tirolo orientale) che assieme a Kalserbach e Schwarzach \u00e8 uno dei principali affluenti dell'Isel. Il torrente nasce alla fine della Tauerntal (Felber Tauern) a Dopo il fiume sfocia presso Matrei in Osttirol nell'Isel a una quota di ."}
{"id": "1716932", "revid": "1543377", "url": "https://it.wikipedia.org/wiki?curid=1716932", "title": "Cronologia delle persone uccise durante gli anni di piombo", "text": "Questa cronologia delle persone uccise durante gli anni di piombo vuole riassumere gli eventi che hanno portato alla morte violenta di una o pi\u00f9 persone per motivazioni politiche nel periodo noto come anni di piombo. Tra le vittime degli anni di piombo vengono quindi citati i civili, gli attivisti e i membri delle forze dell'ordine caduti per mano del terrorismo di diversa matrice, le vittime delle stragi, i manifestanti morti a causa delle forze dell'ordine e i terroristi uccisi in scontri a fuoco o in carcere.\nIl periodo preso in considerazione va dal 1969 (individuato da alcuni storici come inizio degli anni di piombo) al 1984, anno della strage del Rapido 904, ultima strage con finalit\u00e0 di destabilizzazione eversiva, avvenuta in Italia. Altri studiosi concordano nel fissare tra il 1981 e il 1982 la fine degli anni di piombo e precisamente indicano come momento di svolta il 28 gennaio 1982, quando il generale statunitense James Lee Dozier, rapito il 17 dicembre 1981 dalle Brigate Rosse, venne liberato dai reparti speciali italiani. Malgrado ci\u00f2 anche negli anni successivi sono avvenuti episodi che senza dubbio risultano collegabili alle violenze politiche degli anni precedenti.\nPer informazioni pi\u00f9 dettagliate sui singoli casi elencati si rimanda agli approfondimenti indicati."}
{"id": "1716944", "revid": "2057934", "url": "https://it.wikipedia.org/wiki?curid=1716944", "title": "Interamna Lirenas", "text": "Interamna Lirenas \u00e8 un'antica colonia latina costituita nell'ager casinas e che sorgeva presso l'attuale Pignataro Interamna, nel sud del Lazio.\nStoria.\nFu fondata dai Romani come colonia latina nel 312 a.C. nell'ager casinas sul percorso della via Latina. La citt\u00e0 sorgeva presso la confluenza del fiume Liri e del Rio Spalla Bassa, posizione dal quale deriva il nome di \"Interamna\" (\"tra i fiumi\"). \nFu base militare nella guerra contro i Sanniti, dai quali fu distrutta nel 294. Fu devastata anche da Annibale nel 212 ed essendosi schierata quindi dalla sua parte dovette in seguito pagare pesanti tributi. Divenne un \"municipium\" nel 90 a.C., iscritto alla trib\u00f9 \"Teretina\".\nIn epoca imperiale decadde e scomparve infine durante il periodo delle invasioni barbariche. I suoi abitanti secondo la tradizione avrebbero fondato in luogo poco distante Pignataro e nel medioevo il sito fu occupato dal castello di \"Teramen\" o \"Termine\".\nIl sito ha restituito numerose iscrizioni e si conservano alcuni resti di antichit\u00e0.\nAltre citt\u00e0 dette Interamna.\nBisogna distinguerla da \"Interamna Praetuttianorum\" (Teramo) e da \"Interamna Nahartium\" (Terni). Non \u00e8 stata individuata con certezza una citt\u00e0 chiamata \"Interamna Sucasina\" che forse sorgeva nei pressi di \"Interamna Lirenas\"."}
{"id": "1716945", "revid": "1543377", "url": "https://it.wikipedia.org/wiki?curid=1716945", "title": "Gruppo amici velivoli storici", "text": "Il Gruppo amici velivoli storici, noto soprattutto con la sua sigla GAVS, \u00e8 un'associazione di volontari italiana senza fine di lucro che lavora con i principali musei italiani e stranieri e con le industrie per una pi\u00f9 efficace valorizzazione del patrimonio storico aeronautico italiano.\nLa struttura dell'associazione.\nFondato nel 1983, il GAVS si prefigge espressamente la conservazione ed il recupero di aerei d'epoca costruiti o impiegati in Italia. I membri volontari dell'associazione, sono suddivisi sul territorio italiano in varie sezioni, tra cui le principali di Roma, Torino, Vicenza, Lombardia, Genova, Trento, Reggio Emilia, Toscana e Friuli-Venezia Giulia. Dall'anno della sua fondazione l'associazione stampa una rivista trimestrale: \"Ali Antiche\" interamente dedicata alla conservazione ed al restauro degli aerei storici italiani. Il GAVS collabora con l'Aeronautica Militare e promuove iniziative storiche presso aeroclub, musei, privati ed ha per questo impegno ricevuto nell'anno 1992 il diploma d'onore della F\u00e9d\u00e9ration a\u00e9ronautique internationale, organo dell'ONU.\nL'attivit\u00e0 di restauro e recupero.\nL'attivit\u00e0 di restauro di aerei d'epoca \u00e8 un'operazione laboriosa e complessa, tanto che dei circa 30.000 aerei costruiti in Italia negli ultimi cento anni, sopravvivono poco pi\u00f9 di un centinaio di velivoli storici, alcuni dei quali in condizioni precarie. Il GAVS ha curato o partecipato al restauro di numerosi velivoli tra cui:\nDi particolare rilevanza per il patrimonio storico aeronautico italiano \u00e8 stato anche il recupero nel 1991 dell'unico esemplare esistente di Reggiane Re.2001 matricola MM08071 dallo specchio di mare antistante Capo Ferrato. Di fondamentale importanza nell'impresa \u00e8 stato l'apporto del socio GAVS Giorgio Cao, mentre le sezioni di Torino e Roma hanno restaurato rispettivamente l'elica ed alcuni particolari interni del caccia."}
{"id": "1716946", "revid": "486946", "url": "https://it.wikipedia.org/wiki?curid=1716946", "title": "Aeroporto di Malpensa", "text": ""}
{"id": "1716950", "revid": "767487", "url": "https://it.wikipedia.org/wiki?curid=1716950", "title": "Luna crescente nell'era delle guerre", "text": " \u00e8 un manga autoconclusivo scritto da Nobuhiro Watsuki nel 1992 quando era ancora un assistente artistico per manga. \u00c8 il suo primo lavoro da professionista e vi \u00e8 molto legato sentimentalmente. La storia narrata \u00e8 indirettamente collegata a quella di \"Kenshin Samurai vagabondo\" e parla di un giovane Seij\u016br\u014d Hiko (\u6bd4\u53e4 \u6e05\u5341\u90ce \"Hiko Seij\u016br\u014d\"). Nel tank\u014dbon numero 6 italiano di \"Kenshin Samurai vagabondo\" \u00e8 possibile trovare questo episodio speciale.\nStoria.\nSeij\u016br\u014d Hiko \u00e8 un samurai dell'epoca Sengoku e fa parte della resistenza del feudo Kitakata (\u5317\u65b9). Tra il feudo Kitakata e quello Nagumo (\u5357\u96f2) non correva buon sangue, poi i due signori feudali decisero di trovare un accordo; per cui il signor Hirosaki Iwano (\u5ca9\u91ce \u5b8f\u5148 \"Iwano Hirosaki\") del feudo Nagumo spos\u00f2 la giovane Natsu (\u590f\u6d25), figlia del signore feudale di Kitakata. Dopo qualche anno di pace, quando la situazione fu pi\u00f9 stabile Iwano attacc\u00f2 nuovamente Kitakata mettendo il feudo in ginocchio. Seijuro Hiko era fedele al suo feudatario e decide cos\u00ec di schierarsi contro Iwano e i suoi scagnozzi. Nel bel mezzo di uno scontro Seijuro Hiko incontra il giovane Isshinta (\u4e00\u5fc3\u592a), il quale \u00e8 intento a fuggire poich\u00e9 non \u00e8 un soldato, bens\u00ec un contadino. Hiko aiuta Isshinta a liberarsi degli inseguitori e poi gli confida il suo desiderio di trovare la morte, poich\u00e9 ha abbandonato la principessa Natsu nelle mani di Iwano. Cos\u00ec Hiko ordina a Isshinta di scappare e di tornare dalla sua fidanzata, cos\u00ec gli regala la sua spada per potersi difendere ed eventualmente venderla. Iwano e i suoi uomini riescono a questo punto a rintracciare Hiko, che dopo aver resistito a numerosi attacchi nemici grazie alla tecnica Mitsurugi Hiten, viene colpito da un proiettile sparato da Iwano. A questo punto irrompe Isshinta che restituisce la spada a Hiko e lo convince a combattere il feudatario e a riprendersi la principessa per coronare il loro amore. Cos\u00ec dopo aver ucciso Iwano, Hiko diventa il nuovo signore feudale e riporta la pace, mentre Isshinta torna dalla sua fidanzata, che si chiama anch'ella Natsu.\nRetroscena.\nNobuhiro Watsuki voleva inizialmente creare una storia ambientata in Occidente, come era di moda fare allora, per poi cambiare idea. Per Watsuki l'idea era quella di fare di Isshinta il personaggio principale, che anche se debole e gentile, torna coraggiosamente sul campo di battaglia trasformando la propria gentilezza in forza. Tuttavia il suo responsabile di redazione ha intravisto in Seij\u016br\u014d Hiko il protagonista della vicenda e ha insistito perch\u00e9 la storia fosse basata su di lui."}
{"id": "1716951", "revid": "1573940", "url": "https://it.wikipedia.org/wiki?curid=1716951", "title": "Actinia", "text": "Actinia \u00e8 un genere di celenterati antozoi della famiglia Actiniidae.\nTassonomia.\nComprende le seguenti specie:"}
{"id": "1716952", "revid": "287204", "url": "https://it.wikipedia.org/wiki?curid=1716952", "title": "Ricardo Matias Veron", "text": ""}
{"id": "1716957", "revid": "103857580", "url": "https://it.wikipedia.org/wiki?curid=1716957", "title": "Crescendo...nell'amore", "text": "Crescendo...nell'amore \u00e8 il ventesimo album inciso dal cantautore italiano Gigi Finizio.\nEsso rappresenta una vera svolta nella carriera del cantante napoletano.\nLe canzoni che in seguito hanno avuto successo sono \"Mare d'inverno\" e \"Ti cercher\u00f2\"."}
{"id": "1716958", "revid": "1543377", "url": "https://it.wikipedia.org/wiki?curid=1716958", "title": "Wuqinxi", "text": "Il Gioco dei Cinque tra animali ed uccelli () \u00e8 un antico esercizio cinese per la salute creato dal medico Hua Tuo.\nIl Nome.\nIn origine era chiamato \"Wuqin Zhi Xi\" (), poi abbreviato nella forma attuale, che ha lo stesso significato. Si utilizzano anche altri nomi: \" allenarsi nei 5 tra animali ed uccelli\" ();\" Qigong nei 5 tra animali ed uccelli\" (); \" Gioco del sudore dei cento passi\" (); ecc.\nDocumenti Storici.\nI pi\u00f9 antichi documenti che fanno riferimento al \u201cWuqinxi\u201d sono l'Hou Hanshu (\u540e\u6c49\u4e66, libro degli Han Posteriori) ed il Sanguo Zhi (\u4e09\u56fd\u5fd7, memorie dei Tre Regni).\nOrigini.\nPer molti la creazione di questa serie di esercizi \u00e8 da attribuire a Hua Tuo. Yang Jwing-Ming invece afferma che il Wuqinxi fu creato dal Taoista Jun Qian (\u541b\u5029) ed in seguito utilizzato da Hua Tuo. Zhang Songjiang e Shi Shaorong riferiscono che Hua Tuo si rifece per creare i Wuqinxi ad un insieme di esercizi tramandati da Jun Qiana: il Daoyin, il Tuna (\u5410\u7eb3) ed il Xiongjing Niaoshen (\u718a\u7ecf\u9e1f\u4f38).\nI Cinque Animali e Uccelli.\nI Wuqin sono: \nAd ognuno di essi \u00e8 dedicata una parte del \u201cGioco\u201d."}
{"id": "1716976", "revid": "228587", "url": "https://it.wikipedia.org/wiki?curid=1716976", "title": "Mortola", "text": ""}
{"id": "1716978", "revid": "15423088", "url": "https://it.wikipedia.org/wiki?curid=1716978", "title": "Cocuruzzo", "text": ""}
{"id": "1716979", "revid": "297031", "url": "https://it.wikipedia.org/wiki?curid=1716979", "title": "Tristan Bernard", "text": "Biografia.\nNacque in una famiglia di origine ebraica e suo padre era un architetto Lasci\u00f2 Besan\u00e7on a 14 anni, trasferendosi con il padre a Parigi, dove studi\u00f2 al Liceo Condorcet, noto per i numerosi letterati di fama tra i propri ex allievi.\nStudi\u00f2 poi diritto, ma dopo aver prestato il servizio militare, inizi\u00f2 a lavorare come dirigente di una fonderia di alluminio. Nel corso della vita divent\u00f2 anche gestore di un velodromo. Nel 1891 dopo aver pubblicato per la prima volta su \"La Revue Blanche\", si dedic\u00f2 maggiormente al suo talento per la scrittura ed adott\u00f2 lo pseudonimo di \"Tristan\". La sua prima commedia, \"Les Pieds Nickel\u00e9s\", riscosse un grande successo e stabil\u00ec quale sarebbe stato il tono dei suoi lavori successivi: umoristico e brillante. raggiunse il vertice della fama scrivendo testi per il \"Vaudeville\", un genere molto popolare all'epoca in Francia.\nFu grande amico di L\u00e9on Blum, Jules Renard, Marcel Pagnol, Lucien Guitry e molti altri artisti. \nA lui si rivolse Giacomo Puccini per il completamento del suo progetto di un trittico (di cui aveva gi\u00e0 composto un'opera: \"Il tabarro\"). Bernard gli propose una propria favola come soggetto. Il progetto sfum\u00f2 quando Giovacchino Forzano, saputo del progetto pucciniano di realizzare tre opere brevi, propose al compositore gli atti unici \"Suor Angelica\" e \"Gianni Schicchi\".\nNel 1932 fu candidato a diventare membro dell'Accademia di Francia ma non venne eletto, avendo ricevuto solo 2 voti su 39.\nDurante la seconda guerra mondiale fu imprigionato nel campo di internamento di Drancy. La reazione fortemente negativa dell'opinione pubblica al suo arresto lo condusse per\u00f2 al rilascio verso il 1943. Mor\u00ec a Parigi quattro anni dopo per le conseguenze della prigionia e fu sepolto al Cimitero di Passy. \nTristan Bernard fu il padre del commediografo e scrittore Jean-Jacques Bernard e del regista e sceneggiatore Raymond Bernard."}
{"id": "1716989", "revid": "1318658", "url": "https://it.wikipedia.org/wiki?curid=1716989", "title": "Palazzo Civena", "text": "Palazzo Civena (detto anche Civena Trissino) venne costruito da Andrea Palladio nel 1540 a Vicenza. Primo palazzo di citt\u00e0 realizzato dall'architetto, fu costruito per conto dei fratelli Giovanni Giacomo, Pier Antonio, Vincenzo e Francesco Civena, che lo tennero per quindici anni, fu poi per quattro secoli propriet\u00e0 dei conti Trissino dal Vello d'Oro, che lo ampliarono notevolmente.\n\u00c8 inserito dal 1994 nell'elenco dei 23 monumenti palladiani della citt\u00e0 facenti parte dei Patrimoni dell'umanit\u00e0 dell'UNESCO.\nStoria.\nLa data \"1540\" incisa sulla medaglia di fondazione, conservata al Museo Civico di Vicenza, fissa in quell'anno la posa della prima pietra. L'edificio fu probabilmente terminato ventiquattro mesi pi\u00f9 tardi, sei prima dell'inizio del cantiere del grande palazzo Thiene. Nel 1565 la propriet\u00e0 pass\u00f2 alla famiglia Trissino, che la mantenne per i successivi quattro secoli.\nIl palazzo venne alquanto ingrandito nel 1750 da Domenico Cerato, che aggiunse le ali laterali per volere dei conti Trissino dal Vello d'Oro. L'iscrizione presente nella trabeazione della facciata ricorda gli ultimi ampliamenti voluti nel 1820 dal conte Giangiorgio Trissino in occasione del suo matrimonio con la marchesina Teresa Brignole. Fu semidistrutto dai pesanti bombardamenti angloamericani nella seconda guerra mondiale (il 2 aprile 1944, come il Teatro Eretenio che vi era affiancato) e quindi ricostruito. In seguito \u00e8 divenuto sede di una casa di cura.\nIl progetto di Palladio.\nPalazzo Civena non \u00e8 inserito nei \"Quattro libri dell'architettura\" di Palladio (1570), ma esistono vari disegni autografi palladiani che documentano le diverse alternative elaborate durante la progettazione. L'odierna distribuzione degli ambienti non \u00e8 la soluzione definitiva scelta da Palladio ma \u00e8 frutto del pesante intervento del Cerato, che prolung\u00f2 l'atrio e modific\u00f2 le scale. La planimetria originale \u00e8 comunque ricostruibile grazie a una pianta pubblicata da Ottavio Bertotti Scamozzi nel 1776 (a suo dire ottenuta dai Trissino, allora proprietari dello stabile): il raggrupparsi delle stanze in due nuclei posizionati ai lati dell'atrio, con una serliana che filtra il rapporto con l'esterno, \u00e8 molto vicino ai progetti palladiani di villa di quegli stessi anni.\nLa precoce data di progettazione rende palazzo Civena una preziosa testimonianza dell'attivit\u00e0 giovanile palladiana e della sua cultura architettonica prima del risolutivo viaggio a Roma nel 1541 con Gian Giorgio Trissino, suo mecenate. Come gi\u00e0 la villa Trissino di Cricoli, l'edificio segna una frattura con la prassi costruttiva vicentina: la tradizionale polifora al centro della facciata \u00e8 sostituita da una sequenza regolare di campate, ritmata da lesene accoppiate. In ci\u00f2 Palladio si ispira evidentemente ai palazzi romani di primo Cinquecento (come lo scomparso palazzo Caprini di Bramante), ma \u00e8 chiaro che non si tratta di una conoscenza diretta: la facciata dell'edificio appare come ritagliata da un foglio di carta, priva di reale consistenza plastica. Per altro, tutti gli elementi del linguaggio architettonico derivano da esperienze venete, e non romane, in primo luogo gli edifici realizzati da Giovanni Maria Falconetto a Padova."}
{"id": "1716991", "revid": "30610", "url": "https://it.wikipedia.org/wiki?curid=1716991", "title": "Arte rupestre di Chongoni", "text": "LArte rupestre di Chongoni \u00e8 un'area di Chongoni sulle omonime montagne a 2224 metri di altezza, situata nel distretto di Dedza, nella Regione Centrale del Malawi. \u00c8 una concentrazione di pitture rupestri classificate come patrimonio dell'umanit\u00e0 dell'UNESCO dal 2006.\nArte rupestre.\nI 127 siti distribuiti su un'area di 126,4\u00a0km\u00b2 rappresenta la pi\u00f9 grande concentrazione di arte rupestre in Africa Centrale. Fanno parte della tradizione tuttora esistente degli Chewa. Su questa parete rocciosa si possono distinguere due diversi stili.\nIl pi\u00f9 antico dei due \u00e8 rappresentato da pitture rosse fatte dai pigmei della trib\u00f9 Twa, e risalgono a 2500 anni fa. Rappresentano soprattutto figure astratte geometriche tipo alcune raggiere, cerchi concentrici, linee parallele, ecc. Differiscono da altri disegni raffiguranti la natura fatti da trib\u00f9 di cacciatori-raccoglitori in Africa meridionale. Si crede che abbiano uno sfondo rituale, dovuto alla richiesta di piogge.\nLe opere pi\u00f9 recenti sono pitture bianche risalenti a circa 000 anni fa. Si crede anche che alcune siano state fatte nei secoli XIX e XX dai Chewa. Sono uno dei pochi casi di arte rupestre in societ\u00e0 dedite alla lavorazione del terreno. Le pi\u00f9 vecchie di queste pitture mostrano probabilmente forme animali mitologiche, sono state dipinte da donne probabilmente durante i riti di iniziazione femminile.\nLe ultime pitture in ordine cronologico rappresentano animali mascherati. Queste opere sono relative a riti funebri, operati particolarmente dai Chewa nel XIX secolo. Gli stessi riti vengono svolti anche al giorno d'oggi, ma la tradizione di rappresentarli graficamente \u00e8 estinta.\nChongoni e le colline circostanti sono un'area protetta sin dal 1924. I primi studi sulle pitture vennero svolti e pubblicati in un libro negli anni cinquanta."}
{"id": "1717000", "revid": "3115", "url": "https://it.wikipedia.org/wiki?curid=1717000", "title": "Nissan GT-R", "text": "La Nissan GT-R (R35) \u00e8 una vettura coup\u00e9 sportiva progettata da Nissan Motor, erede della Skyline GT-R (R34). Nel 2001 Nissan inizi\u00f2 lo sviluppo della nuova generazione di GT-R presentando a Tokyo il primo concept di quella che sarebbe stata la futura auto giapponese di serie pi\u00f9 potente mai costruita. Nel 2005 viene esposto il secondo prototipo, e due anni dopo presentata la versione pronta alla commercializzazione.\nLa nuova GT-R \u00e8 un'automobile concettualmente diversa dalle precedenti versioni, esse infatti erano delle versioni \"pi\u00f9 spinte\" di normali berline, questa invece \u00e8 frutto di un progetto ben definito mirato alla costruzione di una vera supercar. Tale intenzione \u00e8 espressa anche attraverso l'abbandono del nome Skyline a favore della sola sigla GT-R.\nTecnica.\nMotore.\nLa vettura \u00e8 spinta da un motore V6, montato in posizione anteriore longitudinale, il monoblocco e le testate sono realizzate in alluminio, ha una cilindrata di 3.799\u00a0cm\u00b3, dispone di accorgimenti quali il rivestimento al plasma dei cilindri, la distribuzione \u00e8 a 4 valvole per cilindro azionate da doppio albero a camme per bancata, \u00e8 sovralimentato da due turbocompressori IHI, eroga una potenza massima di 480\u00a0CV (358\u00a0kW) a 6.400 giri/min e dispone di una coppia massima di 588 Nm costante tra i 3.200 e i 5.200 giri/min. L'intero blocco motore \u00e8 assemblato a mano.\nTrasmissione.\nLa trasmissione \u00e8 integrale, del tipo transaxle: doppia frizione, scatola del ripartitore, riduttore finale, differenziale a slittamento limitato sono stati posizionati nella parte posteriore della vettura, in modo da poter bilanciare il peso del motore anteriore e garantire una ripartizione dei pesi 53-47%. Si tratta della prima auto al mondo a utilizzare un sistema transaxle con un cambio a doppia frizione.\nIl sistema permette di distribuire dinamicamente la potenza da una distribuzione 50-50% tra i due assi all'intera trazione posteriore. Il cambio a 6 rapporti, si aziona attraverso leve poste sul retro del volante, ma pu\u00f2 funzionare anche in automatico, permette cambiate velocissime, in soli 150 millisecondi.\nTelaio e aerodinamica.\nIl telaio viene costruito con materiali resistenti e leggeri quali l'alluminio e l'acciaio rinforzato, questo ha permesso di contenere il peso della vettura a 1740\u00a0kg.\nTutti questi fattori, uniti ad una buona aerodinamica, con un \"Cx\" di 0,27, permettono alla nuova GTR di raggiungere la velocit\u00e0 di 310\u00a0km/h e di raggiungere da fermo i 100\u00a0km/h in meno di 3,5 secondi.\nLe doti dinamiche di questa vettura sono state dimostrate anche dalle prove sul circuito del N\u00fcrburgring Nordschleife che \u00e8 stato percorso con il tempo di 7:26.707, uno dei migliori tempi di percorrenza tra le vetture omologate per uso stradale.\nComputer di bordo.\nUna menzione speciale va al computer di bordo che presenta un ampio schermo, chiamato Multi Function Display. La grafica \u00e8 stata curata dalla Polyphony Digital, la stessa creatrice della saga Gran Turismo. Si possono visualizzare 11 schermate, 4 impostabili dal conducente. Si pu\u00f2 scegliere tra:\nVersioni.\nNissan GT-R SpecV.\nNel 2009 \u00e8 stata presentata la GT-R SpecV, versione migliorata della Nissan GT-R.\nLa SpecV pesa 60\u00a0kg in meno della GT-R standard, la potenza resta invariata, azionando il tasto di overboost sul volante aumenta la coppia di 21 Nm, arrivando cos\u00ec ad un massimo di 609\u00a0Nm fra i 3.500 e i 5.200 giri/min. Il nuovo equipaggiamento comprende anche nuovi sedili da corsa Recaro in fibra di carbonio, due nuovi terminali di scarico doppi in titanio, nuovi freni Brembo in carbo-ceramica con nuove pinze speciali in argento per disperdere meglio il calore.\nLe sospensioni sono dotate di ammortizzatori Bilstein pi\u00f9 rigidi fatti su misura, che per\u00f2 non possono essere regolati dall'abitacolo nelle modalit\u00e0 morbida, media e dura. I cerchi in lega sono firmati Nismo e sul fronte aerodinamico troviamo un nuovo splitter anteriore in fibra di carbonio con prese d'aria per i freni.\nNissan GT-R 2011.\nNell'ottobre del 2010 \u00e8 stata presentata la GT-R 2011, versione migliorata della Nissan GT-R.\nViene dichiarato che la GT-R 2011 pesa 43\u00a0kg in meno nella parte non sospesa rispetto alla versione standard, pu\u00f2 contare su 530\u00a0CV a 8000 giri/min, arrivando ad un massimo di 612\u00a0Nm di coppia. Si parla di un miglioramento di qualit\u00e0, prestazioni e consumi. Le sospensioni modificate conferiscono maggior aderenza in curva grazie al miglioramento dell'angolo di convergenza e l'abbassamento del centro di rollio. Nuovi cerchioni a 10 razze che offrono una maggiore rigidezza e un perfetto contatto dello pneumatico con la strada. Presentati due modelli, la versione Premium Edition e la versione Black Edition. L'accelerazione da 0 a 100\u00a0km/h richiede 2,8 secondi e ha una velocit\u00e0 massima di 315\u00a0km/h. In pi\u00f9 in Giappone e in Inghilterra \u00e8 presente il \"Track Pack\" con sospensioni ribassate, condotti di aspirazione specifici per freni anteriori e posteriori, spoiler anteriore in carbonio e cerchi in alluminio forgiato derivati dalla Spec-V, in pi\u00f9 \u00e8 stata rinforzata la paratia fra motore e abitacolo, sono stati spostati alcuni sensori di accelerazione di ESP e controllo trazione e adottate molle pi\u00f9 dure per le sospensioni anteriori..\nNissan GT-R 2013.\nQuesta versione dispone di ulteriori aggiornamenti e affinamenti tecnici: dei nuovi iniettori, un turbocompressore con una diversa valvola wastegate, una coppa dell'olio di differente conformazione, rivista la geometria delle sospensioni con modifiche agli ammortizzatori, alle molle e alla barra anti-rollio e gruppo trasmissione rivisto ed evoluto. Tali interventi hanno migliorato la stabilit\u00e0 e l'accelerazione, viene aumentata la potenza del motore, 550\u00a0CV, e migliorata l'erogazione, lo scatto da 0 a 100\u00a0km/h viene coperto in 2,7 secondi. La GT-R 2013 ha girato sul circuito del N\u00fcrburgring Nordschleife con il tempo di 7:19.10, le migliorie apportate alla vettura giapponese sono state fatte basandosi sui dati raccolti proprio sul N\u00fcrburgring, sia nel corso della 24 ore del 2012, gara in cui partecipavano 2 esemplari di pre-serie della GT-R model-year 2013.\nNissan GT-R Nismo.\nNel 2013 la divisione sportiva di Nissan, Nismo (da Nissan-Motorsport) ha realizzato una propria versione della Nissan GT-R. Il propulsore che la equipaggia \u00e8 un 3.8 biturbo V6 da 600\u00a0CV e 652\u00a0Nm di coppia. Le sospensioni sono state realizzate in modo tale che il guidatore sia in grado di settarle su tre diverse impostazioni: Comfort, Normal e R (quest'ultima specifica per i circuiti). L'aerodinamica \u00e8 stata migliorata con l'introduzione di un nuovo pacchetto aerodinamico che comprende elementi in carbonio come lo spoiler posteriore e i paraurti anteriore e posteriore allargati. Come pneumatici monta Dunlop 255/40 ZRF20 nella sezione anteriore e 285/35 ZRF20 nella sezione posteriore. Negli interni sono presenti un volante realizzato in alcantara e sedili sportivi Recaro in fibra di carbonio. Lo scatto da 0-100\u00a0km/h avviene in poco meno di 2.7 secondi e la velocit\u00e0 massima \u00e8 limitata elettronicamente a 317\u00a0km/h.\nNissan GT-R 2016.\nLa Nissan ha presentato il nuovo aggiornamento della GT-R al Salone di New York del 2016, dove si evidenzia un \"look\" nuovo sia dentro che fuori, cos\u00ec come importanti miglioramenti alla guida, alle prestazioni e nuove funzionalit\u00e0.\nL'esterno della nuova GT-R 2016 ottiene una rivisitazione completa e molto pi\u00f9 incisiva rispetto ai vecchi restyling. La nuova calandra cromata opaca anteriore ha ora una finitura chiamata \"V-motion\", che rappresenta una delle ultime firme che caratterizzano il design delle nuove Nissan; quest'ultima \u00e8 stata ampliata per offrire un miglior raffreddamento del motore. Nuovo anche il cofano motore, lo spoiler anteriore e il paraurti anteriore che presenta piccole appendici aerodinamiche situate immediatamente sotto i fari che conferiscono alla nuova GT-R l'aspetto di un'auto da corsa, generando anche alti livelli di carico aerodinamico sull'asse anteriore.\nLa disposizione degli strumenti del cruscotto \u00e8 stata migliorata e semplificata. Sul sistema di navigazione, i comandi integrati sono stati ridotti di numero da 27 nel modello precedente ai soli 11 del modello 2016. Inoltre \u00e8 stato allargato a 8 pollici il display touch sulla console centrale (che ora ha una finitura in fibra di carbonio) per renderlo pi\u00f9 facile da utilizzare. I comandi del cambio ora sono montati sul nuovo volante, consentendo ai conducenti di cambiare marcia senza dover togliere le mani dal volante. Le palette stesse del cambio e i comandi di ventilazioni sono stati migliorati nelle finiture e anche il comfort di bordo \u00e8 stato migliorato con nuovi materiali fonoassorbenti.\nDal punto di vista meccanico, la Nissan ha dotato da GT-R di una struttura pi\u00f9 rigida del corpo vettura e di nuove sospensioni che garantiscono una maggiore stabilit\u00e0 nelle accelerazioni laterali e una maggiore velocit\u00e0 in curva. Per fornire maggiore aderenza sull'asfalto, sono stati montati pneumatici maggiorati con dei nuovi cerchi da 20 pollici in alluminio forgiato.\nSotto il cofano, ad alimentare la GT-R 2016 c'\u00e8 il solito V6 twin-turbo da 3.8 litri che \u00e8 stato incrementato di ulteriori 20\u00a0CV (15\u00a0kW) di potenza e di 5\u00a0Nm di coppia per un totale di 570\u00a0CV (419\u00a0kW) e 637\u00a0Nm.\nNuovi per la GT-R del 2016 sono anche i colori degli esterni e degli interni. Per il 2016 la Nissan GT-R Nismo \u00e8 disponibile in cinque diversi colori esterni; quest'ultima \u00e8 assemblata a Tochigi in Giappone, con i motori assemblato invece a mano a Yokohama in Giappone.\nLa GT-R nelle competizioni.\nSuper GT.\nUna versione elaborata dalla Nismo della GTR ha sostituito la Nissan 350Z nel campionato Super GT in classe GT500 a partire dal 2008.\nTale vettura, per esigenze del regolamento tecnico, dispone di un propulsore V8 di 4,5 litri di cilindrata aspirato denominato \"VK45DE\" al posto dell'originale motore V6 biturbo \"VR38DETT\" ed \u00e8 dotata di cambio sequenziale a 6 marce.\nLa vettura, prima di competere, \u00e8 stata testata sul circuito di Suzuka e sul Fuji Speedway. Sempre sul circuito di Suzuka le Nissan hanno vinto la gara di apertura della stagione 2008.\nA causa delle loro prestazioni superiori ai rivali, le Nissan GTR sono incorse in numerosi correttivi regolamentari che consistevano nell'aggiunta di peso alla vetture. Nonostante ci\u00f2, le GTR di 4 diversi team hanno conquistato 8 gare su 9. Il campionato \u00e8 stato vinto dalla GTR del team Xanavi Nismo pilotata da Satoshi Motoyama e Benoit Treluyer.\nNel 2009 sono state conquistate altre 4 vittorie. Nel 2010 il motore \u00e8 stato sostituito con un 3,4 litri VRH34A.\nFIA GT1.\nNel 2010 la Nissan ha annunciato la partecipazione al campionato FIA GT1 con 4 GT-R appositamente preparate dal proprio reparto sportivo NISMO. Tali vetture sono state affidate alla scuderia inglese Sumo Power GT e all'elvetica Swiss Racing Team.\nQuesta vettura di classe GT1 monta un propulsore V8 siglato \"VK56DE\" di 5.552\u00a0cm\u00b3, il quale eroga una potenza di 600\u00a0CV e una coppia di 650\u00a0N\u00a0m. La carrozzeria \u00e8 stata modificata con l'aggiunta di nuove prese e sfoghi d'aria oltre che con un nuovo alettone posteriore ingrandito. Il cambio \u00e8 a sei marce abbinato ad una frizione a triplo disco in carbonio, materiale con il quale sono realizzati anche i freni a disco a sei pistoncini. Gli pneumatici montati sono della misura 13.0J X 18 e 31/71-18. In tutto, la vettura raggiunge il peso di 1.250\u00a0kg.\nRecord.\nNel gennaio 2017 la Nissan GT-R \u00e8 entrata nel Limca Book of Records, l\u2019equivalente indiano del Guinness dei primati, per aver disegnato il pi\u00f9 grande contorno della mappa di una nazione (India) mai realizzato sulla superficie asciutta del lago Sambhar, nel Rajasthan, grande tre chilometri quadrati. Per guidare la Nissan GT-R in questa impresa da record \u00e8 stato scelto il pilota di rally professionista Rahul Kanthraj."}
{"id": "1717003", "revid": "287204", "url": "https://it.wikipedia.org/wiki?curid=1717003", "title": "Mridangam", "text": "Il mridangam (in tamil: \u0bae\u0bbf\u0bb0\u0bc1\u0ba4\u0b99\u0bcd\u0b95\u0bae\u0bcd) \u00e8 uno strumento a percussione indiano, utilizzato principalmente nella musica carnatica e formato da due membrane che producono rispettivamente un suono pi\u00f9 grave e un suono pi\u00f9 acuto."}
{"id": "1717004", "revid": "1498232", "url": "https://it.wikipedia.org/wiki?curid=1717004", "title": "Mauro Mazza", "text": "Carriera.\nGli inizi da giornalista.\nGiornalista professionista dal 1979, nei primi anni di carriera ha lavorato per il Secolo d'Italia e per l'agenzia AdnKronos, collaborando saltuariamente anche con emittenti radio e televisive private e numerosi periodici.\nNella seconda met\u00e0 degli anni 80, poco prima dell'approdo in RAI, ha lavorato come radiocronista per le partite di calcio della (squadra di cui tra l'altro Mauro Mazza \u00e8 anche accanito tifoso) per Teleroma 56 e per Radio Dimensione Suono.\nGli inizi in Rai e la vicedirezione del Tg1.\nEntra in Rai nel 1990, lavorando per tre anni al Gr1 e passando poi al Tg1 conducendone l'edizione della notte dal 1995 al 2001. Dal 1998 al 2002 \u00e8 stato vicedirettore del telegiornale durante le direzioni di Giulio Borrelli, Gad Lerner e Albino Longhi.\nLa direzione del Tg2.\nRimase al Tg1 fino all'aprile 2002, quando venne nominato direttore del Tg2 prendendo il posto di Clemente J. Mimun che passer\u00e0 a dirigere il Tg1, sotto la sua direzione gi\u00e0 nei primi mesi il Tg2 avr\u00e0 un profondo restyling, a partire dallo studio, dalle varie grafiche e dalla sigla, poi nell'edizione delle 13 ci sar\u00e0 la doppia conduzione e la presenza dell'ospite (una pratica gi\u00e0 in corso al Tg1 e al Tg5, rimasta in uso fino al 2006), poi nell'edizione delle 20.30 il telegiornale aprir\u00e0 con una copertina (fino alla fine del 2004, poi sar\u00e0 divisa in 2 parti) e il conduttore non \u00e8 seduto sulla scrivania ma entra da dietro le quinte e resta in piedi, questa impostazione durer\u00e0 per un certo periodo, nel 2005 il Tg2 vinse l'Oscar della TV come miglior telegiornale dell'anno. Durante la sua direzione ci saranno la nascita di numerose rubriche come Mizar, Tg2 Punto di vista, Dossier storie, Tg2 punto.it e Tg2 10 minuti.\nNel settembre 2007 dopo il V-Day fatto da Beppe Grillo Mazza fece un editoriale criticato persino da Gianfranco Fini (leader di Alleanza Nazionale, partito cui Mazza era vicino); nell'editoriale diceva:\nGrillo rispose all'editoriale dicendo: \"Sono al delirio!\".\nFini lo chiama per redarguirlo, lui ne trae la conclusione che il fatto di essere \"richiamato all'ordine\" sia la prova della sua indipendenza..\nMazza manterr\u00e0 l'incarico fino al 27 maggio 2009 per passare a dirigere Rai 1, rete che dal 2008 fu affidata ad \"interim\" a Fabrizio Del Noce che pass\u00f2 a Rai Fiction.\nLa direzione della rete ammiraglia.\nUna delle prime decisioni prese da Mazza fu la scelta della conduzione e del direttore artistico per il Festival di Sanremo 2010, la scelta cadde subito su Antonella Clerici e Gianmarco Mazzi e la nascita della trasmissione \"Le amiche del sabato\" \"spin-off\" de \"La vita in diretta\" in onda il sabato pomeriggio contro \"Verissimo\", la trasmissione sar\u00e0 un successo.\nQualche settimana prima del Festival di Sanremo 2010 dopo l'intervista di Morgan alla rivista \"Max\" dove dichiar\u00f2 di fare uso di sostanze stupefacenti Mazza insieme al direttore generale della Rai Mauro Masi e il direttore artistico Gianmarco Mazzi decisero di espellere Morgan dalla competizione.\nNei primi di giugno 2010 dopo un anno di direzione critic\u00f2 duramente la trasmissione Ciao Darwin di Paolo Bonolis definendo il suo tipo di televisione come \"Una TV drogata\", Bonolis gli rispose cos\u00ec:\nMazza nel giugno 2010 presenta il suo primo palinsesto di Rai 1 dove ci sar\u00e0 il ritorno di Maurizio Costanzo con Bont\u00e0 sua che dal 13 settembre 2010 diventer\u00e0 Bont\u00e0 loro che nel febbraio 2011 sar\u00e0 chiuso a causa degli ascolti, poi il ritorno di Mara Venier che affiancher\u00e0 Lamberto Sposini, che dalla nuova stagione sar\u00e0 sostituito da Marco Liorni, a La vita in diretta e il ritorno di Antonella Clerici a La prova del cuoco, con la direzione di Mazza la rete ammiraglia vedr\u00e0 l'arrivo in prima serata degli spettacoli teatrali, sempre nello stesso anno ci sar\u00e0 la chiusura di Festa italiana e il trasferimento di Caterina Balivo su Rai 2, al suo posto ci sar\u00e0 l'arrivo di Paola Perego con Se... a casa di Paola e il ritorno degli sceneggiati televisivi, assenti dal palinsesto dai primi anni ottanta.\nNel periodo marzo-maggio 2011 su Rai 1 approdano Giuliano Ferrara con \"Qui Radio Londra\", dopo il Tg1 delle 20.30, e l'approdo in prima serata di Vittorio Sgarbi che nella serata di debutto far\u00e0 uno share dell'8,27%, segnando il record negativo degli ascolti nella storia di Rai 1. L'approdo di questi fu deciso dall'allora Direttore Generale della RAI Mauro Masi che fu criticato per aver portato il Popolo della libert\u00e0 all'occupazione della prima rete del servizio pubblico.\nNel giugno 2011 Mazza presenta il palinsesto confermando quello dell'anno scorso ma il Consiglio d'Amministrazione lo altera cancellando \"Se... a casa di Paola\", spostando \"Verdetto finale\" dalla mattina al primo pomeriggio, allungando \"La vita in diretta\" e cancellando \"Domenica In... Amori\" lo spazio di Sonia Grey.\nNel palinsesto ci sar\u00e0 il ritorno di Fiorello con \"Il pi\u00f9 grande spettacolo dopo il weekend\" e la conferma di Gianni Morandi alla guida del Festival di Sanremo.\nIl 29 novembre 2012 viene sostituito alla direzione di Rai 1 da Giancarlo Leone, a Mazza intanto \u00e8 stata promessa la presidenza di Rai Cinema ma alla fine la nomina non arriver\u00e0 e presenter\u00e0 un esposto al Tribunale del lavoro di Roma per essere reintegrato: il suo esposto viene accolto ed il 20 maggio 2013 Mazza deve essere reintegrato alla direzione della rete ammiraglia della RAI al posto di Leone o a un ruolo equivalente di tipo manageriale. Contro questa sentenza la Rai ha presentato un reclamo.\nIl 13 giugno 2013 viene nominato all'unanimit\u00e0 alla direzione di Rai Sport, nel corso del consiglio d'amministrazione dell'azienda pubblica.\nLa direzione di Rai Sport.\nDopo la nomina a direttore della testata sportiva della Rai, Mazza ha presentato il suo piano editoriale e tra questi vi furono il ritorno della moviola, tolta dal predecessore Eugenio De Paoli con l'obiettivo di non generare litigi durante le trasmissioni, e il ritorno de \"Il processo del luned\u00ec\" proponendolo nella prima serata di Rai Sport 1.\nInoltre Mazza, in accordo con la Lega Pro, \u00e8 riuscito a spostare il posticipo del campionato dal luned\u00ec sera al venerd\u00ec sera, di fatto trasformandolo in un anticipo.\nInoltre sotto la sua direzione vi saranno la nascita di trasmissioni, per Rai Sport 1, come \"Zona 11 p.m.\", \"Pomeriggio da Campioni\" e \"Uno su mille\"; inoltre la sua direzione si caratterizz\u00f2 per la presenza dei mondiali di calcio di Brasile 2014 e per l'avvicendamento dei conduttori di due storici programmi: \"La domenica sportiva\", dove Paola Ferrari fu sostituita con Sabrina Gandolfi, e \"90\u00ba minuto\", dove Franco Lauro fu sostituito con Marco Mazzocchi.\nLa sua gestione, nonostante i risultati in crescita, ha scatenato numerose polemiche nella redazione, nell'azienda e nell'opinione pubblica, in particolare nel mese di giugno quando Rai Sport 1 interruppe la diretta con la finale femminile del Roland Garros, nel momento decisivo, per trasmettere la partita di playoff tra il Frosinone e il .\nI numerosi malcontenti da parte di Viale Mazzini portarono nel settembre 2014 alla rimozione di Mazza dalla direzione di Rai Sport, l'interessato per\u00f2 annunci\u00f2 di presentare ricorso per demansionamento, cosa gi\u00e0 avvenuta nel 2012 quando fu rimosso da Rai 1.\nRai Vaticano.\nMazza, dopo la rimozione da Rai Sport, nel 2015 viene inserito in organico a Rai Vaticano con l'incarico di seguire il progetto relativo allo sviluppo dell'offerta informativa multimediale riferita al Pontificato di Papa Bergoglio.\nIl caso Celentano.\nLa prima serata del Festival di Sanremo 2012 vide la presenza come grande ospite di Adriano Celentano che come sempre fece discutere l'opinione pubblica. La RAI mise in discussione l'operato e la gestione di Mazza all'interno della rete e fu additato come responsabile nonostante la scelta di ospitare Celentano fosse stata di Gianni Morandi e di Gianmarco Mazzi."}
{"id": "1717005", "revid": "1226", "url": "https://it.wikipedia.org/wiki?curid=1717005", "title": "Palazzo Civena Trissino", "text": ""}
{"id": "1717008", "revid": "838137", "url": "https://it.wikipedia.org/wiki?curid=1717008", "title": "Joseph Ludwig Colmar", "text": "Biografia.\nIl 20 dicembre 1783 ricevette l'ordinazione sacerdotale, dopo aver studiato filosofia e teologia a Strasburgo, nella cattedrale cittadina.\nNel 1802 venne nominato da Napoleone vescovo di Magonza, dopo che questi si era convinto che risultasse inutile alla sua politica cercare di controbattere la chiesa cattolica, contrasto che aveva risolto con il concordato nel 1801. Questa imposizione di Napoleone, inoltre, era rafforzata dal fatto che le truppe francesi occupavano gran parte dei territori della vecchia diocesi. In questo incarico succedette di fatto a Karl Theodor von Dalberg, ultimo principe-arcivescovo di Magonza. Ricevette la consacrazione episcopale il 24 agosto 1802.\nAll'insegna di questo nuovo incarico, si preoccup\u00f2 di rimodernare la diocesi, dopo la secolarizzazione dello stato di Magonza. Egli pose nello specifico la propria attenzione sulle tematiche di riorganizzazione dell'amministrazione che rivisse nuovamente dopo il governo oligarchico aristocratico dell'antica diocesi. Nel 1803 istitu\u00ec un seminario per sacerdoti e ne nomin\u00f2 rettore Bruno Franz Leopold Liebermann, suo fedele amico.\nParticolare attenzione la pose per recuperare le cattedrali di Magonza e Spira le quali erano state lasciate in balia del tempo, senza una guida spirituale. La stessa cattedrale di Magonza, del resto, era stata danneggiata pesantemente nel corso dell'assedio di Magonza (1793). I lavori iniziarono formalmente nel 1801 e furono compiuti per il compleanno di Napoleone dell'anno 1804 quando la cattedrale venne inaugurata ufficialmente dopo i restauri.\nGenealogia episcopale.\nLa genealogia episcopale \u00e8:"}
{"id": "1717012", "revid": "1173092", "url": "https://it.wikipedia.org/wiki?curid=1717012", "title": "Giovanni Serritelli", "text": "Biografia.\nGiovanni Serritelli nacque a Napoli il 9 febbraio 1818 nel quartiere Pendino, da Ignazio e da Maria Antonia Marsigli. Dal padre, direttore degli alunni marinari, la scuola che formava ed avviava alla carriera nella Real Marina delle Due Sicilie, assimil\u00f2 la passione per velieri ed imbarcazioni che divennero soggetti privilegiati di moltissimi suoi dipinti marinisti. Dallo zio di parte materna, il pittore Filippo Marsigli nominato per real decreto nel 1827 professore onorario di pittura storica e presidente dal 1850 della Reale Societ\u00e0 Borbonica, ricevette l'avviamento alla sua formazione artistica nell\u2019ambiente accademico dell'Istituto di Belle Arti.\nEsord\u00ec nel 1841 nella mostra pubblica di Belle Arti conquistando subito una medaglia d'argento di I classe con l'opera \"Veduta di un vallone a Gragnano\". Ancora come alunno dell'Istituto espose nuovamente nel 1843 \"Gran paesaggio ed animali\", un lavoro di genere con figure ed armenti nei dintorni di Piedimonte. Il dipinto che fu acquistato dal re Ferdinando II, gli valse la medaglia d'oro piccola ed il lusinghiero giudizio della commissione che esaltarono Serritelli partecip\u00f2 ancora alla mostra borbonica del 1845 con altre due opere dal tema campestre. Presso il palazzo Reale di Napoli esiste un \"Paesaggio con animali e contadini\" datato appunto 1845, probabilmente una delle opere presentate all'esposizione di quell'anno . Spos\u00f2 nel 1847 Carolina Scoppa, sorella di Raimondo anch'egli alunno della scuola di pittura di paesaggio, dalla quale ebbe tre figli: Filippo, Eugenia e Giuliano.\nNel 1847 con il dipinto \"La fregata Archimede nel porto di Marsiglia\", varo della prima pirofregata a vapore della marina borbonica , l'artista inizi\u00f2 a cimentarsi in lavori dedicati agli eventi notabili del regno che proseguirono con \"Inizio del lavori del bacino di Carenaggio\" del 1850 e la versione successiva relativa all'inaugurazione nel 1852 dal titolo \"Bacino di raddobbo nel Real Arsenale di Napoli\" , opera di grande effetto scenico in cui predominano i colori della festa e le numerose figure che affollano la banchina mentre al centro i vascelli ormeggiati hanno sullo sfondo il palazzo Reale e la collina sovrastata dal forte dell'Elmo.\nCon quest'ultimo dipinto presentato all'esposizione del 1855, ottenne un'altra onorificenza di una medaglia d'oro piccola , ma fu nel 1858 che raggiunse i livelli apicali della sua carriera artistica quando contestualmente arrivarono la nomina a professore onorario del Real Istituto di Belle Arti e la prestigiosa committenza reale della \"Rettifica del fiume Sarno a Scafati\" che immortala la deviazione delle acque tumultuose nel nuovo corso. Alla mostra del 1859 espose col dipinto \"Porta del Carmine colla veduta della chiesa e del gran campanile\" il quale acquistato per 200 Ducati, entr\u00f2 in collezione Borbone. In quello stesso anno rimasto da tempo vedovo di Carolina, convol\u00f2 nuovamente a nozze con Matilde Terranova figlia di un capitano di reggimento della Real Marina. Da questa seconda unione nacquero i figli Alfredo e Adolfo.\nDimentico dei Borbone, con l'Unit\u00e0 d'Italia si preoccup\u00f2 di abilitarsi al cospetto della monarchia sabauda presentando all'Esposizione Nazionale di Firenze del 1861 l'opera \"Viva l'Italia Una!\" nonch\u00e9 due vedute napoletane rispettivamente di Castel Nuovo e del Piliero.\nContribu\u00ec anche alla costituzione della Societ\u00e0 Promotrice di Belle Arti di Napoli rivestendo la carica di segretario . In occasione della Promotrice napoletana del 1862, present\u00f2 \"Porta Capuana in Napoli\", un dipinto di grandi dimensioni in cui abbondano drappi e coccarde tricolori . Del filone patriottico e celebrativo si ricordano anche \"La presa di Gaeta\" e \"La battaglia di Lissa\" .\nAll'esposizione napoletana del 1866 partecip\u00f2 con \"Porta laterale dell'Arcivescovado in Napoli\", anch\u2019esso un dipinto di grandi dimensioni animato da numerose figure che affollano lo slargo antistante l\u2019edificio arcivescovile. Un ulteriore esempio di pittura di cronaca \u00e8 rappresentato dalla \"Eruzione del Vesuvio del 23 aprile 1872\", il cui valore documentario gi\u00e0 si intuisce per la precisa datazione nell'angolo in basso a sinistra della tela. La fortuna della scena \u00e8 confermata da un'altra versione firmata dal pittore e di poco pi\u00f9 grande , nelle cui varianti si possono osservare due momenti del fenomeno eruttivo di poco successivi l\u2019uno dall\u2019altro. Ancora nel filone marinaro si inquadra il dipinto del 1880 raffigurante il varo della corazzata veloce Italia, progettata dal Direttore del Genio navale Benedetto Brin, avvenuto nel porto di Castellammare di Stabia e fedelmente riprodotta dal pittore.\nIn mostre ufficiali \u00e8 documentato per l'ultima volta nel 1880 in occasione della Promotrice di Napoli con due \"Paesaggi\" ed all'Esposizione universale di Melbourne ancora con il fortunato soggetto dell\"'Obelisco di San Gennaro dalla porta laterale del Duomo di Napoli\". \nMor\u00ec il 2 marzo 1891 in una casa di un vicolo di via Salvator Rosa a Napoli.\nStile.\nSeppur timidamente accostato alla Scuola di Posillipo, la cifra stilistica di Serritelli si esplica nei modi del paesaggismo di composizione che ebbe in Gabriele Smargiassi la sua maggiore figura dopo i trascorsi iniziali di quest'ultimo nella suddetta scuola.\nNel 1837 la cattedra di pittura di paesaggio contesa con il titolato Salvatore Fergola, era stata assegnata per concorso allo Smargiassi succeduto al maestro Anton Sminck van Pitloo prematuramente scomparso. In quella occasione la commissione esaminatrice si pronunci\u00f2 su Smargiassi in termini entusiastici, e ancora, Il citato studio si basava sull\u2019equilibrio del paesaggio nell\u2019ambito di una realizzazione pittorica efficace in cui il tema sviluppato su una matrice romantica faceva uso sapiente di alberi, fiumi, boschi e montagne lontane necessari a caratterizzare le vedute secondo lo schema tipico del paesaggio di composizione, utilizzando per lo scopo supporti pittorici prevalentemente di grandi dimensioni. In pratica si ricorreva ad una certa quantit\u00e0 di elementi naturalistici che la reg\u00eca del pittore dosava attentamente per creare una percezione credibile e rigenerata della realt\u00e0 che non umiliava, n\u00e9 svalutava la verit\u00e0 del dato descrittivo.\nNel solco di un simile percorso artistico l'allievo Serritelli formava la propria dimensione di pittore paesista dell'Accademia allineato ai dettami del \"lodato professore\", sia per questioni meramente cronologiche quando poco pi\u00f9 che ventenne da allievo di quella scuola espose alle prime mostre di Belle Arti (1841-1843), sia per evidenti motivi stilistici laddove gli elementi portanti della sua pittura si traducono in paesaggi in cui le componenti descrittive e veriste costruite su vivaci prospettive non lasciano spazio ad elaborazioni sentimentali della luce che, privata di significato, rende impossibile quella sintesi abbreviata tra cromatismo ed atmosfera, elemento fondante delle visioni emozionate della scuola di Posillipo.\nSolo in alcuni lavori attribuibili ad una produzione tardiva, \u00e8 possibile rilevare timide aperture verso tendenze posillipiste, mentre la pennellata si rivela pi\u00f9 libera e fluida senza mai tradire quell'efficacia pittorica che sempre contraddistinse la sua ricercata produzione di maniera."}
{"id": "1717015", "revid": "1086846", "url": "https://it.wikipedia.org/wiki?curid=1717015", "title": "Atalanta Bergamasca Calcio 1956-1957", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1956-1957.\nStagione.\nNell'anno del cinquantenario dalla fondazione la squadra si riesce a salvare nella Serie A 1956-1957 grazie ad un'autentica impresa concretizzata nelle ultime giornate, nelle quali riesce a conquistare quattro vittorie in altrettante gare, tra cui quella sul campo della Fiorentina seconda in classifica, un'altra contro l'Inter, e l'ultima in casa della Triestina in un vero e proprio scontro diretto. Precedentemente si era mantenuta in posizione critica per gran parte della stagione, causando l'esonero dell'allenatore Luigi Bonizzoni, sostituito a sei giornate dalla fine da Carlo Rigotti.\nLa Coppa Italia non venne disputata."}
{"id": "1717018", "revid": "486946", "url": "https://it.wikipedia.org/wiki?curid=1717018", "title": "Nordreno-Vestfalia", "text": ""}
{"id": "1717020", "revid": "32116", "url": "https://it.wikipedia.org/wiki?curid=1717020", "title": "Viceregno del Per\u00f9", "text": ""}
{"id": "1717023", "revid": "125411878", "url": "https://it.wikipedia.org/wiki?curid=1717023", "title": "Antonio Di Bella", "text": "Biografia.\nFiglio di Franco Di Bella (direttore del \"Corriere della Sera\" dal 1977 al 1981), comincia a collaborare con la redazione regionale milanese della Rai nel 1978. Diventa in breve tempo il cronista di punta della redazione e lavora molto spesso per il TG1 e per il TG2. Corrispondente del TG3 da New York e conduttore dell'edizione di mezza sera del telegiornale nei primi anni novanta, torna nel 1996 alla redazione di Milano diventandone il responsabile. Nel 1998 assume la carica di codirettore della testata TG3-TGR, per un breve periodo unificata. Dall'agosto 2001 all'ottobre 2009 \u00e8 stato direttore del TG3. Durante la sua direzione, tra l'altro, nasce il programma d'approfondimento Linea Notte. Nel 2012 gli \u00e8 stato attribuito il Premio America della Fondazione Italia USA, della quale nel 2019 \u00e8 entrato a far parte del comitato scientifico.\nDirezione di Rai 3.\nDopo otto anni di direzione al TG3 viene nominato direttore di Rai 3 dal Consiglio di amministrazione della Rai il 25 novembre 2009, succedendo a Paolo Ruffini, con otto voti a favore e un voto contrario (quello del consigliere del Partito Democratico Nino Rizzo Nervo). Sotto la sua direzione c'\u00e8 stata la chiusura dei programmi per ragazzi di Rai 3 (\"Melevisione\", \"Trebisonda\" e \"GT Ragazzi\"), dello storico programma \"Mi manda Raitre\" e di \"Cominciamo bene\".\nLa nomina di Di Bella scaten\u00f2 numerose polemiche da parte dell'area cattolica del PD. Essa era ritenuta un atto di \"discriminazione politica\" nei confronti del suo predecessore Paolo Ruffini, in quanto i programmi ideati durante la direzione Ruffini potevano risultare scomodi all'allora presidente del Consiglio Silvio Berlusconi. Appena Di Bella venne nominato dichiar\u00f2 di difendere i programmi ideati sotto la direzione di Ruffini (\"Che tempo che fa\", \"Parla con me\", \"Ballar\u00f2\" e \"Glob - L'osceno del villaggio\"). Sotto la breve direzione di Di Bella ci furono comunque alcuni cambiamenti, come l'approdo della trasmissione radiofonica di Rai Radio 2 \"Caterpillar\", l'arrivo di una nuova trasmissione \"Vieni via con me\" condotta da Roberto Saviano e da Fabio Fazio.\nDi Bella, dopo la sentenza del 28 maggio 2010 che reintegrava il predecessore Paolo Ruffini alla direzione della terza rete, dichiar\u00f2 che finch\u00e9 il CdA della Rai non l'avesse nominato suo successore lui avrebbe continuato a svolgere il suo ruolo in modo da evitare l'entrata alla direzione della rete di un terzo soggetto. L'8 giugno 2010 Paolo Ruffini venne reintegrato alla direzione di Rai 3 e il palinsesto ideato da Di Bella non sub\u00ec profonde variazioni. Di Bella non ricopr\u00ec alcun incarico fino al 29 ottobre 2010, annunciando tuttavia alla trasmissione \"Caterpillar\" che sarebbe diventato corrispondente per il TG1 da New York al posto di Giulio Borrelli (diretto verso il pensionamento).\nCorrispondenza da New York.\nDopo un periodo di inattivit\u00e0 all'interno della Rai, fino al 27 settembre 2011 e dal 14 settembre 2020 Di Bella diventa corrispondente a New York per il TG1 prendendo il posto di Giulio Borrelli. Da quando \u00e8 a New York, ha aperto anche un profilo su Facebook dove pubblica sulla bacheca i servizi realizzati per conto della Rai.\nRitorno a Rai 3.\nIl 28 settembre 2011 il consiglio di amministrazione della Rai ha nominato Di Bella nuovo direttore di Rai 3, prendendo nuovamente il posto di Paolo Ruffini che pass\u00f2 a dirigere LA7. Questa nomina, a differenza della precedente, non fu votata quasi all'unanimit\u00e0, ma ricevette solo i voti dei consiglieri del PD, dell'UDC e del presidente Paolo Garimberti il cui voto, vista l'assenza del consigliere Angelo Maria Petroni, valeva per due.\nUna delle sue prime dichiarazioni, fatte nelle trasmissioni di Rai Radio 2, fu di voler riportare a Rai 3 Serena Dandini e Philippe Daverio. Di Bella come direttore decise di puntare la linea editoriale della rete verso l'informazione, infatti dopo un mese dal suo insediamento \u00e8 nato il programma \"La crisi. In \u00bd h\", programma d'approfondimento condotto da Lucia Annunziata in onda alle 20 fino a met\u00e0 dicembre.\nNel dicembre 2011 ha chiuso temporaneamente lo storico programma \"Mi manda Raitre\", in grave flessione negli ascolti. A marzo 2012 iniziano invece a lavorare per la rete Luisella Costamagna con \"Robinson\" e Fabio Volo con \"Volo in diretta\".\nCorrispondenza da Parigi.\nConcluso il mandato di direttore di Rai 3 il 23 dicembre 2012, viene nominato corrispondente Rai a Parigi. In questa veste segue l'attentato alla sede di Charlie Hebdo e gli attentati del 13 novembre 2015, avvenuti entrambi nella capitale francese.\nDirezione di Rai News.\nIl 3 febbraio 2016 \u00e8 stato nominato nuovo direttore della struttura Rai News (controllante il canale Rai News 24, il servizio Televideo e il portale web Rainews.it) da parte del consiglio di amministrazione della Rai, succedendo alla direzione \"ad interim\" di Mirella Marzoli e Giancarlo Giojelli. Inoltre, dal luned\u00ec al venerd\u00ec conduce su Rai News 24 la rubrica \"Telegram\". Il 29 luglio 2020 lascia la direzione di Rai News per ritornare negli Stati Uniti con il doppio ruolo di corrispondente e di conduttore, con Lucia Annunziata, di un supplemento di \"Mezz'ora in pi\u00f9\".\nRadio.\nHa condotto nella stagione 2011-2012 la trasmissione di Radio 2 \"Caterpillar\" (prima con Massimo Cirri e Paolo Maggioni, poi con Maggioni e Sara Zambotti), con cui ha iniziato a collaborare quando era caporedattore del TGR Lombardia formando i corrispondenti della trasmissione. Nel periodo in cui ha diretto il TG3 anticipava tutti i luned\u00ec sera qualche titolo dalla scaletta del TG3, di Primo Piano e cantava canzoni da lui composte su temi di attualit\u00e0. Dopo essere stato nominato direttore di Rai 3, Di Bella ha continuato ad avere la rubrica settimanale all'interno del programma di Radio 2, dando consigli di investimento e di lettura agli ascoltatori, collaborazione che continua ancora."}
{"id": "1717028", "revid": "2014155", "url": "https://it.wikipedia.org/wiki?curid=1717028", "title": "Karl Heinrich von Metternich-Winneburg", "text": "Biografia.\nKarl Heinrich proveniva dalla nobile casa dei Metternich-Winneburg. Dal 1664 al 1666 fu Rettore dell'Universit\u00e0 di Magonza. Durante il suo periodo di episcopato presso le due diocesi, chiam\u00f2 presso di s\u00e9 il \"Welschnonnen\", un gruppo di agostiniane che proveniva dal Lussemburgo, per migliorare la pubblica educazione di Magonza. Le monache arrivarono ad ogni modo solo dopo la sua morte. A Magonza, le agostiniane, decisero comunque di stabilirsi ed edificarono un monastero che includeva anche una chiesa."}
{"id": "1717029", "revid": "115070535", "url": "https://it.wikipedia.org/wiki?curid=1717029", "title": "Gol\u00dfen", "text": "Gol\u00dfen \u00e8 una citt\u00e0 di abitanti del Brandeburgo, in Germania.\nAppartiene al circondario di Dahme-Spreewald ed \u00e8 capoluogo dell'Amt Unterspreewald.\nGeografia fisica.\n\u00c8 bagnata dal fiume Dahme, affluente della Sprea."}
{"id": "1717031", "revid": "767487", "url": "https://it.wikipedia.org/wiki?curid=1717031", "title": "Ezio Galbiati", "text": "Carriera.\nGiocatore.\nCresce nel Cant\u00f9, per poi essere prelevato dall'Atalanta, con la quale esordisce in Serie A, disputandovi cinque stagioni. Debutta nella massima serie il 23 gennaio 1955, sul campo della , giocando 10 partite nella stagione di esordio. Nel campionato 1955-1956 \u00e8 titolare della formazione nerazzurra, con la quale scende in campo 30 volte, mentre nelle stagioni successive si alterna con Angelo Boccardi.\nNel 1958 passa al Palermo in Serie B, dove non trova spazio: ancora impiegato come riserva (questa volta di Walter Pontel), disputa 6 partite in campionato. L'anno successivo scende ulteriormente di categoria, alla Pro Vercelli in Serie C, dove ritrova il posto da titolare. Rientrato a Palermo, disputa un'unica partite nel campionato 1960-1961, come riserva di Roberto Anzolin.\nA fine stagione lascia definitivamente la Sicilia per trasferirsi alla , con cui gioca per sei tornei alternati tra B e C, quasi sempre come riserva, e concludendovi la carriera.\nAllenatore.\nEsordisce come allenatore nel campionato di Serie B 1969-1970, alla guida della , con cui ottiene il sesto posto in classifica.\nNel 1970 torna a Reggio Emilia, ottenendo la promozione dalla Serie C alla Serie B. Rimane sulla panchina granata per altre due stagioni e mezzo nella serie cadetta, prima di essere esonerato alla 19\u00aa giornata del campionato 1973-1974. Nel 1974 Paolo Borea lo chiama sulla panchina del , con cui ottiene la promozione in Serie B; a fine stagione lascia i \"canarini\" e approda alla , tra i cadetti, dove viene esonerato.\nNell'autunno 1976 viene ingaggiato dal , dove sostituisce Gianni Invernizzi. Riconfermato anche per la stagione successiva, non riesce a inserire gli emiliani nella lotta per la promozione, e viene esonerato sul finire del campionato. Prosegue la carriera allenando in Serie C1 e Serie C2: nel gennaio 1979 torna a Modena, senza poter evitare la retrocessione in Serie C2, e in seguito guida , Novara, Spezia e .\nTerminata la carriera di allenatore, resta nello staff tecnico della Reggiana per diversi anni."}
{"id": "1717032", "revid": "115070544", "url": "https://it.wikipedia.org/wiki?curid=1717032", "title": "Lieberose", "text": "Lieberose \u00e8 una citt\u00e0 di abitanti del Brandeburgo, in Germania.\nAppartiene al circondario di Dahme-Spreewald ed \u00e8 capoluogo dell'Amt Lieberose/Oberspreewald.\nLieberose \u00e8 il pi\u00f9 piccolo centro del Brandeburgo a fregiarsi del titolo di citt\u00e0.\nStoria.\nNel 2003 venne aggregato alla citt\u00e0 di Lieberose il soppresso comune di Doberburg."}
{"id": "1717033", "revid": "255748", "url": "https://it.wikipedia.org/wiki?curid=1717033", "title": "Nissan GTR", "text": ""}
{"id": "1717041", "revid": "1305772", "url": "https://it.wikipedia.org/wiki?curid=1717041", "title": "Damian Hartard von der Leyen", "text": "Egli fu anche Vescovo di Worms, in unione personale con il proprio titolo.\nBiografia.\nDamian Hartard von der Leyen era il fratello minore di Karl Kaspar von der Leyen, Principe-Arcivescovo di Treviri dal 1652 al 1676.\nDamian Hartard divenne in un primo momento della propria carriera, collaboratore del fratello Karl Kaspar attorno al 1654 divenendo dapprima Arcidiacono di Karden e poi Prevosto della Collegiata di San Castore, sempre a Karden.\nDamian Hartard venne eletto Vescovo di Worms il 31 ottobre 1676 nella cappella (St. Josephskapelle) del nuovo Collegio dei Gesuiti di Worms.\nSotto il suo governo il Principato Arcivescovile di Magonza venne completato con l'acquisizione di ulteriori territori ad est.\nL'Arcivescovo don\u00f2 all'altare di San Lorenzo della cattedrale di Magonza molti dei propri beni, erigendovi anche la propria tomba, un monumento che mostra la figura stante del vescovo tra i propri stemmi, il tutto inserito in una serie di decorazioni barocche. Era quello l'ultimo monumento eretto, dopo l'ultima tomba vescovile che era stata costruita nel XIV secolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1717042", "revid": "115070585", "url": "https://it.wikipedia.org/wiki?curid=1717042", "title": "M\u00e4rkisch Buchholz", "text": "M\u00e4rkisch Buchholz (letteralmente: \u00abBuchholz della Marca\u00bb; fino al 1937 \"Wendisch Buchholz\", letteralmente: \u00abBuchholz veneda\u00bb; in lusaziano inferiore \"Serbski Bukojc\"; letteralmente: \u00abBukojc soraba\u00bb) \u00e8 una citt\u00e0 di abitanti del \"Land\" del Brandeburgo, in Germania.\nAppartiene al circondario di Dahme-Spreewald ed \u00e8 parte dell'Amt Schenkenl\u00e4ndchen.\nIl suo territorio \u00e8 bagnato dal fiume Dahme, affluente della Sprea.\nSuddivisione amministrativa.\nAlla citt\u00e0 di M\u00e4rkisch Buchholz appartiene la frazione di K\u00f6then."}
{"id": "1717046", "revid": "94647", "url": "https://it.wikipedia.org/wiki?curid=1717046", "title": "Heiberg Gunnar", "text": ""}
{"id": "1717048", "revid": "115070591", "url": "https://it.wikipedia.org/wiki?curid=1717048", "title": "Teupitz", "text": "Teupitz \u00e8 una citt\u00e0 di abitanti del Brandeburgo, in Germania.\nAppartiene al circondario di Dahme-Spreewald ed \u00e8 capoluogo dell'Amt Schenkenl\u00e4ndchen.\nSuddivisione amministrativa.\nAlla citt\u00e0 di Teupitz appartengono le frazioni di Egsdorf, Neuendorf e Tornow."}
{"id": "1717057", "revid": "124390890", "url": "https://it.wikipedia.org/wiki?curid=1717057", "title": "Cesare Uva", "text": "Biografia.\nCesare Uva nacque ad Avellino l'undici novembre del 1824 da \"Luicia D'Argenio\" e da \"Mariano\" un pittore e decoratore d'interni. \nFu avviato all'arte dal padre Mariano, che lo spron\u00f2. \nAll'et\u00e0 di circa ventisei anni si trasfer\u00ec a Napoli ove frequent\u00f2, il Regio Istituto di Belle Arti, seguendo le lezioni di Gabriele Smargiassi.\nDopo gli studi nella citt\u00e0 partenopea apr\u00ec una bottega d'arte ad Avellino, ove diede lezioni private a \"Giovanni Battista\". \nSuccessivamente si trasfer\u00ec ad Napoli ove si spos\u00f2 con \"Antonietta Andreani\", ma non ebbe figli.\nNel 1877 restaur\u00f2 il \"Teatro comunale\" di Avellino.\nA Napoli nel 1879 apr\u00ec una bottega d'arte con il pittore avellinese \"Giovanni Battista\" in via Riviera di Chiaia .\nMor\u00ec a Napoli, sua citt\u00e0 adottiva, il 16 febbraio 1886.\nAttivit\u00e0.\nSolitamente utilizz\u00f2 il guazzo napoletano e la tempera nella realizzazione di opere su carta e cartoncino. Molto pi\u00f9 raramente adoper\u00f2 la tecnica dell'olio su tela.\nFu un pittore naturalista, celebri sono i suoi paesaggi meridionali e campestri, curiose le sue marine campane, interessanti le sue vedute di citt\u00e0 (fra queste si ricordano le vedute di Avellino, di Napoli e di Pompei).\n\"Cesare Uva\" \u00e8 comunque un pittore minore della pittura napoletana del diciannovesimo secolo. Nella storia dell'arte dell'Irpinia dell'800, con Achille Carrillo, Giovanni Battista, Angelo Volpe e Vincenzo Volpe, \u00e8 l'artista di maggiore rilevanza.\nOpere.\nLe sue opere si trovano principalmente in collezioni private, italiane e inglesi, oltre che: presso la Chiesa di Santa Maria del Carmine (XV - XVII secolo) di Montefredane (AV)."}
{"id": "1717058", "revid": "729019", "url": "https://it.wikipedia.org/wiki?curid=1717058", "title": "Peugeot TN3", "text": " \nIl Peugeot TN3 era un motore a scoppio prodotto dal 1955 al 1960 dalla Casa automobilistica francese Peugeot.\nCaratteristiche e versioni.\nIl motore \"TN3\" \u00e8 stato introdotto nel 1955 con il lancio della Peugeot 403.\nDal punto di vista progettuale, questo motore deriva dall'unit\u00e0 TM da 1.3 litri utilizzata sulla Peugeot 203.\nDi quest'ultima sono state riprese varie caratteristiche. In generale, il motore \"TN3\" possiede:\nDal punto di vista dimensionale, il motore \"TN3\" differisce dal precedente \"TM5\" per l'alesaggio, passato da 75 ad 80 mm. La cilindrata passa cos\u00ec da 1290 a 1468 cm\u00b3.\nL'alimentazione \u00e8 a carburatore \"Solex 32 PBICA\", mentre il rapporto di compressione \u00e8 di 7,3:1.\nLa potenza massima \u00e8 di 58 CV a 4900 giri/min, mentre la coppia massima \u00e8 di 101 Nm a 2500 giri/min.\nQuesto motore \u00e8 stato montato sulla Peugeot 403/8, ossia la versione 1.5, prodotta tra il 1955 ed il 1960.\nL'unit\u00e0 XB, della stessa identica cilindrata, \u00e8 strettamente imparentato sia con l'unit\u00e0 \"TN3\", sia con l'unit\u00e0 XC da 1.6 litri, montata sulle Peugeot 404, e mantiene non poche impostazioni di massima riscontrabili anche sul motore \"TN3\"."}
{"id": "1717066", "revid": "116098174", "url": "https://it.wikipedia.org/wiki?curid=1717066", "title": "Friesack", "text": "Friesack \u00e8 una citt\u00e0 di abitanti del Brandeburgo, in Germania.\nAppartiene al circondario della Havelland ed \u00e8 amministrata dall'Amt Friesack.\nSuddivisione amministrativa.\nFriesack si divide in 3 zone, corrispondenti all'area urbana e a 2 frazioni (\"Ortsteil\"):"}
{"id": "1717070", "revid": "78273", "url": "https://it.wikipedia.org/wiki?curid=1717070", "title": "Confinato politico", "text": ""}
{"id": "1717073", "revid": "2014155", "url": "https://it.wikipedia.org/wiki?curid=1717073", "title": "Lothar Friedrich von Metternich-Burscheid", "text": "Biografia.\nSuo padre, Gerhard von Metternich, era Signore di Burscheid ed Esch. Gi\u00e0 all'et\u00e0 di otto anni, Lothar Friedrich Metternich-Burscheid venne nominato Canonico di Treviri (1625). All'Alta Scuola dei Gesuiti di Pont-\u00e0-Mousson, Lothar Friedrich ricevette le conoscenze teoretiche di base. Da qui torn\u00f2 nel 1635 a Treviri, dopo che era divenuto nel 1631 anche canonico a Spira.\nA Treviri studi\u00f2 dal 1635 al 1636 e continu\u00f2 successivamente i propri studi a Pont-\u00e0-Mousson. Dopo che nel 1639 era divenuto anche canonico a Magonza, nel 1640 ottenne la consacrazione diaconale.\nL'11 aprile 1652 Lothar Friedrich von Metternich-Burscheid all'et\u00e0 di soli 35 anni, venne eletto vescovo di Spira. I risultati della sua elezione, non furono ad ogni modo accolti all'unanimit\u00e0 dal capitolo, ma avvennero per via di uno \"scrutinium mixtum cum compromisso\". Con la conferma della nomina da parte del papa, Metternich-Burscheid prese definitivamente possesso dell'incarico quello stesso anno. Qui egli si impegn\u00f2 nella fondazione di un seminario per sacerdoti ed in numerose opere caritatevoli per la comunit\u00e0.\nIl 15 dicembre 1670 venne scelto dal capitolo della cattedrale di Magonza, quale coadiutore dell'arcivescovo Johann Philipp von Sch\u00f6nborn, con diritto di successione.\nContrasti nacquero per\u00f2 con Johann Philipp, il quale intendeva porre a questa carica suo nipote Franz Georg, ma il capitolo non si dimostr\u00f2 intenzionato ad accogliere le decisioni nepotiste dell'arcivescovo von Sch\u00f6nborn.\nDue anni dopo, Metternich-Burscheid divenne arciprete del Duomo di Magonza. Il 16 aprile dello stesso anno, la cattedrale di Worms lo nomin\u00f2 anche coadiutore del vescovo in carica. Alla morte dell'arcivescovo Johann Philipp von Sch\u00f6nborn, nel 1673, Lothar Friedrich von Metternich gli succedette a Magonza.\nIl suo incarico fu ad ogni modo di breve durata: Lothar Friedrich mor\u00ec il 3 giugno 1675 e il suo corpo venne sepolto nella cattedrale di Magonza, anche se il suo cuore venne sepolto nella cattedrale di Spira.\nGli anni del suo governo erano stati caratterizzati dalla presenza delle opere della Controriforma e della Guerra dei Trent'anni (1618-1648), di cui in particolare la diocesi di Spira era stata protagonista.\nAnche la ricostruzione del duomo di Spira, provato dai conflitti, richiese tutto l'interesse e l'aiuto finanziario di Metternich-Burscheid. Egli fall\u00ec invece nel fortificare la posizione del clero, errore che viene attribuito storicamente in particolare ai suoi consiglieri, i quali si dimostrarono inesperti e non adeguatamente preparati per affrontare la novit\u00e0 di queste riforme.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1717074", "revid": "401052", "url": "https://it.wikipedia.org/wiki?curid=1717074", "title": "Premnitz", "text": "Premnitz \u00e8 una citt\u00e0 di abitanti del Brandeburgo, in Germania.\nAppartiene al circondario della Havelland.\nStoria.\nNel 2003 venne aggregato alla citt\u00e0 di Premnitz il comune di D\u00f6beritz.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nPremnitz \u00e8 gemellata con:"}
{"id": "1717082", "revid": "287204", "url": "https://it.wikipedia.org/wiki?curid=1717082", "title": "All Aboard the Blue Train", "text": "All Aboard the Blue Train \u00e8 il quattordicesimo album del cantante country Johnny Cash ed \u00e8 il suo quinto album ad essere pubblicato dalla Sun Records. Fu originariamente pubblicato il 15 novembre 1962 ed \u00e8 stato ripubblicato il 9 settembre 2003, dall'etichetta Varese Sarabande, con sei bonus track. Tre delle bonus track, \"Train of Love\", \"Give My Love to Rose\" e \"Hey Porter\", sono differenti versioni di brani gi\u00e0 presenti nell'album, mentre le rimanenti tre sono demo rari o inediti negli USA.\nDescrizione.\nIl tema centrale dell'album \u00e8 costituito dall'infelicit\u00e0 (in inglese \"blues\", aggettivo \"blue\") dovuta ad una delusione amorosa e da storie riguardanti treni o ferrovie. I brani inerenti alla prima tematica sono \"There You Go\", rassegnato discorso diretto in cui Cash si rivolge direttamente alla sua fidanzata, che lo ha lasciato per un altro uomo, accusandola di avere un cuore volubile e di saper solamente spezzare cuori e raccontare bugie, \"So Doggone Lonesome\", dove stavolta Cash, sebbene abbia tentato, non si rassegna all'addio dell'amata, e \"Goodbye Little Darlin' Goodbye\", classico country di Gene Autry e Johnny Marvin, sempre incentrato sul tema del distacco.\nI brani inerenti alla tematica treni-ferrovie sono, invece, \"The Wreck of the Old '97\", un classico che parla del disastro del vecchio '97, un treno postale famoso per la sua puntualit\u00e0 che, viaggiando ad eccessiva velocit\u00e0 per recuperare un leggero ritardo, deragli\u00f2 in occasione di una curva e cadde in un burrone ribaltando la locomotiva ed uccidendo nove delle persone che si trovavano a bordo, \"Folsom Prison Blues\", brano originale di Johnny Cash che narra di un uomo, detenuto per omicidio, che sente giungere un treno nei pressi della prigione e comincia a ripensare al perch\u00e9 ha ucciso e come sarebbe stupendo riassaporare la libert\u00e0, pur sapendo che non succeder\u00e0 mai, \"Hey Porter\", che narra di un passeggero di un treno (in realt\u00e0 lo stesso Cash di ritorno da un viaggio in Europa) impaziente di tornare a casa, \"Rock Island Line\", cover del popolare pezzo dell'artista blues Leadbelly, che narra di una storia umoristica, inventata, che prende luogo appunto sulla linea ferroviaria \"Rock Island and Pacific Railroad\" di Chicago, conosciutissima negli Stati Uniti, ed infine \"(I Heard That) Lonesome Whistle\", cover del countryman Hank Williams, che parla delle giornate vissute da un prigioniero, che hanno come comune denominatore l'odersi del fischio di un treno solitario in lontananza.\nD'altro lato i brani \"Give My Love to Rose\", dove un uomo morente chiede a colui che l'ha trovato di dire a sua moglie che l'ama, \"Blue Train\", che d\u00e0 il titolo all'album, e \"Train of Love\", che parla di un ipotetico treno dell'amore che lascia la stazione senza aver portato indietro l'amata, rappresentano una commistione dei due temi dominanti dell'album, dato che, in essi, il distacco avviene sulle ferrovie o le ferrovie sono il luogo dove si cerca distrazione e svago dalla delusione d'amore, come nel caso della title-track.\nRappresenta invece un'eccezione ad entrambe le tematiche il brano \"Come in Stranger\", dato che, in esso, non si parla di treni bens\u00ec di un vagabondo in visita in una casa che si trova sul suo cammino, dove la padrona, che aveva gi\u00e0 avuto modo di vederlo precedentemente, coglie l'occasione per confessargli il suo amore e dirgli che ha sentito la sua mancanza per tutto il tempo in cui \u00e8 stato via.\nData la scelta di brani con tematica simile, il disco viene considerato un \"concept album\"."}
{"id": "1717087", "revid": "401052", "url": "https://it.wikipedia.org/wiki?curid=1717087", "title": "Am Mellensee", "text": "Am Mellensee \u00e8 un comune di abitanti del Brandeburgo, in Germania.\nAppartiene al circondario (\"Landkreis\") del Teltow-Fl\u00e4ming (targa TF).\nStoria.\nIl comune di Am Mellensee venne creato il 1\u00ba febbraio 2002 dalla fusione dei comuni di Klausdorf, Kummersdorf-Alexanderdorf, Kummersdorf-Gut, Mellensee, Rehagen e Sperenberg.\nIl 24 marzo 2003 vennero aggregati al comune di Am Mellensee i comuni di Gadsdorf e Saalow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl territorio comunale si divide nelle 8 frazioni (\"Ortsteil\") di Gadsdorf, Klausdorf, Kummersdorf-Alexanderdorf, Kummersdorf-Gut, Mellensee, Rehagen, Saalow e Sperenberg.\nAmministrazione.\nGemellaggi.\nIl comune di Am Mellensee \u00e8 gemellato con:"}
{"id": "1717089", "revid": "3115", "url": "https://it.wikipedia.org/wiki?curid=1717089", "title": "Gro\u00dfbeeren", "text": "Gro\u00dfbeeren \u00e8 un comune del Brandeburgo, in Germania. Appartiene al circondario del Teltow-Fl\u00e4ming.\nGro\u00dfbeeren \u00e8 nota per l'omonima battaglia combattuta nel 1813.\nStoria.\nDal 1961 al 1989 il tratto di territorio comunale che confinava con Berlino fu diviso dal \"Muro\", in quanto lambiva Berlino Ovest.\nIl 31 dicembre 2001 venne annesso al comune di Gro\u00dfbeeren il comune di Diedersdorf.\nSimboli.\nI simboli comunali di Gro\u00dfbeeren sono lo stemma, la bandiera e il sigillo.\n\"Geteilt von Silber und Blau, oben rechts ein abgeschnittener gr\u00fcner Eichenzweig mit Fr\u00fcchten und links ein silbern-bordiertes, schwarzes Eisernes Kreuz; unten ein rotbewehrter, auffliegender nach ausgestreuten, goldenen Beeren schnappender silberner Schwan.\"\n\"Drei Steifen in den Farben Gr\u00fcn-Wei\u00df-Gr\u00fcn im Verh\u00e4ltnis 1:2:1 mit dem Gemein-dewappen im Mittelstreifen.\"\n\"\u00dcber dem in der Mitte des Siegels befindlichen Gemeindewappen sind dem Rund des Siegels angepasst in Gro\u00df-buchstaben untereinander die Schriftz\u00fcge \u201eGEMEINDE GROSSBEEREN\u201c und \u201eDER B\u00dcRGERMEISTER\u201c sowie unterhalb der Schriftzug \u201eLANDKREIS TELTOW-FL\u00c4MING\u201c angebracht. Die Schriftz\u00fcge ober- und unterhalb des Wappens sind durch einen kleinen Stern getrennt.\"\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.\nGeografia antropica.\nNel territorio comunale sono comprese le tre frazioni (\"Ortsteil\") di Diedersdorf, Kleinbeeren e Heinersdorf, e la localit\u00e0 abitata (\"Bewohnter Gemeindeteil\") di Neubeeren.\nAmministrazione.\nGemellaggi.\nGro\u00dfbeeren \u00e8 gemellata con:"}
{"id": "1717092", "revid": "401052", "url": "https://it.wikipedia.org/wiki?curid=1717092", "title": "Rangsdorf", "text": "Rangsdorf \u00e8 un comune di abitanti del Brandeburgo, in Germania.\nAppartiene al circondario (\"Landkreis\") del Teltow-Fl\u00e4ming (targa TF).\nStoria.\nNel 2003 al comune di Rangsdorf venne aggregato il comune di Machnow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 3 zone, corrispondenti al centro abitato di Rangsdorf e a 2 frazioni (\"Ortsteil\"):"}
{"id": "1717093", "revid": "21583", "url": "https://it.wikipedia.org/wiki?curid=1717093", "title": "Fuuma Mono", "text": " \u00e8 un personaggio dell'anime e manga \"X\" delle CLAMP. In quanto \"stella gemella\" di Kamui Shiro, \u00e8 destinato a divenire il capo della fazione opposta da quella scelta da Kamui: quando quest'ultimo sceglie di proteggere le persone a lui pi\u00f9 care divenendo un Drago del Cielo, Fuuma diventa il capo dei Draghi della Terra, coloro che desiderano la distruzione dell'umanit\u00e0 per salvare il pianeta Terra.\nA causa dell'interruzione del manga, non si sa quale tarocco sia impersonato da Fuuma, ma quasi certamente si tratta de \"Il Sole\".\nCarattere.\nIl carattere di Fuuma cambia nel corso della storia.\nNella prima parte, Fuuma si presenta come un ragazzo pacifico e taciturno, molto protettivo nei confronti di sua sorella Kotori; a causa della sua stazza, molti lo temono, ma in realt\u00e0 \u00e8 un ragazzo buono e comprensivo. Dopo il ritorno dell'amico d'infanzia Kamui a Tokyo, fa tutto ci\u00f2 che pu\u00f2 per aiutarlo, divenendo l'unica persona con il quale il ragazzo riesce ad aprirsi e confidarsi.\nNella seconda parte, Fuuma \u00e8 inizialmente freddo, sadico e violento; in seguito, il suo temperamento si placa e si mostra gentile e sorridente. Sua caratteristica \u00e8 il fatto che uccida solo chi desidera morire: risparmia, infatti, Yuzuriha Nekoi quando si mostra desiderosa di continuare a vivere; in un'altra scena, chiede ad una bambina di allontanarsi dal luogo che sta per distruggere, in quanto lei non desidera morire.\nNon si conosce il suo vero desiderio, se non per il fatto che pu\u00f2 essere esaudito solo da Kamui, il quale, per\u00f2, non ha ancora capito il proprio vero desiderio, esaudibile solo da Fuuma. Per quest'ultimo fatto, Fuuma sembra nascondere un profondo dolore, forse riconducibile alla stessa realizzazione dei desideri di entrambi.\nIl suo rapporto con Kamui \u00e8 molto ambiguo: se nella prima parte i due appaiono come amici legati da un profondo affetto, nella seconda parte, Fuuma mostra pi\u00f9 volte, nei confronti di Kamui, un comportamento ambiguo, soprattutto a livello fisico, tanto che si pu\u00f2 affermare che tali scene (eliminate nell'anime) finiscono per sfociare nello sh\u014dnen-ai.\nPoteri.\nFuuma non ha dei poteri ben definiti: oltre a poteri di psicocinesi, lo si vede distruggere un quartiere con quattro lattine e abbattere un palazzo con una semplice occhiata. \u00c8 l'unico in grado di penetrare le barriere dei Draghi del Cielo e, quando ancora non si era risvegliato come stella gemella, \u00e8 riuscito a distruggere l'illusione in cui Seishiro Sakurazukamori aveva intrappolato Kamui e Kotori.\nChi lo guarda vede, per un attimo, la persona a lui pi\u00f9 cara: \u00e8 cos\u00ec per Yuzuriha, che vede in lui Kusanagi Shiyu, \u00e8 cos\u00ec per Karen Kasumi, che vede in lui Seiichiro Aoki, \u00e8 cos\u00ec per Subaru Sumeragi, che vede in lui Seishiro. Secondo Kusanagi, il fatto che lui si annulli per somigliare alla persona pi\u00f9 cara di chi lo guarda lo porta a vivere una vita molto triste.\nAltro suo potere \u00e8 quello di conoscere i desideri delle persone e di esaudirli, di qualsiasi cosa si tratti.\nStoria.\nManga.\nFuuma viveva tranquillamente con la sua famiglia, mentre lui e sua sorella minore, Kotori, giocavano con Kamui Shiro, figlio di un'amica della loro madre. Durante uno di questi giochi, Kamui aveva affermato di voler diventare la \"moglie\" di Kotori, promettendole che l'avrebbe protetta sempre; a quel punto, Fuuma giura a Kamui che l'avrebbe protetto in ogni occasione. In seguito all'improvvisa morte di Saya, sua madre, Toru, la madre di Kamui, fugg\u00ec portando con s\u00e9 il figlio, senza che questi avesse modo di salutare Fuuma e Kotori.\nUna volta cresciuto, Fuuma vive eccellendo in tutto, sia a scuola che negli sport, (nell'anime, soprattutto nel basket). Un giorno, Kamui ritorna in citt\u00e0, ma il suo carattere \u00e8 completamente cambiato: il ragazzo \u00e8 infatti arrogante e scostante nei confronti di tutti. Fuuma ignora che il suo amico \u00e8 l'ago della bilancia fra la salvezza e la distruzione del mondo, ignora ogni cosa. La sua abilit\u00e0 viene notata per la prima volta da Yuto Kigai, quando riesce ad entrare nella barriera creata da Sorata Arisugawa; Kanoe gli apparir\u00e0 quindi in sogno e gli confider\u00e0 la realt\u00e0: lui \u00e8 la \"stella gemella\" di Kamui e, qualunque strada sceglier\u00e0 di percorrere il suo migliore amico, Fuuma dovr\u00e0 percorrere quella opposta. Gli far\u00e0 assistere agli avvenimenti che accadranno se il suo amico scegliesse di guidare i Draghi della Terra: uccider\u00e0 sua sorella Kotori. Fuuma inizialmente sembra mostrare dei dubbi; difender\u00e0 poi Kamui dagli attacchi di Seishiro salvandogli la vita, riuscendo a distruggere l'illusione del Sakurazukamori. Pi\u00f9 volte sembra cadere in una sorta di trance, nella quale cerca di rivelare a Kamui di essere la sua stella gemella.\nQuando Kamui fa la sua scelta, ossia diventare un Drago del Cielo per proteggere \"il luogo in cui Fuuma e Kotori possano essere felici\", Fuuma si risveglia come stella gemella, ferisce Kamui e uccide Kotori: la sorella, infatti, aveva inconsciamente desiderato di \"finire in pezzi\" a causa di un sogno in cui vedeva la Terra ridotta in pezzi, portandola a desiderare di essere lei a sacrificarsi per far s\u00ec che il pianeta continuasse ad esistere. Fuuma afferma quindi di non chiamarsi pi\u00f9 \"Fuuma\" ma \"Kamui\" e fugge, riunendo gli altri Draghi della Terra.\n\u00c8 colui che nel corso della storia miete pi\u00f9 vittime, tra cui sua sorella Kotori, Daisuke Saiki, Nataku e probabilmente anche Kanoe; \u00e8 anche colui che ferisce ad un occhio Subaru Sumeragi, causandogli la perdita della vista all'occhio colpito. Sar\u00e0 sempre lui, in seguito, a consegnargli l'occhio rimasto di Seishiro, avvisandolo che, accettandolo, sarebbe divenuto un Drago della Terra.\nNel momento in cui il manga si interrompe, durante la battaglia finale, Fuuma sta puntando la propria Shinken contro Kamui, pronto ad ucciderlo.\nAnime.\nIl manga si interrompe, ma la serie nell'anime continua fino alla conclusione, inventata apposta per la versione animata.\nSorata Arisugawa, per difendere l'amata Arashi Kishu, minacciata da Fuuma, muore al suo posto, non prima di aver ferito Fuuma quasi mortalmente: ritornato in forze grazie al sacrificio di Nataku, Fuuma si scontra con Kamui, che si lascia uccidere, facendo tornare Fuuma quello di un tempo.\nStranamente, nell'anime \u00e8 praticamente solo Fuuma ad attaccare i Draghi del Cielo: ad esempio, nel manga, Yuzuriha e Arashi vengono aggredite da Satsuki Yatoji, mentre nell'anime \u00e8 Fuuma a farlo.\nAltra differenza \u00e8 il fatto che, quando cerca di uccidere Yuzuriha, in soccorso di quest'ultima, nel manga, interviene Kamui, mentre nell'anime \u00e8 Kusanagi ad essere pronto ad intervenire, pur rimanendo nascosto alla vista della ragazza.\nNella seconda parte della storia, inoltre, il carattere di Fuuma \u00e8 stato notevolmente semplificato: nell'anime, difatti, Fuuma sembra come \"posseduto\" da qualcosa, mentre nel manga, in base a quanto rivelato dai pochi capitoli del volume 19 pubblicati, sembrerebbe essere pienamente cosciente delle proprie azioni.\nNell'anime \u00e8 doppiato da Junichi Suwabe nella versione originale e da Ivo De Palma nella versione italiana.\nFilm.\nNel film di X, Fuuma ha un carattere diverso: non gioca con i dialoghi, non fa distinzione fra i due gruppi. Sembra non sentire dolore. Fra tutti i personaggi \u00e8 quello che uccide il maggior numero di Draghi, sia del Cielo che della Terra.\nAlla fine, contrariamente all'anime, viene ucciso da Kamui, che rimane l'unico dei protagonisti ancora in vita.\nNel film \u00e8 doppiato da Ken Narita nella versione originale e da Ivo De Palma nella versione italiana.\nCrossover.\nUn Fuuma di un altro mondo appare anche negli OAV di Tsubasa RESERVoir CHRoNiCLE, dove in un'altra Tokyo \u00e8 a capo di un gruppo, ma questa volta comanda quelli che in X sono i Draghi del Cielo. In questo universo parallelo \u00e8 fratello di Seishiro Sakurazukamori. Anche in questa occasione il suo avversario \u00e8 Kamui, qui in veste di vampiro.\nDi professione cacciatore di tesori, Fuuma appare nell'arco di Acid Tokyo e, successivamente, nell'arco di Nihon."}
{"id": "1717107", "revid": "1214718", "url": "https://it.wikipedia.org/wiki?curid=1717107", "title": "Henry-Bonaventure Monnier", "text": "Biografia.\nDopo aver frequentato il Liceo e i laboratori di alcuni artisti (Anne-Louis Girodet-Trioson e Antoine-Jean Gros), nel 1822 si trasferisce a Londra. Ritorna in Francia cinque anni dopo.\nI suoi incontri con Alexandre Dumas, Th\u00e9ophile Gautier, Stendhal, Eug\u00e8ne Sue, Prosper M\u00e9rim\u00e9e, Eug\u00e8ne Scribe, Eug\u00e8ne Delacroix, Louis Boulanger e Honor\u00e9 de Balzac gli aprono le porte della notoriet\u00e0.\nTra il 1827 e il 1832, moltiplica le raccolte di litografie, interpretando acutamente costumi e fisionomie dei suoi contemporanei. Dalla \"grisette\" all'impiegato d'ufficio. \nNelle \"Sc\u00e8nes populaires dessin\u00e9es \u00e0 la plume\", del 1830 compare la popolare figura di \"Monsieur Prudhomme\", incarnazione del borghese parigino.\nDal 1850, si dedica essenzialmente alla scrittura e al teatro.\nOpere principali.\nRaccolte di disegni e caricature.\n.. \"Le Chasseur\""}
{"id": "1717110", "revid": "1226", "url": "https://it.wikipedia.org/wiki?curid=1717110", "title": "Domenico Riccio (Brusasorzi)", "text": ""}
{"id": "1717111", "revid": "69794", "url": "https://it.wikipedia.org/wiki?curid=1717111", "title": "Orcolat", "text": "L'Orcolat (\"orcaccio\", spregiativo del friulano \"orcul\", \"orco\") \u00e8 un mostruoso essere che la tradizione popolare indica come causa dei terremoti in Friuli. L'Orcolat \u00e8 una figura ricorrente soprattutto nei racconti della tradizione popolare. Vivrebbe rinchiuso nelle montagne della Carnia: ogni suo agitarsi bruscamente provocherebbe un terremoto.\nDopo il 1976 \u00e8 divenuto sinonimo del terremoto che colp\u00ec il Friuli in quell'anno."}
{"id": "1717112", "revid": "1226", "url": "https://it.wikipedia.org/wiki?curid=1717112", "title": "Domenico Riccio", "text": ""}
{"id": "1717116", "revid": "1573940", "url": "https://it.wikipedia.org/wiki?curid=1717116", "title": "Streptopelia", "text": "Streptopelia \u00e8 un genere di uccelli colombiformi della famiglia dei Colombidi, sottofamiglia Columbinae, noti in italiano come tortore.\nTassonomia.\nComprende le seguenti specie:\nPrincipali specie viventi sul territorio italiano sono la tortora selvatica (\"Streptopelia turtur\") e la tortora orientale dal collare (\"Streptopelia decaocto\")."}
{"id": "1717118", "revid": "2519", "url": "https://it.wikipedia.org/wiki?curid=1717118", "title": "B\u00fclow", "text": "B\u00fclow \u00e8 un comune del Meclemburgo-Pomerania Anteriore, in Germania.\nAppartiene al circondario (\"Landkreis\") di Ludwigslust-Parchim (targa PCH) ed \u00e8 parte della comunit\u00e0 amministrativa (\"Amt\") di Crivitz."}
{"id": "1717120", "revid": "1305772", "url": "https://it.wikipedia.org/wiki?curid=1717120", "title": "Discipline (Janet Jackson)", "text": "Discipline \u00e8 il decimo album di inediti della cantante statunitense Janet Jackson, pubblicato il 26 febbraio 2008 dalla Island Records.\nL'album ha debuttato alla numero 1 della Billboard 200 negli Stati Uniti, diventando il sesto album della Jackson a debuttare in cima alla classifica, e fu il suo primo album a raggiungere la numero 1 negli Stati Uniti dopo \"All for You\" del 2001, dato che i due album precedenti si erano fermati alla numero 2. \"Discipline\" and\u00f2 abbastanza bene anche in Canada, dove raggiunse la numero 3, e in Giappone e in Svizzera, dove raggiunse la 9.\nTuttavia, le vendite dell'album sono rapidamente diminuite e, a giugno, la promozione dell'album era ufficialmente terminata, portando l'artista ad abbandonare la Island Records dopo solo un album pubblicato, nonostante avesse appena firmato un contratto con l'etichetta discografica lo stesso anno.\nDescrizione.\nAntefatti.\nLa carriera di Janet Jackson aveva subito un calo nella popolarit\u00e0 a causa della sua performance all'Halftime Show del \"Super Bowl XXXVIII\" del 2004 quando, dopo un duetto con Justin Timberlake, rimase con un seno nudo in mondovisione creando grandi polemiche tra i mass media statunitensi con un conseguente boicottaggio della sua musica e dei suoi video da parte di molte radio e TV musicali. Pertanto gli album \"Damita Jo\" (2004) e \"20 Y.O.\" (2006) erano stati degli insuccessi commerciali, portando l'artista ad abbandonare la Virgin Records per firmare un nuovo contratto con la Island Records.\nProduzione.\nLasciata la vecchia etichetta, Janet Jackson decise, per la prima volta dal 1986, di non collaborare con i suoi produttori storici, Jimmy Jam &amp; Terry Lewis e di non prendere parte in prima persona alla composizione dei brani, riservandosi comunque il ruolo di produttore esecutivo e selezionando personalmente i compositori; pertanto, la Jackson \u00e8 stata attivamente coinvolta nella scelta del materiale che ha registrato e di chi lo avrebbe scritto e prodotto. Tra i cantautori e produttori commissionati per \"Discipline\" figuravano Rodney \"Darkchild\" Jerkins, Christopher \"Tricky\" Stewart, Ne-Yo, Terius \"The-Dream\" Nash e Jermaine Dupri, all'epoca compagno della cantante.\nRiguardo al titolo dell'album, la cantante spieg\u00f2 il suo significato al giornalista Larry King durante un'intervista al \"Larry King Live\" trasmessa sulla CNN il 28 febbraio 2008:\nLe canzoni.\nIn questo lavoro la cantante ha cercato di ridurre il numero di canzoni con tematiche prettamente sessuali, che avevano caratterizzato invece i precedenti \"Damita Jo\" e \"20 Y.O.\", acquisendo un atteggiamento spensierato e allegro, puntando, come ai tempi di \"All for You\", pi\u00f9 sull'elemento musicale che non su quello concettuale. Dopo aver iniziato con uno dei suoi tradizionali \"interlude\", l'album si apre col pezzo electro dance \"Feedback\", singolo di lancio, in seguito l'LP passa da una canzone electro-funk a un'altra, \"LUV\" e \"Rollercoaster\", ma viene fatto spazio per ritornare alle passate incursioni musicali, esplorate negli album precedenti, come l'amalgama euro-dance e R&amp;B di \"Rock with U\". Il disco presenta numerosi pezzi dance, come il veloce \"So Much Betta\"; una rifusione dei pezzi \"Daftendirekt\" e \"Technologic\" dei Daft Punk, contiene tracce hip hop e rhythm and blues, come il duetto con Missy Elliot \"The One\", sonorit\u00e0 tradizionali della cantante; d\u00e0 spazio poi a ballate, come \"Can't B Good\", \"Never Letchu Go\", \"Greatest Ex\" e la title-track, quasi assenti nei due dischi precedenti.\nCopertina.\nL'album usc\u00ec con due copertine differenti a seconda delle nazioni: in entrambe compare Janet Jackson vestita con un abito in vinile nero lucido, su sfondo color argento, con la scritta \"Discipline\" stampata su di un lungo guanto sul braccio destro; nella versione statunitense, sull'altro guanto compare la scritta \"Janet\", mentre in quella europea, al nome \u00e8 aggiunto il cognome \"Jackson\", che l'artista non utilizzava pi\u00f9 sulla cover di un suo album sin dai tempi di \"Rhythm Nation\" del 1989.\nPromozione.\nSingoli e videoclip.\nIl singolo di lancio fu \"Feedback\", un brano electro dance dal ritmo serrato e dalle atmosfere molto cupe. Il relativo videoclip, ambientato nello spazio, nella parte iniziale ha toni virati sul nero in armonia con le tonalit\u00e0 dell'audio.\nEntrambi furono pubblicati a dicembre 2007, due mesi prima dell'album.\nInizialmente il brano non ottenne molta attenzione, ma in seguito ad alcune esibizioni dal vivo sui canali statunitensi, conquist\u00f2 la 19\u00aa posizione nella classifica americana dei singoli. Dopo il periodo di promozione abbandon\u00f2 rapidamente la vetta, ma riusc\u00ec comunque a vendere pi\u00f9 di un milione di copie, ricevendo un Disco di platino.\nAl di fuori degli Stati Uniti, invece, ebbe un successo discreto arrivando tra le prime dieci e le prime venti posizioni in molti paesi tra i quali Belgio, Canada e Giappone.\nPoche settimane dopo, la Island Records avvi\u00f2 una strategia promozionale insolita, pubblicando a distanza di pochi giorni l'uno dall'altro ben tre singoli: \"Rock with U\", \"LUV\" e \"Can't B Good\". \"Rock with U\", il secondo estratto, fu preferito dalle radio generaliste, mentre \"LUV\" e \"Can't B Good\" furono trasmessi maggiormente dalle radio rhythm and blues. L'unico dei tre brani ad essere accompagnato da un videoclip fu \"Rock with U\", con un filmato nel quale la cantante viene ritratta in compagnia di alcuni ragazzi e ragazze, mentre esegue coreografie di danza sullo sfondo di un ambiente futuristico.\n\"Rock with U\" riscosse solo un tiepido successo nelle radio europee senza beneficiare le vendite dell'album.\nNegli Stati Uniti nessuno dei tre singoli ottenne buoni risultati, tantoch\u00e9 il disco scese a picco nella classifica totalizzando poco pi\u00f9 di 300.000 copie in un mese, ovvero come \"20 Y.O.\" nella sola settimana di lancio. In seguito a ci\u00f2, l'etichetta discografica decise di concludere definitivamente ogni tipo di promozione.\n\"Rock Witchu Tour\".\nSebbene la promozione dell'album fosse terminata a giugno, il 10 settembre 2008, con il supporto di Live Nation, la cantante si imbarc\u00f2 nel tour promozionale nordamericano \"Rock Witchu Tour\", il quinto tour della Jackson. Fu il suo primo tour in 7 anni, sin dai tempi dell\"'All for You Tour\" del 2001, e il suo tour pi\u00f9 breve, con solo 17 concerti eseguiti tutti in Nord America, dato che le restanti date giapponesi ed europee vennero tutte cancellate a causa di problemi di salute della cantante e della crisi finanziaria globale.\nAccoglienza.\nAll'uscita dell'album la critica fu piuttosto benevola: dopo le bocciature date a \"Damita Jo\" e \"20 Y.O.\", \"Rolling Stone\", per esempio, scrisse che finalmente la Jackson aveva ritrovato la freschezza di un tempo dichiarando che la cantante \u00abha abbandonato l'R&amp;B di plastica di \"20 Y.O.\" del 2006 per un marchio pi\u00f9 sexy di megapop digitalizzato\u00bb. Il critico Andy Kellman di \"AllMusic\" si lament\u00f2 \u00absulla mancanza di saggezza della cantante quando si tratta di esprimere la sua sessualit\u00e0\u00bb chiedendo simbolicamente alla Jackson, riguardo ai temi sessuali trattati nell'album, di \u00ablasciare lo stuzzicamento e l'esplicit\u00e0 alle adolescenti e alle giovani ventenni\u00bb, ma lod\u00f2 invece canzoni come \"Never Letchu Go\", \"LUV\", \"Rollercoaster\" e \"Can't B Good\" che il critico definisce \u00abinnocenti, universali e invitanti come qualsiasi altra cosa nel passato di Janet\u00bb. \"Slant Magazine\" dichiar\u00f2 che l'album \u00ab\u00e8 tutt'altro che disciplinato, ma \u00e8 anche l'album pi\u00f9 coeso di Janet da un po' di tempo a questa parte\u00bb, dando all'album per\u00f2 solo 3 stelle su 5. Il \"New York Times\" scrisse che l'album era \u00abun ritorno alla sperimentazione elettro-pop di \"Damita Jo\"\u00bb aggiungendo che \u00abquesto album dovrebbe ricordare agli ascoltatori che la signora Jackson ha contribuito a inventare il suono ibrido R&amp;B elettronico che attualmente regna nelle classifiche pop\u00bb.\nL'album debutt\u00f2 alla numero 1 negli Stati Uniti con 181.000 copie vendute, ma a fine promozione vendette solo circa 415.000 copie passando solo 14 settimane in classifica. Quando le vendite dell'album non sono riuscite a soddisfare le aspettative, la cantante ha espresso insoddisfazione nei confronti dell'etichetta, dichiarando che l'Island Records \u00abha interrotto qualsiasi promozione sull'album\u00bb dopo aver pubblicato il primo singolo, \"Feedback\". Un portavoce dell'etichetta discografica ha affermato: \u00abPurtroppo non abbiamo riscontrato i risultati che avremmo voluto con questo nuovo album. Ma rispettiamo e supportiamo Janet\u00bb. A causa di questi conflitti con l'etichetta discografica, la cantante abbandon\u00f2 la Island Records dopo aver pubblicato un solo album, decidendo da allora in poi di pubblicare album come artista indipendente.\nTracce.\nEdizioni speciali.\nDell'album vennero realizzate delle edizioni speciali con canzoni inedite e una versione cartonata con in allegato un DVD con tre documentari sulla creazione dell'album, il video di \"Discipline\" e il suo making of:"}
{"id": "1717122", "revid": "729019", "url": "https://it.wikipedia.org/wiki?curid=1717122", "title": "2 mm Kolibri", "text": "Il 2\u00a0mm kolibri (conosciuto anche come 2,7\u00a0mm Kolibri Car Pistol, oppure 2,7x9 mm Kolibri) \u00e8 stato il pi\u00f9 piccolo calibro a percussione centrale mai prodotto su scala industriale e disponibile in commercio. Fu brevettato nel 1910 ed introdotto nel 1914 da Franz Pfannl, un orologiaio austriaco, grazie al supporto finanziario di Georg Grabner. Fu progettato per essere sparato dalla pistola Kolibri, sia in versione semi-automatica, sia in versione a colpo singolo. Entrambe le pistole vennero pubblicizzate come armi da difesa.\nCaratteristiche2 mm Kolibri.\nLa cartuccia pesava 0.53 grammi (82 grani), misurava al massimo 3\u00a0mm (0,12 pollici) in sezione, e la lunghezza totale era di 11\u00a0mm (0,43 pollici). La pallottola pesava 3 grani (0,2 grammi) e la sua velocit\u00e0 di bocca era stimata in 650 fps (piedi al secondo, circa 200 m/s), per un'energia totale alla bocca di meno di 2 lsf (libbre per piede quadro, circa 4 joule).\nQuesta munizione non ebbe molto successo. Le dimensioni ridotte rendevano il maneggio e il caricamento delle singole cartucce molto difficoltoso e la pallottola era particolarmente poco potente, tanto che le pubblicazioni del tempo dichiaravano il suo potere di penetrazione nel legno di pino in un intervallo compreso fra 0,5 e 1,5 pollici (da 13 a 38 millimetri). Soffriva anche di problemi di precisione poich\u00e9 la tecnologia dell'epoca non permetteva di praticare la rigatura su canne di cos\u00ec scarso diametro e quindi alla pallottola non era impressa alcuna rotazione.\nQuesta serie di munizioni e la costruzione delle armi da parte di Franz Pfannl furono abbandonate nel 1938.\nAttualmente queste cartucce, e le armi dedicate, sono molto ambite dai collezionisti, con quotazioni per le singole cartucce di oltre 100 \u20ac e per le armi di oltre 7.000 \u20ac.\nIl 2mm kolibri nella cultura di massa.\nIl 2mm kolibri compare ed \u00e8 utilizzabile nel sparatutto in prima persona Battlefield 1."}
{"id": "1717123", "revid": "1573940", "url": "https://it.wikipedia.org/wiki?curid=1717123", "title": "Fulica gigantea", "text": "La folaga gigante (Fulica gigantea ) \u00e8 un uccello acquatico della famiglia Rallidae.\nDistribuzione e habitat.\nVive nei laghi d'acqua dolce di Argentina, Bolivia, Cile e Per\u00f9."}
{"id": "1717124", "revid": "125909672", "url": "https://it.wikipedia.org/wiki?curid=1717124", "title": "Isabella Maria di Braganza", "text": "Biografia.\nQuando suo fratello Pietro, principe ereditario, proclam\u00f2 l'indipendenza del Brasile nel 1826, poich\u00e9 l'altro fratello Michele si trovava a Vienna, sua madre la regina Carlotta Gioacchina era esiliata a Queluz e le sue sorelle maggiori, Maria Teresa di Braganza e Maria Francesca erano sposate ad Infanti spagnoli, Isabella Maria divenne Reggente del regno fino a che Pietro, recentemente incoronato imperatore del Brasile, non fosse tornato.\nCi\u00f2 accadde nel 1828 e dopo un brevissimo regno, Pietro (IV come sovrano portoghese) abdic\u00f2 in favore della figlia di sette anni Maria da Gloria, in quel periodo a Londra, con l'obbligo che sposasse lo zio paterno Michele. Ci\u00f2 non accadde e ben presto si giunse ad una guerra civile tra assolutistsi e liberali, conclusa con la vittoria di questi ultimi e l'esilio di Michele. Isabella Maria abbandon\u00f2 la vita politica e si dedic\u00f2 da quel momento in poi alle pratiche religiose. Mor\u00ec nubile a Benfica (allora non una zona di Lisbona ma solo una cittadina nelle vicinanze) il 22 aprile 1876, venendo sepolta nel Monastero di S\u00e3o Vicente de Fora.\nFu Dama di Gran Croce dell'Ordine dell'Immacolata Concezione di Vila Vi\u00e7osa, Dama degli ordini di Santa Isabella, di Maria Luisa, Dama di Gran Croce dell'Ordine Imperiale di Pietro I e Dama di Gran Croce dell'Ordine della Croce Stellata."}
{"id": "1717128", "revid": "261054", "url": "https://it.wikipedia.org/wiki?curid=1717128", "title": "Foenus nauticum", "text": ""}
{"id": "1717133", "revid": "339392", "url": "https://it.wikipedia.org/wiki?curid=1717133", "title": "7,62x51 mm", "text": ""}
{"id": "1717135", "revid": "339392", "url": "https://it.wikipedia.org/wiki?curid=1717135", "title": "5,56x45 mm", "text": ""}
{"id": "1717136", "revid": "767487", "url": "https://it.wikipedia.org/wiki?curid=1717136", "title": "Crepa padrone, tutto va bene", "text": "Crepa padrone, tutto va bene (\"Tout va bien\") \u00e8 un film del 1972 diretto da Jean-Luc Godard e Jean-Pierre Gorin. Bench\u00e9 non riconosciuto ufficialmente, \u00e8 l'ultimo lavoro nato dal Gruppo Dziga Vertov che i due animarono tra il 1969 e il 1972.\nTrama.\nIl film inizia con la sommaria presentazione di ci\u00f2 che occorre per produrre un film: una mano firma degli assegni tratti sul conto della produzione e destinati a pagare i mezzi, gli attori, la sceneggiatura, etc; poi presenta i protagonisti, una coppia in crisi d'identit\u00e0: lui, regista che non crede pi\u00f9 all'impegno politico, n\u00e9 come persona n\u00e9 come artista, tira a campare filmando lavori pubblicitari di dubbia qualit\u00e0; lei, Suzanne Dewaere, giunta a Parigi come inviata di un'emittente statunitense all'epoca del Maggio francese, \u00e8 rimasta a vivere in Francia come giornalista, e scrive r\u00e9portage senza impegno politico.\nI due si trovano loro malgrado coinvolti in una cruda vertenza sindacale; giunti alla fabbrica alimentare \u201cSalumi\u201d vengono chiusi nell'ufficio con il direttore che dovrebbero intervistare, l'italiano Marco Guidotti, che \u00e8 stato sequestrato da una parte degli operai esasperati. Il direttore racconta alla giornalista, rivolgendosi alla macchina da presa, il proprio punto di vista sul miglioramento delle condizioni di lavoro e dei salari grazie al progresso tecnico e sociale favorito da un padronato illuminato.\nSopraggiungono i militanti del sindacato CGT, contrari all'azione di forza degli operai. Anche in questo caso il sindacalista delegato si rivolge direttamente allo spettatore, guardando in macchina, per sostenere che le azioni di forza di una minoranza di lavoratori estremisti sono controproducenti per la vertenza. Riescono a far uscire i giornalisti dalla stanza chiusa, ma Guidotti tenta di fuggire, allora gli operai richiudono di nuovo tutti e tre.\nDurante la notte Suzanne esce a ascoltare il racconto delle operaie, che oltre a subire lo sfruttamento del padrone soffrono anche le grossolane \"avances\" dei colleghi e dei quadri. Tocca ai \"gauchistes\" che hanno sequestrato il direttore raccontare le proprie ragioni alla macchina da presa, e sono storie di sfruttamento e salari scarsi. Finalmente gli ostaggi vengono rilasciati, gli operai chiedono scusa a Suzanne e al marito, che accettano di parlare con loro. Per capire cosa significa lavorare in fabbrica, si cimentano a fabbricare salami insieme a loro.\nOgnuno torna al suo lavoro. L'articolo che Suzanne scrive sull'occupazione viene rifiutato dalla redazione. Lui torna ai suoi spot pubblicitari, ma comincia anche una riflessione su tutto ci\u00f2 che \u00e8 accaduto a partire dal Sessantotto, e rimette in discussione il proprio scarso impegno politico. Hanno anche problemi di coppia, Suzanne \u00e8 in crisi perch\u00e9 non vuole pi\u00f9 leggere alla radio le consuete notizie consolatorie, si rende conto di avere in comune con il marito soltanto i pasti e il letto.\nLa polizia sgombera con la forza la fabbrica occupata. Suzanne si reca in un supermercato per un servizio che, teme, sar\u00e0 di nuovo rifiutato dal suo responsabile. Qui \u00e8 testimone dell'incursione di un gruppo di ragazzi che si fanno promotori di un esproprio e incitano i clienti a uscire senza pagare, poi si scontrano con la polizia. Il film termina con Suzanne e il marito che si incontrano di nuovo in un caff\u00e8, ricominciano a parlarsi e, dice la voce fuori campo, incominciano a \u201cpensarsi storicamente\u201d.\nCritica.\nDopo gli anni dell'impegno politico che seguono il Sessantotto e della messa in discussione del sistema-Cinema, Godard e Gorin devono riconoscere che per fare un film d'avanguardia destinato non solo a un ristretto pubblico d'\u00e9lite, \u00e8 necessario impiegare capitali e vedettes di livello internazionale. Questa \u00e8 la ragione per cui accettano di fare questo film con codici produttivi e convenzioni artistiche che loro stessi hanno definito \u201cborghesi\u201d.\nI due accettano la proposta del produttore Jean-Pierre Rassam perch\u00e9 le casse del Gruppo Dziga Vertov sono vuote; entrambi subodorano che sar\u00e0 la fine di questa esperienza collettiva che portano avanti dal 1969. Riescono a imporre al produttore, che ha una relazione con Isabel Pons, membro del Gruppo, di coinvolgere anche gli altri tecnici dello Dziga Vertov.\nIl film viene girato in poco meno di sei settimane dal 17 gennaio al 23 febbraio 1972, appena Godard pu\u00f2 reggersi in piedi dopo il grave incidente automobilistico dell'anno precedente; i lavori sono stati rimandati perch\u00e9 le due star Yves Montand e Jane Fonda rifiutano di essere dirette sul set da Jean-Pierre Gorin.\nIn pi\u00f9 di un senso, si tratta davvero un \u201critorno\u201d di Godard al grande cinema, e per il pubblico \u00e8 favorito dal fatto che la protagonista sia una statunitense a Parigi come Jean Seberg nel suo primo lungometraggio, \"\u00c0 bout de souffle\" e parli francese con quell'accento straniero che lui adora (come la prima moglie del regista, Anna Karina).\nAlla ricercata \u201ctrasparenza\u201d sui meccanismi e i costi della produzione corrisponde la trasparenza teatrale della fabbrica, ricostruita negli studi \u00c9clair a \u00c9pinay-sur-Seine e ripresa in sezione per mostrare contemporaneamente sullo schermo tutti i locali disposti sui tre piani, dove si muovono in stanze diverse il direttore e i giornalisti, gli operai occupanti, i sindacalisti e gli altri operai. Al di l\u00e0 del riferimento diretto alla scenografia di \"L'idolo delle donne\" di Jerry Lewis, sembra d'obbligo il richiamo al teatro, soprattutto (e per l'ultima volta in Godard) a Bertolt Brecht: un omaggio al teatro politico che chiude non solo l'avventura del Gruppo Dziga Vertov ma fa anche calare il sipario sulle energie creative scatenate dal Sessantotto francese. L'officina viene costruita come una gigantesca casa di bambole, 30 metri di lunghezza per tre piani, la scenografia pi\u00f9 grande e costosa di Godard se si eccettua quella colossale del successivo \"Passion\".\nOriginale \u00e8 anche la scena dell'incursione al supermercato Carrefour, diretta conseguenza del lavoro di Godard sul piano sequenza portata avanti nei film pre-'68 (uno per tutti, \"Week End\"): la macchina da presa carrella avanti e indietro mantenendosi dalla parte opposta delle casse per mostrare diversi episodi che si svolgono tra gli scaffali. Il piano sequenza inizia alla prima cassa sinistra, la carrellata continua fino all'ultima cassa mostrando i clienti in coda per pagare, e Suzanne che passeggia prendendo appunti su un taccuino e domandandosi se anche il pezzo che scrive sar\u00e0 cassato. Giunta all'estrema destra, dopo l'ultima cassa, la macchina da presa rivela l'entrata degli studenti che si disperdono. Il movimento si inverte verso sinistra e indugia in corrispondenza di un militante che vende, in mezzo agli scaffali, il programma scontato del Partito Comunista Francese come se fosse un prodotto qualsiasi; i ragazzi si fermano a porgli domande che lui prende per provocazioni.\nLa carrellata continua fino al punto di partenza, a sinistra, mostrando i giovani che cominciano a gettare merci alla rinfusa nei carrelli dei clienti e li incitano a uscire senza passare dalla cassa; le cassiere guardano la scena sedute al proprio posto, la macchina da presa torna di nuovo verso destra seguendo la lunga fila di carrelli pieni fino all'orlo, poi si assiste al sopraggiungere dei poliziotti che distribuiscono manganellate e, in qualche caso, si appropriano anche di prodotti. La scena dura in totale 10 minuti, ed \u00e8 ripresa in un unico piano sequenza.\nPer l'ultima volta appare in un film di Godard, in una particina minore (una militante nella scena del supermercato), la sua seconda moglie Anne Wiazemsky, dalla quale vive separato (divorzieranno solo nel 1979). Al di l\u00e0 di questa ultima testimonianza, \"Tout va bien\" rimane un'allegoria della sinistra che giunge alla sua fine dopo la stagione del Maggio francese."}
{"id": "1717140", "revid": "216739", "url": "https://it.wikipedia.org/wiki?curid=1717140", "title": "5,45x39 mm", "text": ""}
{"id": "1717142", "revid": "66387", "url": "https://it.wikipedia.org/wiki?curid=1717142", "title": "7.63 mm Mauser", "text": ""}
{"id": "1717157", "revid": "79968", "url": "https://it.wikipedia.org/wiki?curid=1717157", "title": "Porto d'armi", "text": "Con porto d'armi (pi\u00f9 formalmente licenza di porto d'armi) si indica una speciale autorizzazione, rilasciata dalle autorit\u00e0 statali competenti in materia, concessa ai privati cittadini al fine di consentire l'acquisto, la detenzione e il porto di armi.\nCaratteristiche generali.\nI requisiti per il rilascio comprendono particolari caratteristiche del soggetto (ad esempio assenza di condanne penali) e/o particolari circostanze, come ad esempio in caso di autodifesa. Esso \u00e8 necessario se non si vuole incorrere nella sanzioni previste dalla legge, come ad esempio nella fattispecie del reato di porto abusivo di armi o possesso illegale di armi, sanzionata da paese a paese in modo diverso.\nNel mondo.\nItalia.\nDal punto di vista formale, si distingue tra \"licenza di detenzione di armi\" e \"licenza di porto di armi\": una quindi relativa alla detenzione e una al porto, quest'ultima necessaria per il porto o trasporto delle armi al di fuori della propria abitazione. La prima include anche l'autorizzazione necessaria (nulla osta) per poter procedere all'acquisto di tutte le comuni armi da sparo. La normativa principale sulla legislazione italiana sulle armi \u00e8 costituita dal TULPS e dalla legge 18 aprile 1975, n. 110.\n\u00c8 necessario anzitutto non essersi dichiarati obiettori di coscienza al servizio militare in Italia, salvo nel caso di rinuncia a tale status. Le autorizzazioni al porto sono rilasciate dalla questura per quanto riguarda le armi lunghe, mentre quelle per le armi corte (rivoltella, pistola e bastoni animati con lama di lunghezza non inferiore a 65 centimetri) la competenza \u00e8 della prefettura, in ogni caso si tratta di due licenze diverse. I documenti richiesti, per ottenere le autorizzazioni di detenzione e porto, sono gli stessi ma il nulla osta di acquisto permette il solo acquisto degli oggetti richiesti e viene trattenuto dall'armiere all'atto dell'acquisto stesso. La durata dell'autorizzazione varia a seconda della tipologia: ad esempio, per uso sportivo e caccia ha validit\u00e0 di 5 anni, \u00e8 rinnovabile e permette l'acquisto di armi e munizioni per tutto il tempo della sua validit\u00e0.\nLa custodia delle armi, nonch\u00e9 il trasporto, \u00e8 regolato in modo diverso a seconda del tipo di licenza che si possiede, \u00e8 comunque necessario che si utilizzino opportune cautele per evitare l'accesso alle armi a determinate categorie di soggetti; pertanto il legittimo proprietario non pu\u00f2 fare impugnare l'arma a minorenni o incapaci n\u00e9 a persone non abilitate a farlo. Armi, munizioni e polveri da sparo si possono acquistare unicamente se si \u00e8 in possesso di una licenza di acquisto (nulla osta) o un porto d'armi. Si possono acquistare (nel tempo) armi e munizioni in quantit\u00e0 desiderata per soddisfare le proprie esigenze, in numero limitato armi e munizioni (ovvero n. 3 armi comuni da sparo, n. 12 armi sportive, infiniti fucili da caccia; munizioni e polvere fino a un massimo di 5\u00a0kg di polvere complessiva) - che devono sempre e comunque essere dichiarate alle autorit\u00e0 competenti - nonch\u00e9 tipi di polveri che in caso di controllo disposto dalle autorit\u00e0 (da effettuarsi a loro discrezione), deve rispettare alcuni limiti di legge.\nIn generale vi sono specifiche disposizioni per gli appartenenti alle forze di polizia italiane, come ad esempio il porto senza licenza per difesa personale nei casi previsti nel caso dall\u2019art. 73 del R.D. 6 maggio 1940 n. 635.\nStati Uniti d'America.\nNegli USA la costituzione prevede come diritto la possibilit\u00e0 per il cittadino di possedere delle armi, a stabilirlo \u00e8 il II emendamento della Costituzione degli Stati Uniti d'America mentre la vendita e la produzione e il porto di armi da fuoco sono regolate, a livello federale, da una serie di leggi, il \"National Firearms Act\" del 1934, il \"Federal Firearms Act\" del 1938 e il \"Gun Control Act\" del 1968 (quest'ultima che abol\u00ec la legge del 1938) e il \"Firearms Owners Protection Act\" del 1986.\nIn ogni caso, la disciplina del porto varia in ogni stato federato degli Stati Uniti d'America, ad esempio in molti stati \u00e8 possibile circolare con un'arma nascosta (il cosiddetto \"concealed carry\"). Il \"Gun Control Act\" prevede alcune limitazioni in casi particolari, e l'obbligo del possesso di licenza (la \"Federal Firearm Licence\") e il pagamento di imposte; per alcuni tipi di armi (ad esempio fucili d'assalto) sussiste il divieto d'acquisto di pezzi importati, e comunque se non fabbricati secondo i criteri previsti dalla legge del 1968.\nIl 5 gennaio 2016 il Presidente Barack Obama annunci\u00f2 l'emanazione di un decreto presidenziale, che dispone l'assunzione di 200 nuovi agenti dell'ATF (\"Bureau of Alcohol, Tobacco, Firearms and explosives\"), l'Agenzia Federale preposta al controllo delle armi, lo stanziamento di 500 milioni di dollari per i controlli sulla salute mentale degli acquirenti, verifiche obbligatorie preventive su precedenti penali e condizione psico-fisica di chi intende acquistare armi e dei venditori, e l'estensione di tali verifiche anche agli acquisti online e ai commercianti sul web."}
{"id": "1717158", "revid": "339392", "url": "https://it.wikipedia.org/wiki?curid=1717158", "title": "Maria Ludovica di Borbone-Napoli", "text": ""}
{"id": "1717159", "revid": "15425848", "url": "https://it.wikipedia.org/wiki?curid=1717159", "title": "Tanumshede", "text": ""}
{"id": "1717162", "revid": "1605525", "url": "https://it.wikipedia.org/wiki?curid=1717162", "title": "Bonifazio Asioli", "text": "Biografia.\nAsioli nacque nell'allora Principato di Correggio (oggi provincia di Reggio Emilia) da Quirino, orologiaio, e Benedetta Giovannelli in una nota famiglia di artisti: il fratello Giuseppe (1783-1845) era valente incisore, cultore di musica e suonatore di cembalo; un altro fratello, Luigi, era un notissimo pianista e maestro di musica a Londra, dove si spense ancor giovane nel 1816. Il figlio del fratello Giuseppe, Luigi (1817-1877) che ricevette il nome dello scomparso Luigi, fu valente pittore; un altro fratello, Giovanni, era un rinomatissimo suonatore d'organo.\nLa precoce predisposizione alla musica si manifest\u00f2 quando a cinque anni suon\u00f2 a memoria su un piccolo organetto che il padre, meccanico orologiaio, aveva per lui costruito, una suonatina che aveva ascoltato durante la messa. L'episodio sugger\u00ec al padre Quirino di trovare al figlio un maestro che trasmettesse i primi rudimenti della musica; fu quindi trovato tal Giovanni Battista Lanfranchi da Pomponesco, Mantova, maestro che si dimostr\u00f2 mediocre. Il giovane Bonifazio crebbe quindi senza una solida base musicale teorica e, dotato di eccellente orecchio, dall'et\u00e0 di otto anni scriveva Messe; nel 1778 compose una \"Messa a 3 parti\" per orchestra e una \"Messa a 4 parti\" in mi-bemolle che dirsse egli stesso nella chiesa di San Quirino a Correggio. Vista l'abilit\u00e0 dell'Asioli nello scrivere musica sebbene senza basi teroche, il Comune di Correggio raccolse il denaro per inviare il giovane Bonifazio a Parma come allievo di Angelo Morigi, direttore dell'orchestra di Corte e autore di un trattato di contrappunto; continu\u00f2 gli studi a Venezia, a Ferrara e a Bologna dove per qualche mese fu allievo di padre Martini.\nIl 14 marzo 1786 fu nominato maestro di cappella a Correggio. Fu autore di opere teatrali (\"La Contadina vivace\", \"La volubile\", \"La discordia\", \"Il ratto di Proserpina\", ecc.); eccelse tuttavia nelle composizioni sacre (numerose messe, antifone, litanie, mottetti, ecc.) e strumentali (cinque sinfonie, musica da camera, sonate per vari strumenti, ecc.).\nNel 1808, durante il Regno d'Italia napoleonico, fu fondato con decreto del 18 settembre 1807 firmato dal vicer\u00e9 Eugenio di Beauharnais il primo \"R. Conservatorio di Musica\" d\u00ec Milano, l'attuale conservatorio \"Giuseppe Verdi\": Asioli, uno dei pi\u00f9 grandi precettori dell'epoca, fu chiamato a coprirne le cariche unificate di Direttore, Maestro di Composizione e Censore. Mantenne la carica fino alla caduta del Regno nel 1814 quando fu licenziato dal restaurato governo austriaco \"perch\u00e9 straniero\". Fra i suoi allievi vi fu Carlo Evasio Soliva. Scrisse anche trattati di teoria musicale e manuali didattici\nA lui \u00e8 intitolato il teatro comunale di Correggio.\nComposizioni.\nOpere.\nPer l'elenco completo delle opere si veda quanto scritto da Antonio Coli in \"Vita di Bonifazio Asioli da Correggio compilata da D. Antonio Coli e seguita dall'elenco delle opere del medesimo\" (Milano, Ed. Giovanni Ricordi, 1834).\nAltro.\nCompose molta musica sacra (tra cui dieci messe, cinque \"Magnificat\", quattro \"Te Deum\", sette \"Tantum ergo\", salmi, inni, mottetti), varia musica vocale da camera (\"Il ciclope\", 1787; \"Il nome\", testo di Pietro Metastasio, 1795; \"Il consiglio\", \"La scusa\", \"La primavera\", 1808; duetti, cavatine, arie e molto altro), pezzi strumentali (nove sinfonie, tra cui la \"Sinfonia campestre\" del 1815; concerti, balletti, divertimenti e altro), musica da camera e per pianoforte."}
{"id": "1717167", "revid": "1005847", "url": "https://it.wikipedia.org/wiki?curid=1717167", "title": "Stefano De Lillo", "text": "Biografia.\nNato a Roma il 9 aprile 1962, coniugato con 3 figli. Laureato in Medicina e Chirurgia con lode presso l'Universit\u00e0 Cattolica del Sacro Cuore di Roma nel 1987. Nel 1991 si \u00e8 specializzato con lode in Cardiologia e successivamente, nel 1996, in Medicina dello Sport.\nNelle elezioni comunali a Roma del 1989 e a quelle del 1993 \u00e8 stato eletto consigliere della XVIII (poi XIII) Circoscrizione, ma per un'irregolarit\u00e0 amministrativa, poi sanata, non ha ottenuto subito la nomina a consigliere regionale del Lazio. Nel 2000 \u00e8 arrivata la carica di consigliere regionale della Regione Lazio ed \u00e8 stato Presidente della Commissione Trasporti, Lavori Pubblici, Viabilit\u00e0 nonch\u00e9 membro delle Commissioni Sanit\u00e0 e Affari Sociali.\nNel 1997 \u00e8 stato eletto consigliere comunale di Roma. Nel 2005 \u00e8 stato nuovamente eletto consigliere regionale del Lazio ed \u00e8 stato membro dell'Ufficio di Presidenza del Consiglio Regionale e Vicepresidente della Commissione Sanit\u00e0.\n\u00c8 stato coordinatore provinciale di Forza Italia e responsabile regionale dei Club Forza Italia.\nNel 2008 \u00e8 stato eletto Senatore della Repubblica nelle liste del Popolo della Libert\u00e0. Durante la XVI legislatura del Senato della Repubblica \u00e8 stato membro della 12\u00aa Commissione permanente \u2013 Igiene e Sanit\u00e0; membro della Commissione parlamentare di inchiesta sull'efficacia e l'efficienza del Servizio Sanitario Nazionale, membro della Commissione parlamentare per le questioni regionali, membro della Commissione parlamentare per l'indirizzo generale e la vigilanza dei servizi radiotelevisivi, membro della 7\u00aa Commissione permanente \u2013 Istruzione Pubblica \u2013 Beni Culturali, membro della Commissione parlamentare per l'infanzia e l'adolescenza.\nNel 2010 \u00e8 stato coinvolto nella cosiddetta \"Parentopoli ATAC\", per l'assunzione della moglie Claudia Cavazzuti come responsabile dell'Area Normativa e Disciplina dell'azienda di trasporti comunale romana. Un fratello del Sen. De Lillo, Giuseppe, gi\u00e0 candidato nelle liste del PDL alle elezioni regionali del Lazio del 2010 \u00e8 risultato essere stato assunto nella segreteria del sindaco di Roma Gianni Alemanno con un contratto biennale di \u20ac 31.535,03 lordi annui dal 01/01/2008 al 31/12/2010."}
{"id": "1717170", "revid": "287204", "url": "https://it.wikipedia.org/wiki?curid=1717170", "title": "Cinesica", "text": "La cinesica (dal greco \"kinesis\", movimento) \u00e8 la scienza che studia il linguaggio del corpo. Il termine cinesica venne ideato dall'antropologo americano Ray Birdwhistell negli anni cinquanta del XX secolo. \nLo zoologo Desmond Morris defin\u00ec il gesto come \nUn osservatore attento noter\u00e0 infatti una discordanza se il linguaggio del corpo e le parole pronunciate non sono sulla stessa \u201dlinea d'onda\u201d, cio\u00e8 in accordo.\nStoria della cinesica.\nIl linguaggio corporeo \u00e8 stato studiato approfonditamente solo dagli anni sessanta, sebbene studiosi di antropologia sociale ritengano che fosse gi\u00e0 presente nella preistoria per sopperire alla mancanza del linguaggio verbale. Gi\u00e0 Charles Darwin aveva intuito l'importanza di questo tipo di comunicazione. Nel 1872 pubblic\u00f2 \"L'espressione delle emozioni nell'uomo e negli animali\". Quest'opera diede la nascita alle moderne ricerche sulle espressioni facciali. Con gli anni tutte le teorie proposte da Darwin furono confermate mediante studi scientifici.\nNel 1971, Albert Mehrabian, studioso di psicologia sociale alla University of Los Angeles (UCLA), \u00e8 stato uno dei primi ad interessarsi all'efficacia dei messaggi verbali e non verbali ed ha elaborato un modello valido tutt'oggi. Il suo studio evidenzia i tre elementi alla base di qualunque atto di comunicazione: il linguaggio del corpo, la voce e le parole. Quando i tre elementi non sono allineati e congrui gli uni con gli altri, noi percepiamo il significato di ogni messaggio che ci giunge in questa percentuale:\nQuindi, quando un linguaggio non \u00e8 allineato per qualche motivo, menzogna, disagio o altro, il 93% di un nostro messaggio viene segnalato dal nostro corpo e non dal significato puro delle nostre parole.\n\u00c8 stato riscontrato che parte del linguaggio corporeo \u00e8 universale, ad esempio ogni cultura adotta la stessa mimica facciale per esprimere in modo spontaneo le emozioni principali (rabbia, tristezza, paura, ecc.), per cui si pensa che siano gesti geneticamente prestabiliti da spinte evolutive derivate dal nostro passato animale. Per esempio scoprire i denti e dilatare le narici sono gesti universali per avvertire che siamo pronti ad attaccare o a difenderci; la dilatazione delle narici ci porta ad iperossigenare prima dello scatto. Un altro esempio \u00e8 il gesto delle \u201cspallucce\u201d normalmente tradotto con \"non si sa quello che l'interlocutore sta domandando\". Questo gesto pu\u00f2 essere diviso in tre componenti:\nLeggere e comprendere il linguaggio corporeo.\nPer decifrare il linguaggio corporeo James Borg ed Allan Pease hanno proposto la \u201cregola delle tre c\u201d:\nLa fisiologia del linguaggio corporeo.\nIl linguaggio del corpo deriva dai nostri pensieri ovvero:\nUn pensiero negativo crea emozioni negative che innescano reazioni fisiche e che quindi portano ad un comportamento che esprime tale stato d'animo.\nL'area corticale del cervello crea i pensieri attivando i neuroni che portano il messaggio fino al sistema limbico addetto alle emozioni. Qui il messaggio viene portato al surrene. Esso stimola organi che immettono sostanze che, raggiunta l'ipofisi, attivano la produzione di ormoni dello stress fra cui la noradrenalina, l'adrenalina e alcuni corticosteroidi.\nQuesti ormoni causano numerose sensazioni di disagio fra cui:\nGli effetti degli ormoni dello stress si verificano anche sul cervello.\nGli ormoni dello stress alterano la normale trasmissione neuronale con conseguente mancanza di lucidit\u00e0 e difficolt\u00e0 a ricordare le cose.\nI neurotrasmettitori sotto la presenza degli ormoni dello stress interferiscono con le trasmissioni delle informazioni al cervello. Inoltre la scarsa mancanza di ossigeno dovuta all'irregolarit\u00e0 respiratoria riduce l'apporto dell'ossigeno stesso al cervello, facendone perdere l'efficienza.\nParti del corpo.\nGli occhi.\nLo stato di eccitazione porta ad una dilatazione della pupilla di quattro volte superiore al normale. Al contrario, in uno stato d'animo negativo la pupilla si restringe.\nEckhard Hess, ex direttore del dipartimento di psicologia della University of Chicago ed uno dei primi studiosi a dedicarsi alla pupillometria, ha scoperto una correlazione tra dimensione della pupilla e stato di attenzione generale di un soggetto. Questa aumenta quando c'\u00e8 qualcosa di stimolante. Hess ha scoperto che le pupille degli eterosessuali si dilatano alla vista di modelli del sesso opposto e si contraggono quando vedono un individuo dello stesso sesso. L'aumento della dimensione pupillare \u00e8 anche correlato all'attivit\u00e0 mentale del \u2018problem solving\u2019 e che ha il suo massimo picco quando il soggetto trova la soluzione. L'allargamento e il restringimento della pupilla ci \u00e8 inconsciamente noto, infatti noi in uno sguardo cerchiamo i segnali della pupilla per capire le reazioni positive o negative; tradizionalmente gli occhi con l'iride pi\u00f9 chiara piacciono di pi\u00f9 perch\u00e9 si riesce a notare meglio l'allargamento e il restringimento pupillare.\nContrariamente a quanto si pensa, la maggior parte di noi \u00e8 convinta che chi mente volga gli occhi altrove. \nStudi del professore Paul Ekman della University of California rivelano che molti truffatori utilizzano questa tecnica al contrario, e mentono abusando del contatto oculare. Un esperimento condotto nel corso di un seminario da James Borg, psicologo del lavoro specializzato in comunicazione interpersonale, ha rivelato quanto sia diffusa questa ovviet\u00e0.\nAd una donna \u00e8 stato dato un mazzo di carte da gioco e le \u00e8 stato chiesto di mentire sporadicamente al relatore circa il loro valore. Egli si \u00e8 accorto delle menzogne proprio in base allo sguardo prolungato che essa gli rivolgeva quando mentiva, con evidente intento di dimostrarsi sincera.\nJames Borg sostiene che quando si dice il falso il battito palpebrale pu\u00f2 aumentare, questo perch\u00e9 nella menzogna si produce un'accelerazione a livello fisiologico.\nLe microespressioni.\nIl sistema FACS (Facial Action Coding System) codifica tutte le contrazioni muscolari che compongono le espressioni del volto (pi\u00f9 di 10.000 in totale); quando queste si manifestano e svaniscono nell'arco di una frazione di secondo (fino a 1/25 di secondo) sono definite come \u201cMicroespressioni\u201d. Emozioni sincere innescano reazioni immediate che automaticamente esprimiamo come espressioni del volto; queste poi vengono bloccate consciamente nel tentativo conscio di controllarsi, ma con un lieve ritardo che provoca una fuga di informazioni. Queste microespressioni fulminee possono essere viste con strumenti dotati di fermo immagine o di \"ralenti\", data la loro velocit\u00e0, oppure a occhio nudo da persone opportunamente addestrate.\nIl sorriso.\nAll'inizio del diciannovesimo secolo Guillaume Benjamin-Amand Duchenne studi\u00f2 la muscolatura facciale dell'uomo conducendo esperimenti su persone paralizzate o su ghigliottinati. Individu\u00f2 cos\u00ec due gruppi di muscoli responsabili del sorriso: il grande zigomatico e l'orbicolare dell'occhio. \nI primi collegano gli zigomi ai lati della bocca e contraendosi svolgono un trazione laterale su di essa facendo salire le guance e determinando l'esposizione dei denti, i secondi circondano l'occhio.\nLo studioso not\u00f2 che i primi muscoli sono volontari mentre i secondi non possono essere controllati volontariamente. Successivi studi ulteriori hanno puntualizzato che in realt\u00e0 solo una parte del muscolo \"orbicularis oculi\" \u00e8 involontario e che una piccola percentuale di persone \u00e8 comunque in grado di contrarlo volontariamente. Questo \u00e8 uno dei punti di partenza da cui il professor Paul Ekman della University of California e Wallace V. Friesen della University of Kentucky hanno messo a punto un sistema di codificazione dei movimenti facciali. I veri sorrisi sono generati dalla parte inconscia del cervello e quindi sono automatici. I due professori hanno cos\u00ec creato il sistema di codifica delle espressioni facciali (FACS), un sistema di decodificazione dei movimenti facciali, dando al sorriso spontaneo il nome di \u201csorriso di Duchenne\u201c in onore all'operato del neurofisiologo francese.\nIl sorriso denota sottomissione, comunica il messaggio: \u201dnon sono una minaccia\u201d. E nell'uomo in particolare comunica un invito ad accettarci a livello personale.\nAltra caratteristica del sorriso \u00e8 che quando lo vediamo siamo chimicamente predisposti a ricambiarlo. Ruth Campbell docente all'universit\u00e0 College London ritiene che questo sia dovuto ai neuroni specchio che determinano una reazione immediata di imitazione.\nUna capacit\u00e0 del sorriso \u00e8 quella di attivare le endorfine che alleviano lo stress, esercitano un effetto tranquillante e rafforzano le difese immunitarie. Quindi siamo attratti dai volti sorridenti che influenzano il sistema nervoso e nello stesso modo tendiamo a schivare i soggetti che hanno gli angoli della bocca rivolti verso il basso, tipici di chi \u00e8 infelice o infuriato.\nLe mani.\n\u00c8 scientificamente provato che il cervello ha maggiori connessioni con le mani che con qualsiasi altra parte del corpo.\nSfregare i palmi \u00e8 sintomo di un'aspettativa allettante e la sua velocit\u00e0 indica quanto beneficio si otterr\u00e0. Pi\u00f9 le mani andranno veloci pi\u00f9 beneficio andr\u00e0 ad un ipotetico interlocutore, pi\u00f9 queste andranno lente pi\u00f9 il beneficio andr\u00e0 a chi compie il gesto.\nLe mani a guglia sono un gesto che viene comunemente adottato dai superiori quando danno istruzioni ai subalterni, \u00e8 un comune gesto di autocompiacimento e di arroganza.\nI pollici in mostra sono sintomo di sicurezza in se stessi, possono uscire dalle tasche, possono essere mostrati mentre si incrociano le mani, segno che stravolge il significato comune delle braccia incrociate.\nIl toccarsi o stropicciarsi il naso, la bocca, grattarsi il collo oppure l'orecchio in relazione ad altri segnali corporei, possono generalmente essere indizi di menzogna, una volta verificato che non fanno parte della normale gestualit\u00e0 del soggetto. \nLa Smell and Taste Treatment and Research Foundation of Chicago ha scoperto che quando si mente si liberano catecolamine, sostanze che determinano il gonfiore dei tessuti nasali. Grazie a telecamere interne gli scienziati hanno dimostrato che quando si mente la pressione sale e l'afflusso di sangue aumenta portando ad un formicolio del naso e quindi alla conseguente sensazione di prurito in tale zona. \nSono molti i movimenti del corpo espressi dalle mani, fra questi uno dei meno palesi ma di grande efficacia \u00e8 quello dei palmi. I gesti pi\u00f9 comuni del palmo sono:\nAllan Pease, psicoterapeuta esperto in comunicazione e linguaggio del corpo, ha condotto un esperimento con otto diversi oratori. Questi hanno tenuto una serie di discorsi di una decina di minuti ciascuno con un pubblico sempre diverso. Agli oratori \u00e8 stato chiesto di usare questi tre gesti durante i loro discorsi. Dallo studio \u00e8 emerso che gli oratori che usavano maggiormente i palmi verso l'alto hanno ottenuto 84% dei consensi da parte del pubblico, il 52% invece quando pronunciavano il medesimo discorso tenendo i palmi verso il basso e solo il 28% quando usavano il pugno chiuso con il dito puntato. Infatti tradizionalmente il palmo \u00e8 un gesto non minaccioso e indica la mancanza di armi (questo gesto si \u00e8 poi evoluto nel palmo sul cuore, usato nei giuramenti). Il palmo rivolto verso il basso indica un gesto di autorit\u00e0 e pu\u00f2 addirittura scatenare gesti di antagonismo (il gesto pi\u00f9 famoso \u00e8 il saluto nazista durante il Terzo Reich). Infine la mano chiusa con il dito puntato \u00e8 un pugno in cui il dito viene usato come mazza, ed \u00e8 uno dei gesti pi\u00f9 irritanti che si possano usare.\nLa stretta di mano \u00e8 un altro gesto importante. Questa risale alle trib\u00f9 primitive che quando si incontravano si davano la mano per mostrare che non nascondevano nulla. Nell'antica Roma si nascondevano spesso i pugnali nelle maniche e questo gesto, in questo periodo allungato alla presa degli avambracci, veniva attuato per tutelare la propria incolumit\u00e0. Ancora oggi la stretta di mano \u00e8 un'usanza per salutare persone ed \u00e8 rivelatore di predominio, sottomissione e uguaglianza a seconda della potenza della stretta stessa.\nLe braccia.\nIl 15% delle connessioni nervose totali va alle braccia.\nNasconderci \u00e8 un gesto che comunemente facciamo fin dall'infanzia, un bambino sgridato va a nascondersi dietro le gambe della mamma. Crescendo questo comportamento si affina e verso i sei anni iniziamo gi\u00e0 ad adottare le braccia incrociate come forma di difesa. Nell'adolescenza il gesto viene espresso con le gambe ed infine nell'et\u00e0 adulta incrociamo solo un braccio per creare una barriera fra noi e il soggetto della nostra preoccupazione. Di solito le braccia vengono incrociate all'altezza del cuore o dei polmoni aree che riteniamo vitali e quindi pi\u00f9 delicate.\nUna posizione \u00e8 quella della \u201cpresa delle braccia\u201d in cui le mani afferrano le braccia per sostenere e coprire al contempo la parte inferiore del corpo. Questa posizione \u00e8 un modo di trarre conforto e riecheggia gli abbracci materni. Una variante a questa posizione \u00e8 quella fatta con un solo braccio che va ad afferrare l'incavo del gomito, il significato \u00e8 sempre quello di rassicurazione.\nQuesti sono noti come gesti di auto conforto, gesti dislocati che il soggetto applica a se stesso.\nLe insicurezze invece sono manifestate con altri movimenti comuni come quello di toccarsi il braccialetto, l'orologio, sistemarsi i gemelli, giocherellare con la cartellina o la borsetta e qualsiasi altro gesto che porti involontariamente a creare una barriera difensiva.\nAnche quando si \u00e8 seduti si ricorre a queste \u201cbarriere\u201d, talvolta create anche dalle braccia stesse. Chi invece sta seduto dritto con le braccia lungo i braccioli della sedia d\u00e0 un'impressione di sicurezza, potere e d\u00e0 un'immagine di forte integrit\u00e0.\nLe gambe.\nNell'uomo le gambe si sono evolute per due funzioni principali, aiutarci a prendere cibo e scappare dai pericoli. Queste due funzionalit\u00e0 sono insite nel nostro cervello anche se in maniera inconscia. Le gambe vanno quindi a rivelare dove una persona voglia andare.\nCi sono quattro posizioni principali in cui si possono mettere le gambe partendo da una posizione eretta.\nIl corpo.\nCome il corpo \u00e8 orientato rispetto ad un'altra persona \u00e8 indice del suo stato d'animo e delle sue decisioni nell'immediato futuro.\nQuando due animali vogliono attaccare si pongono uno di fronte all'altro, posizione di aggressione. Quando invece questi vogliano solo studiarsi a vicenda si accosteranno l'uno a lato dell'altro in una posizione non aggressiva.\nLa medesima cosa accade nell'uomo. Una posizione aperta \u00e8 quella di due persone che parlano orientando il corpo a 45\u00b0 l'uno dall'altro, formando cos\u00ec un angolo di 90\u00b0. Una posizione viene percepita aggressiva quando un soggetto si pone di fronte sebbene l'altro sia orientato a 45\u00b0. In questo modo si creer\u00e0 un atteggiamento di circospezione che non favorir\u00e0 di certo il dialogo.\nDa seduti si verificano gli stessi eventi, se due persone sono interessate l'una all'altra incroceranno le gambe nella medesima direzione mentre, se l'interesse non \u00e8 corrisposto uno avr\u00e0 facilmente le gambe orientate verso una via di fuga.\nLa prossemica.\nLa prossemica (ulteriore canale della CNV assieme alla paralinguistica, la digitale/aptica, e olfattiva), a differenza della cinesica che studia la gestualit\u00e0 del corpo, \u00e8 lo studio del comportamento spaziale. Esistono molti libri e articoli sulla territorialit\u00e0 animale, il leopardo ha un suo territorio che va dagli 8 ai 63\u00a0km quadrati segnalato con odori come segnale di possesso. Si \u00e8 scoperto che anche l'uomo ha e difende un suo territorio.\nEdward Hall, antropologo statunitense, \u00e8 stato uno dei primi a studiare le esigenze spaziali dell'uomo. Questa branca, creata da Hall agli inizi degli anni sessanta si chiama prossemica. Il territorio \u00e8 anche definito quell'area o zona che circonda una persona e che pu\u00f2 essere definita come una sua estensione. Questa zona negli animali dipende dalla popolazione presente, l'area del leopardo varier\u00e0 a seconda della presenza di altri della sua specie in quell'area. Lo stesso vale per l'uomo che si porta dietro un territorio proprio di spazio noto come spazio personale. I giapponesi, a causa dei problemi dovuti al sovraffollamento, avranno uno spazio personale diverso da un'altra popolazione abituata a maggiori spazi. \nLo spazio personale medio degli stati come Europa, Nord America, Australia, Nuova Zelanda, \u00e8:\nLe differenze culturali influenzano molto il nostro spazio personale. \nAd esempio i giapponesi hanno spazi inferiori rispetto ad altre culture. In una conversazione con un inglese un giapponese automaticamente si porterebbe alla distanza che \u00e8 solito usare con i suoi connazionali. L'inglese, dato che ha uno spazio personale maggiore, potrebbe essere infastidito dal suo comportamento e, arretrando, si porterebbe alla distanza che \u00e8 solito avere con i suoi compatrioti.\nQuesto \u00e8 alla base di molti luoghi comuni che vedono gli asiatici come persone aggressive e indiscrete e gli inglesi come persone fredde, distaccate e scostanti.\nAl volante molte persone trasformano la macchina in un luogo protettivo e, date le notevoli dimensioni del veicolo, lo spazio personale tende ad aumentare notevolmente. Per questo un guidatore reclama uno spazio personale che va dagli 8 ai 10m.\nDifferenze culturali.\nPaul Ekman della university of California ha esposto un campione di fotografie ritraenti numerosi stati d'animo a ventuno soggetti di diverse culture e nazionalit\u00e0. Nella maggior parte dei casi i soggetti di una stessa cultura hanno riconosciuto i medesimi stati d'animo.\nQuesto non vuol dire che non esistano differenze culturali; tedeschi e britannici sono abituati a non gesticolare mentre parlano. Dalle ricerche di Allan Pease condotte in quarantadue paesi \u00e8 emerso che i nordamericani e i britannici sono i popoli meno sensibili culturalmente. L'84% dei nordamericani non hanno infatti il passaporto, anche George Bush ha richiesto il passaporto dopo essere diventato presidente. I britannici invece viaggiano molto ma sono reticenti ad adottare le abitudini culturali degli altri paesi, infatti si aspettano che gli altri parlino inglese e usino sempre il loro linguaggio corporeo.\nL'abitudine di soffiarsi il naso con un fazzoletto \u00e8 prettamente occidentale, mentre gli orientali non la adottano, limitandosi a soffiarsi soltanto il naso. L'abitudine europea \u00e8 dovuta al diffondersi della tubercolosi. Questa malattia, mortale all'epoca, si diffondeva per via aerea, pertanto i governi presero provvedimenti esortando i cittadini a soffiarsi il naso con un pezzo di stoffa.\nUn gesto che ha molte interpretazioni \u00e8 quello del dito indice e medio alzati. Grazie a Churchill nella seconda guerra mondiale questo gesto significava vittoria se il palmo era rivolto verso l'interlocutore. Quando invece a essere rivolto verso l'interlocutore era il dorso, diventa di spregio. Il gesto risale al periodo in cui agli arcieri inglesi catturati venivano mozzate queste due dita, indispensabili per lanciare le frecce contro l'avversario. La massima vergogna per un arciere era quindi quella di avere l'indice e il medio tagliati e quindi di non essere pi\u00f9 in grado di tirar frecce. La \u201cV\u201d fu quindi usata come gesto di spregio ad indicare al nemico che gli arcieri erano ancora in grado di combattere, ed \u00e8 rimasta tutt'oggi in uso.\nGesti comuni.\nUno dei gesti pi\u00f9 comuni \u00e8 quello di scuotere la testa. I biologi evoluzionisti ritengono che sia il primo atto che il neonato apprende. Quando questo \u00e8 sazio e non vuole pi\u00f9 bere il latte materno scuote la testa a destra e a sinistra. Questo gesto, \u00e8 comunemente traducibile con un \u201cno\u201d. Ma se questo \u00e8 fatto mentre si dice una frase positiva come \u201cche bell'idea!\u201d oppure\u201d concordo con te\u201d ribalta il significato della frase perch\u00e9 va contro a ci\u00f2 che vorremmo esprimere, sintomo che non crediamo veramente a quello che stiamo dicendo.\nIn molte culture il cenno del capo \u00e8 un gesto di assenso. Questo \u00e8 una sorta di inchino, atto di sottomissione. Ricerche condotte dalla Allan Pease sull'argomento hanno mostrato che soggetti sordi, ciechi o muti usano questo gesto per esprimere \u201cs\u00ec\u201d, ci\u00f2 suggerisce che \u00e8 un movimento innato in noi.\nIn India il gesto di affermazione viene fatto facendo oscillare la testa a destra e a sinistra, gesto che noi colleghiamo all'incertezza.\nUn giapponese invece annuisce per dire \u201cs\u00ec, ho seguito il discorso\u201d, e non perch\u00e9 concorda con noi.\nNei paesi arabi un movimento verso l'alto significa no.\nGli inglesi per salutare usano una torsione del capo mista ad una girata di testa laterale, questo gesto deriva da un'usanza medievale. Infatti a quei tempi tenere il cappello era nella norma, il saluto veniva fatto togliendosi il cappello adottando quindi quel movimento della testa che adesso si effettua anche senza la presenza del medesimo. Questo gesto ha la stessa derivazione di quello usato anche oggi dai militari. \nLe posizioni principali del capo possono esprimere molto nel linguaggio non verbale.\nSollevare le spalle ed abbassare la testa \u00e8 un gesto che inconsciamente viene fatto per la protezione del collo viene usato generalmente in un atteggiamento di scusa o sottomissione\nEsiste poi una serie di gesti chiamati gesti di distrazione. Questi gesti vengono fatti da persone di parere contrario rispetto a voi e che non lo vogliano palesare. Di solito si manifestano guardando verso il basso o in direzione diversa rispetto ai presenti e compiendo movimenti ripetitivi o banali come levarsi dei peli dalla giacca o dei granelli immaginari.\nMolti animali, per sembrare pi\u00f9 grandi, usano alzare il pelo, arruffare le piume o gonfiarsi d'acqua, l'uomo glabro usa invece mettere le mani sui fianchi. Questo gesto si vede comunemente negli atleti prima di una gara, in un bambino che protesta con il genitore o comunque da qualsiasi altro soggetto che voglia comunicare agli altri che si \u00e8 pronti ad agire.\nImitazione.\nQuando incontriamo uno sconosciuto nei primi minuti che lo guardiamo tendiamo, involontariamente, a studiarne i movimenti del corpo e a vedere se ci rispecchiano. Poi lentamente li imitiamo per instaurare una forma di legame con quest'ultimo.\nLa pi\u00f9 comune di queste forme \u00e8 lo sbadiglio che induce tutti i presenti a imitarlo. Delle volte basta anche l'accenno di esso per scatenarne una cascata. Un tempo si riteneva che esso servisse soltanto a iperossigenare il corpo, ma adesso si sa anche che \u00e8 una comune forma di imitazione, fra l'altro anche usata dai primati.\nL'essere sincronizzati fa stabilire all'individuo della massa un senso di sicurezza.\nStudi di Heinrich della University of Michigan hanno scoperto che queste imitazioni sono insite nel nostro cervello. Grazie alla collaborazione riusciamo ad ottenere cibo, migliorare le nostre condizioni di salute e favorire lo sviluppo della nostra comunit\u00e0. Questo atto \u00e8 cos\u00ec importante che ci spinge a copiare persino la dilatazione delle narici, il battito delle palpebre e lo spostamento degli occhi. \nQuando due persone stanno insieme per un lungo tempo con un buon rapporto interpersonale, possono addirittura finire per somigliarsi, questo accade perch\u00e9 l'uno imita continuamente l'altro andando a sollecitare gli stessi muscoli facciali.\nJohn Gottman, psicologo della University of Washington a Seattle, nel 2000 ha scoperto che un matrimonio ha una maggior probabilit\u00e0 di fallire quando un partner non imita l'altro e quando manifesta espressioni di disprezzo. Questo andrebbe ad influenzare negativamente il partner sereno della coppia.\nDalle ricerche condotte da Allan Pease emerge che \u00e8 il leader a determinare le posizioni da assumere, e che queste vengano attuate dai subalterni in ordine di importanza.\nSigarette, trucco e occhiali.\nQuasi ogni oggetto fa compiere alla persona una serie di movimenti rivelatori del suo carattere.\nAllan Pease ha effettuato degli studi su persone a cui sono state mostrate fotografie di uomini e donne con occhiali. \u00c8 emerso che quando un soggetto porta gli occhiali in ambito lavorativo viene valutato come attento, intelligente, conservatore, colto e sincero. Queste descrizioni erano correlate con lo spessore della montatura, tanto era pi\u00f9 spessa tanto venivano descritti con aggettivi positivi.\nUn altro test condotto da Pease era quello di chiamare quattro hostess molto simili tra loro per vendere del materiale didattico. La prima \u00e8 stata truccata e ha indossato gli occhiali, la seconda \u00e8 stata truccata ma non portava gli occhiali, la terza portava gli occhiali ma era struccata mentre l'ultima non portava n\u00e9 gli occhiali n\u00e9 il trucco. Dopo aver parlato sei minuti con i clienti questi venivano intervistati sul servizio svolto da queste, chiedendo aggettivi per descriverle. La prima signorina \u00e8 stata descritta come sicura, intelligente, sofisticata e cordiale, la seconda \u00e8 stata considerata positivamente nell'aspetto e nell'esposizione del prodotto ma meno capace nell'ascolto e nella gestione del cliente. \nLe ultime hanno ricevuto la valutazione peggiore, in questo caso la presenza degli occhiali \u00e8 stata irrilevante.\nIl trucco per una donna pu\u00f2 dare connotati positivi purch\u00e9 non sia eccessivamente pesante; in tal caso la donna non verrebbe pi\u00f9 vista in modo professionale ma sfocerebbe nell'ambito sentimentale perdendo di credibilit\u00e0.\nCorteggiamento.\nAlbert Scheflen, autore di \"Body Language and Social Order\", ha scoperto che quando una persona entra in contatto con un'altra da cui \u00e8 attratta avvengono nel corpo una serie di reazioni fisiologiche. Il tono muscolare aumenta, i gonfiori sul viso diminuiscono, il petto viene spinto all'infuori, si assume una postura eretta e il ventre viene retratto. Tutte e due i sessi camminano con un passo pi\u00f9 spedito per mostrare la loro muscolatura.\nIl processo di attrazione viene suddiviso in cinque passi, questo avviene nell'uomo come nell'animale.\nAltezza e segnali di propriet\u00e0.\nCi appoggiamo ad oggetti per affermare il nostro possesso, ovvero facciamo capire che questo o quello ci appartiene come avvertimento. Quando tocchiamo un oggetto esso diventa estensione del nostro corpo. Per questo quando vediamo una persona toccare oggetti nostri siamo intimoriti e infastiditi (tecnica usata dai poliziotti). \nL'inchino \u00e8 sempre stato un modo per capire chi comandava, pi\u00f9 l'inchino era profondo pi\u00f9 la persona a cui era rivolto era importante. Non a caso si usano termini come \u201caltezza reale\u201d, \u201cceti bassi\u201d, \u201cbasso livello\u201d. In un comizio il pubblico sta in piedi in platea e l'oratore si porta su un palco o su una qualsiasi cosa lo metta ad un livello pi\u00f9 alto rispetto agli altri.\nMolti gesti del passato derivano da questo abbassarsi per dare importanza alle persone, fra questi ricordiamo il cappello alzato per salutare, gesto che porta l'uomo a \u201crimpicciolirsi\u201d. Nelle religioni dell'antica Grecia gli dei erano nel monte Olimpo o nelle religioni nordiche nel Valhalla, tutti posti decisamente in alto.\nIl linguaggio non verbale \u00e8 sempre esistito ma solo recentemente, fine del ventesimo secolo, \u00e8 stato studiato in modo approfondito. Talvolta esso ci rivela molto pi\u00f9 di una persona che una lunga conversazione. Pu\u00f2 aiutarci ad evitare situazioni imbarazzanti e a farci capire se il nostro interlocutore \u00e8 realmente interessato a noi oppure ci ascolti solo perch\u00e9 \u00e8 il nostro subordinato."}
{"id": "1717171", "revid": "112060363", "url": "https://it.wikipedia.org/wiki?curid=1717171", "title": "Seishiro Sakurazuka", "text": " \u00e8 un personaggio dell'anime e manga \"X\" e di \"Tokyo Babylon\" delle CLAMP. Un altro Seishiro apparir\u00e0 come \"crossover\" in \"Tsubasa RESERVoir CHRoNiCLE\": \u00e8 l'unico personaggio ad avere un ruolo di rilievo in tre opere differenti. Sia come veterinario, sia come assassino, sia come cacciatore, si interesser\u00e0 sempre di Subaru Sumeragi.\nDiscendente di una stirpe di onmyoji assassini, in \"X\" diventa uno dei Draghi della Terra, coloro che vogliono distruggere l'umanit\u00e0 per salvare la Terra.\nNel set di tarocchi di \"X\", Seishiro rappresenta \"La Morte\".\nCarattere.\nIn apparenza gentile e affabile, in realt\u00e0 Seishiro afferma di non provare alcun sentimento per nessuno: asserisce persino di non aver provato nulla uccidendo la propria madre. A causa di questo suo disinteresse, quando, da ragazzo, incontra Subaru, all'epoca bambino, colpito dal suo animo candido decide di stringere con lui un patto, scommettendo con s\u00e9 stesso di riuscire ad affezionarsi a qualcuno. Essenzialmente egoista, tutte le sue azioni sono finalizzate solo al suo interesse: persino la sua stessa morte, che sembra aver scelto spontaneamente.\nPassato.\nIl passato di Seishiro \u00e8 avvolto nel sangue: discendente di una delle pi\u00f9 antiche famiglie di assassini, i Sakurazukamori, che si tramandano il ruolo da generazioni: in realt\u00e0, nonostante ci si riferisca a loro come clan, di Sakurazukamori ce n'\u00e8 uno solo. La \"cerimonia di successione\" consiste nell'uccidere il precedente Sakurazukamori; nel caso di Seishiro, si trattava di sua madre. Prima di morire, la donna gli aveva rivelato che un Sakurazukamori pu\u00f2 essere ucciso solo dalla persona da lui amata e che un giorno sarebbe accaduto anche a lui.\nUna volta adolescente, durante uno dei suoi lavori, scopre che un bambino ha assistito all'omicidio da lui appena commesso: sceglie, per\u00f2, di non ucciderlo. Parlando con lui, rimane colpito dalla sua innocenza e decide di stringere un patto con il bambino: quando si reincontreranno, Seishiro rimarr\u00e0 al suo fianco per un anno e, in quel periodo, cercher\u00e0 di affezionarsi a lui. Se dovesse riuscirci, lo lascer\u00e0 in vita; in caso contrario, lo uccider\u00e0. Cancella quindi il ricordo del patto dalla mente del bambino, marchiandogli i dorsi delle mani con due pentacoli rovesciati, cos\u00ec da poterlo riconoscere, in futuro. Questo bambino era Subaru.\nTokyo Babylon.\nSin dall'inizio della serie, Seishiro affianca Subaru e appare come affabile veterinario sempre sorridente; nel corso della storia, afferma pi\u00f9 volte di essere innamorato di lui e di volerlo sposare, supportato dalla gemella del ragazzo, Hokuto, la quale scherza con lui anche della sua possibile appartenenza al clan dei Sakurazukamori, a causa dei suoi poteri e del suo cognome cos\u00ec simile a quello del clan di assassini. Seishiro le regge il gioco, affermando di essere diverso dai suoi antenati.\nGrazie ai suoi poteri, aiuta Subaru ogni qualvolta \u00e8 in pericolo, la maggior parte delle volte senza che il ragazzo lo sappia. Quando Subaru verr\u00e0 aggredito da una donna impazzita, si frapporr\u00e0 tra loro per difenderlo e perder\u00e0 l'uso di un occhio.\nIn realt\u00e0, il suo modo di \"aiutare\" Subaru a volte si mostra nettamente in contrasto a quello del ragazzo: ad esempio, nel terzo volume, di fronte a tre ragazze convinte di essere le prescelte destinate a salvare il mondo e quindi onnipotenti, se Subaru aveva cercato di dialogare con loro e convincerle a fermare i loro incantesimi, Seishiro le attacca e le fa impazzire.\nAnche il suo lavoro di veterinario \u00e8 solo una facciata: in realt\u00e0, si serve degli animali per usarli come suoi \"sostituti\" nella reazione del sakanagi: ogni volta che si utilizzano degli incantesimi, chi li ha compiuti riceve una sorta di contraccolpo, che pu\u00f2 manifestarsi come visioni o ferite. Gli animali da lui in cura, quindi, assorbono tali negativit\u00e0 e, spesso, muoiono.\nIn seguito, Hokuto gli rivela apertamente di sospettare di lui, a causa dell'odore di sangue che sembra avvolgerlo. Subaru, invece, dopo la ferita all'occhio di Seishiro, si riscopre innamorato di lui. Proprio in quel momento, per\u00f2, Seishiro gli rivela la sua vera natura e gli fa ricordare il patto da loro stretto quando, anni prima, si erano incontrati sotto un ciliegio. Poco dopo, gli confida di non provare nulla nei suoi confronti, nonostante si sia seriamente impegnato ad affezionarsi a lui, fingendosene innamorato. Di conseguenza, Subaru ha perso la scommessa e Seishiro, dopo averlo ferito e preso a calci, decide di ucciderlo: non riesce nell'intento solo perch\u00e9 il ragazzo viene salvato da sua nonna, precedente capofamiglia dei Sumeragi, che nel distruggere l'illusione in cui Seishiro si era isolato con Subaru perde l'uso delle gambe e della vista.\nMentre Subaru, in seguito al trauma, cade in uno stato di catatonia, Hokuto si presenta d'innanzi a Seishiro, spronandolo ad ucciderla; Seishiro non esita a farlo. Subaru assiste alla scena attraverso un sogno e, risvegliatosi, si ripromette di diventare pi\u00f9 potente per vendicare la morte della sorella.\nX.\nManga.\nOtto anni dopo, Seishiro torna in una Tokyo prossima all'Apocalisse, in quanto componente della fazione dei Draghi della Terra: in realt\u00e0, a Seishiro non importa assolutamente nulla del destino dell'umanit\u00e0 o della Terra e prosegue il suo mestiere di assassino come se la cosa non lo riguardasse, salvo attaccare i Draghi del Cielo un paio di volte. La prima volta, attacca i Sigilli riuniti al cospetto di Hinoto, intrappolandoli in un'illusione: Seishiro non appare apertamente ma, dopo che l'illusione \u00e8 stata spezzata, cominciano a cadere dei petali di ciliegio, che lo fanno riconoscere come autore dell'attacco. La seconda volta, attacca Kamui Shiro e Kotori Mono, rinchiudendoli ancora una volta in un'illusione, stavolta mostrandosi apertamente. I due vengono per\u00f2 salvati da Fuuma Mono, che riesce a distruggere l'illusione del Sakurazukamori e a respingere i suoi attacchi.\nIn seguito, ha modo di incontrare Subaru, con il quale ha un breve combattimento che lo vede vincitore, sebbene decida di non infierire sul ragazzo, tra l'altro disposto a continuare lo scontro.\nNel volume 16, Seishiro reincontra Subaru sul Rainbow Bridge, dove tra i due avviene la resa dei conti. Seishiro si mostra curioso di conoscere il vero desiderio di Subaru: era sempre stato certo che fosse ucciderlo, ma Fuuma gli aveva rivelato che il vero desiderio del ragazzo era un altro. Durante lo scontro, Seishiro fa per uccidere Subaru, ma \u00e8 Subaru ad ucciderlo con la stessa mossa che lui stava per fare. Moribondo, Seishiro gli rivela che \u00e8 stata Hokuto a far s\u00ec che ci\u00f2 avvenisse: quando l'aveva uccisa, Hokuto, con le sue ultime forze, l'aveva informato aver posto su di lui un incantesimo che si sarebbe attivato solo nel caso Seishiro avesse cercato di uccidere Subaru; in tal caso, l'attacco da lui usato si sarebbe ritorto contro di lui, uccidendolo. Il motivo per il quale Hokuto gli aveva posto e rivelato della maledizione era il suo desiderio di non vederlo mai attivato: Hokuto sperava, infatti, che Seishiro diventasse in grado di amare. Ormai morente, Seishiro sussurra a Subaru un ultimo: \"Io ti...\"; essendo il terzo baloon bianco, non si sa cosa abbia detto al ragazzo. Tuttavia, il fatto di essere cosciente della maledizione di Hokuto e memore delle parole di sua madre, che volevano morto per mano della persona da lui amata, fa pensare che possa aver confessato il proprio amore a Subaru.\nIl suo corpo finisce disperso in seguito al crollo del Rainbow Bridge, avvenuto a causa della barriera che Subaru aveva dapprima innalzato e poi fatto cadere. Fuuma riesce a recuperare l'occhio da cui ancora riusciva a vedere e lo dona a Subaru, che lo accetta e se lo trapianta: anche il ragazzo, infatti, aveva perso un occhio, tra l'altro per colpa dello stesso Fuuma, che in realt\u00e0 aveva semplicemente esaudito il suo desiderio di assomigliare a Seishiro il pi\u00f9 possibile. Scoperto questo fatto, Seishiro aveva desiderato cancellare \"la traccia di un altro uomo\" dal volto di Subaru, che proprio per questo motivo sceglie di accettare e impiantarsi il suo occhio, divenendo lui stesso il Sakurazukamori.\nAnime.\nNell'anime, il primo combattimento di Subaru e Seishiro \u00e8 stato omesso: ne avviene un altro, ma non si capisce se Subaru stia combattendo contro un'illusione o contro il vero Sakurazukamori. \u00c8 assente, inoltre, anche la parte della consegna dell'occhio: Subaru, difatti, rimane fino alla fine cieco da un occhio e non diviene un Drago della Terra.\nNella versione italiana \u00e8 stata apportata una censura al rapporto tra Seishiro e Subaru, volta a celare l'omosessualit\u00e0 di entrambi e mantenendo i loro discorsi pi\u00f9 vaghi.\nNell'anime \u00e8 doppiato da Otoya Kawano nella versione originale e da Stefano Albertini nella versione italiana.\nFilm.\nNel film si ripete l'ennesimo scontro fra Seishiro e il suo rivale Subaru, qui i due si scontrano subito senza neanche incontrare altri personaggi, uccidendosi a vicenda dopo un violento scontro.\nNel film \u00e8 doppiato da Toru Furusawa nella versione originale e da Stefano Albertini nella versione italiana.\nCrossover.\nUn Seishiro di un altro mondo appare nel corso della serie di \"Tsubasa RESERVoir CHRoNiCLE\", in cui \u00e8 anche il fratello maggiore di un altro Fuuma. Qui si rivela essere colui che, tempo addietro, aveva insegnato a Shaoran a combattere. Il suo obiettivo \u00e8 di trovare i gemelli vampiri Subaru e Kamui, in particolare il primo. Dai successivi discorsi dei due gemelli, sembrerebbe che Subaru abbia donato il proprio sangue a Seishiro, tesi avvalorata dal fatto che quest'ultimo invecchia molto pi\u00f9 lentamente e sembra addirittura pi\u00f9 giovane di suo fratello Fuuma (il Seishiro di \"Tsubasa Reservoir Chronicle\", infatti, ha le sembianze del Seishiro sedicenne della storia breve alla fine del volume 16 di \"X\"), ma le CLAMP hanno lasciato in sospeso la sottotrama dei vampiri gemelli senza fornire ulteriori informazioni. Per poter viaggiare nei vari mondi paralleli ha stretto un patto con la Strega delle Dimensioni, Yuuko, donandole uno dei suoi occhi: anche in questa veste, infatti, Seishiro si mostra cieco ad un occhio."}
{"id": "1717174", "revid": "8596", "url": "https://it.wikipedia.org/wiki?curid=1717174", "title": "Cugino cugina", "text": ""}
{"id": "1717179", "revid": "287204", "url": "https://it.wikipedia.org/wiki?curid=1717179", "title": "I liga 1995-1996", "text": "La I liga 1995-1996 fu la 70\u00aa edizione della massima serie del campionato polacco di calcio, la 62\u00aa edizione nel formato di campionato. La stagione inizi\u00f2 il 29 luglio 1995 e si concluse l'8 giugno 1996. Il vinse il campionato per la terza volta nella sua storia. Capocannoniere del torneo fu Marek Koniarek, attaccante del Widzew \u0141\u00f3d\u017a, con 29 reti realizzate.\nStagione.\nNovit\u00e0.\nDalla I liga 1994-1995 vennero retrocessi in II liga il , il , lo e il ; mentre vennero promossi dalla II liga 1994-1995 il , il , lo e l'.\nDalla fusione dell' con il \u00e8 sorto il , che \u00e8 stato iscritto al campionato di I liga grazie al titolo sportivo dell'Olimpia Danzica. Dalla fusione del con il \u00e8 sorto il , che \u00e8 stato iscritto al campionato di I liga grazie al titolo sportivo del Sok\u00f3\u0142 Pniewy.\nFormula.\nLe diciotto squadre partecipanti si affrontavano in un girone all'italiana con partite di andata e ritorno, per un totale di 34 giornate. La squadra prima classificata era campione di Polonia e si qualificava per il primo turno preliminare della UEFA Champions League 1996-1997. La squadra classificata al secondo posto si qualificava per il turno preliminare della Coppa UEFA 1996-1997. La vincitrice della Coppa di Polonia veniva ammessa al turno preliminare della Coppa delle Coppe 1996-1997. Un ulteriore posto veniva assegnato per la partecipazione alla Coppa Intertoto UEFA 1996. Le ultime quattro classificate venivano retrocesse direttamente in II liga.\nClassifica finale.\nLegenda:\nNote:\nStatistiche.\nClassifica marcatori.\n\"Fonte: 90minut.pl\""}
{"id": "1717180", "revid": "287204", "url": "https://it.wikipedia.org/wiki?curid=1717180", "title": "I liga 1996-1997", "text": "La I liga 1996-1997 fu la 71\u00aa edizione della massima serie del campionato polacco di calcio, la 63\u00aa edizione nel formato di campionato. La stagione inizi\u00f2 il 27 luglio 1996 e si concluse il 25 giugno 1997. Il vinse il campionato per la quarta volta nella sua storia, la seconda consecutiva. Capocannoniere del torneo fu Miros\u0142aw Trzeciak, attaccante del , con 18 reti realizzate.\nStagione.\nNovit\u00e0.\nDalla I liga 1995-1996 vennero retrocessi in II liga il , il , lo e il ; mentre vennero promossi dalla II liga 1995-1996 il , il , l' e il .\nFormula.\nLe diciotto squadre partecipanti si affrontavano in un girone all'italiana con partite di andata e ritorno, per un totale di 34 giornate. La squadra prima classificata era campione di Polonia e si qualificava per il primo turno preliminare della UEFA Champions League 1997-1998. La squadra classificata al secondo posto si qualificava per il turno preliminare della Coppa UEFA 1997-1998. La vincitrice della Coppa di Polonia veniva ammessa al turno preliminare della Coppa delle Coppe 1997-1998. Un ulteriore posto veniva assegnato per la partecipazione alla Coppa Intertoto UEFA 1997. Le ultime quattro classificate venivano retrocesse direttamente in II liga.\nClassifica finale.\nLegenda:\nNote:\nStatistiche.\nClassifica marcatori.\n\"Fonte: 90minut.pl\""}
{"id": "1717184", "revid": "773636", "url": "https://it.wikipedia.org/wiki?curid=1717184", "title": "I liga 1997-1998", "text": "La I liga 1997-1998 fu la 72\u00aa edizione della massima serie del campionato polacco di calcio, la 64\u00aa edizione nel formato di campionato. La stagione inizi\u00f2 il 9 agosto 1997 e si concluse il 10 giugno 1998. Il vinse il campionato per la seconda volta nella sua storia, trent'anni dopo la prima volta. Capocannonieri del torneo furono Arkadiusz B\u0105k (), Sylwester Czereszewski () e Mariusz \u015arutwa (), con 14 reti realizzate a testa.\nStagione.\nNovit\u00e0.\nDalla I liga 1996-1997 vennero retrocessi in II liga il , l', lo e il ; mentre vennero promossi dalla II liga 1996-1997 il , l', il e il .\nFormula.\nLe diciotto squadre partecipanti si affrontavano in un girone all'italiana con partite di andata e ritorno, per un totale di 34 giornate. La squadra prima classificata era campione di Polonia e si qualificava per il primo turno preliminare della UEFA Champions League 1998-1999. Le squadre classificatesi al secondo e terzo posto si qualificavano per il turno preliminare della Coppa UEFA 1998-1999. La vincitrice della Coppa di Polonia veniva ammessa al turno preliminare della Coppa delle Coppe 1998-1999. Un ulteriore posto veniva assegnato per la partecipazione alla Coppa Intertoto UEFA 1998. Le ultime quattro classificate venivano retrocesse direttamente in II liga.\nClassifica finale.\nLegenda:\nNote:\nStatistiche.\nClassifica marcatori.\n\"Fonte: 90minut.pl\""}
{"id": "1717185", "revid": "729795", "url": "https://it.wikipedia.org/wiki?curid=1717185", "title": "Directional Infrared Counter Measures", "text": "Il Directional Infrared Counter Measures (DIRCM), contromisure direzionali agli infrarossi, \u00e8 un sistema prodotto dalla Northrop Grumman e dalla BAE Systems, progettato per proteggere gli aerei dai missili terra-aria spalleggiabili a ricerca di calore. Si tratta di un sistema leggero e compatto nato per fornire maggior protezione agli aerei militari nel corso delle missioni, rispetto alle comuni minacce presenti sui campi di battaglia. Rappresenta una soluzione pi\u00f9 sofisticata rispetto alle contromisure infrarosse convenzionali. \nDIRCM \u00e8 diventato un termine usato come definizione generica dei sistemi di contromisure contro i sistemi d'arma all'infrarosso che agiscono localizzando la minaccia e dirigendogli energia contro.\nI missili contraerei portatili (\"MAN Portable Air Defense System\", MANPADS - sistemi per la difesa aerea portabili da un uomo) come i FIM-92 Stinger e SA-7 Grail a guida all'infrarosso sono la principale minaccia nel volo a bassa quota.\nGli aerei ed elicotteri da trasporto sono particolarmente vulnerabili per la loro limitata agilit\u00e0.\nSono un'arma adatta anche ad attacchi terroristici contro aerei in decollo ed atterraggio appostandosi presso gli aeroporti.\nI sistemi di difesa disponibili a bordo degli aerei ed elicotteri sono normalmente costituiti da un Missile Approach Warner (MAW) che localizza il missile in partenza dalla componente ultravioletta della scia del motore e lanciatori di flare per confonderne i sensori.\nAAQ-24 Nemesis.\nPer una difesa pi\u00f9 efficace, Northrop Grumman e Bae Systems hanno progettato un sistema per neutralizzare i sensori dei missili basato sull'approccio DIRCM. \nSi tratta in pratica di un'arma ad energia diretta, un laser all'infrarosso da puntare contro il missile in arrivo per accecarne il sensore.\nIl sistema di contromisura denominato AAQ-24 Nemesis, consiste di un MAW AAR-54, una torretta laser (Small Laser Targeting Assembly, SLTA) e l'elettronica necessaria per l'integrazione ed il controllo.\nNella prima versione, il segnale di disturbo era generato da una lampada ad incandescenza, in seguito sostituita da un sistema a diodi a semiconduttore denominato GUARDIAN.\nIl programma, iniziato nel 1995, prevedeva l'entrata in servizio nel giugno 1997, ma ci sono stati dei ritardi per problemi nella realizzazione del trasmettitore e di compatibilit\u00e0 elettromagnetica con altri sistemi di bordo. \nNell'ottobre 1997 sono iniziate le prove in volo su un elicottero Sea King della Westland, presso lo stabilimento di Yeovil, Inghilterra. \nNel 2004 l'ALQ-24 Nemesis era gi\u00e0 impiegato sui McDonnell Douglas C-17 Globemaster III della RAF e dell'USAF, sui Lockheed AC-130 e MC-130 dell'USAF Special Operations Command e sui C-130J della RAF nell'ambito del programma LAIRCM (Large Aircraft InfraRed Counter Measures). \nOgni aereo ha una torretta su ogni lato della fusoliera. Ogni torretta pu\u00f2 ingaggiare due missili contemporaneamente lavorando in time-sharing, inoltre \u00e8 possibile lo scambio informazioni tra le torrette. \nL'United States Air Force prevede di installare l'ALQ-24 Nemesis anche sui Bell CV-22 Osprey.\nLa RAF prevede l'impiego del DIRCM anche sugli aerei cisterna, gli aerei ed elicotteri da trasporto compresi i trasporto VIP. \nElettronica SpA.\nElettronica SpA, azienda italiana che oper\u00e0 nel settore della difesa ha sviluppato un suo sistema DIRCM, denominato ELT\\572, integrato nella suite di guerra elettronica dell'elicottero AgustaWestland AW101 nella versione CSAR (Combat Search And Rescue) e degli aerei da trasporto tattico C-130J e C-27J. \nAltri costruttori.\nNel 2004 \u00e8 iniziato un programma per installare un sistema DIRCM prodotto dalla Rafael su aerei ed elicotteri civili e militari israeliani. \nDiverse nazioni stanno valutando la possibilit\u00e0 di installare in futuro sistemi DIRCM su diversi tipi di aerei ed elicotteri anche commerciali."}
{"id": "1717192", "revid": "712828", "url": "https://it.wikipedia.org/wiki?curid=1717192", "title": "Sakurambo", "text": ""}
{"id": "1717193", "revid": "2070254", "url": "https://it.wikipedia.org/wiki?curid=1717193", "title": "RenderMan", "text": "PhotoRealistic RenderMan, comunemente abbreviato in RenderMan, \u00e8 un motore di rendering sviluppato dalla Pixar Animation Studios per la realizzazione dei propri film.\nRenderMan viene usato insieme a Maya, ed \u00e8 disponibile in una versione commerciale che la Pixar vende dal proprio sito con bridges (o puglins) a Sidefx Houdini e Katana.\nDa agosto 2014, una versione del software, con tutte le funzionalit\u00e0, \u00e8 stata resa disponibile in modo gratuito a chiunque ne faccia richiesta: i termini della licenza libera con cui il software \u00e8 stato reso disponibile vincolano l'utilizzo a soli scopi di valutazione del pacchetto e approfondimento delle sue funzionalit\u00e0, escludendo l'utilizzo a fini di profitto."}
{"id": "1717197", "revid": "712828", "url": "https://it.wikipedia.org/wiki?curid=1717197", "title": "Sakura (Lam\u00f9)", "text": ""}
{"id": "1717202", "revid": "830939", "url": "https://it.wikipedia.org/wiki?curid=1717202", "title": "Iacopo Vittorelli", "text": "Biografia.\nFu un poeta arcade, celebre per le \"Anacreontiche ad Irene\" (1784), con un verseggiare molto musicale che ha ispirato molti compositori del settecento e dell'ottocento.\n\"Guarda che bianca luna\" fu messa in musica, tra gli altri, da Franz Schubert e Vincenzo Bellini. E la sua lirica pi\u00f9 famosa, \"Non t'accostare all'urna\", fu musicata da Franz Schubert e Giuseppe Verdi, quest'ultimo riprendendo il tema di un'arietta popolare veneta. Ne esiste anche una versione attribuita a Vincenzo Bellini.\nCome traduttore si segnala una versione in ottave della Batracomiomachia il testo attribuito ad Omero, che poi ispir\u00f2 a Giacomo Leopardi i celebri Paralipomeni della Batracomiomachia.\nIl Vittorelli fu autore anche di poemetti moralistici, disprezzati dalla critica (\"Il tup\u00e9\" e \"Lo specchio\")."}
{"id": "1717224", "revid": "757396", "url": "https://it.wikipedia.org/wiki?curid=1717224", "title": "Klaus Heidegger", "text": "Sciatore specialista delle prove tecniche in attivit\u00e0 tra gli anni 1970 e gli anni 1980, fu uno dei pochi atleti a contrastare in quel periodo il predominio del fuoriclasse svedese Ingemar Stenmark. Vincitore in carriera di cinque gare di Coppa del Mondo (due in slalom gigante e tre in slalom speciale), come miglior risultato complessivo riport\u00f2 il secondo posto in classifica generale nel 1976-1977.\nBiografia.\nSuo figlio Max Heidegger \u00e8 un cestista professionista che gioca nel massimo campionato di pallacanestro israeliano.\nCarriera sciistica.\nIl primo successo internazionale di Heidegger fu la medaglia d'argento vinta nello slalom speciale agli Europei juniores di Ruhpolding 1973; ottenne il suo primo risultato di rilievo in Coppa del Mondo il 27 gennaio 1976 sulle nevi di Zwiesel, giungendo 7\u00ba in slalom gigante. Il 10 dicembre dello stesso anno sul tracciato di Val-d'Is\u00e8re conquist\u00f2 il suo primo podio nel circuito, piazzandosi 3\u00ba in slalom gigante alle spalle dello statunitense Phil Mahre e dello svedese Ingemar Stenmark; nel prosieguo della stagione si aggiudic\u00f2 il primo successo, il 9 gennaio a Garmisch-Partenkirchen in slalom gigante, e a fine annata, dopo aver conquistato complessivamente nove podi con tre vittorie, risult\u00f2 2\u00ba sia nella classifica generale sia in quelle di slalom gigante e di slalom speciale, superato in tutte e tre da Stenmark (nello slalom gigante a pari merito con lo svizzero Heini Hemmi), rispettivamente di 89, 15 e 34 punti.\nAnche nella stagione seguente sal\u00ec due volte sul gradino pi\u00f9 alto del podio, sui difficili pendii M\u00e4nnlichen/Jungfrau di Wengen (il 15 gennaio) e Ganslern di Kitzb\u00fchel (il 22 gennaio, sua ultima vittoria in carriera). Con quattro podi complessivi a fine stagione risult\u00f2 nuovamente 2\u00ba nella classifica di slalom speciale, con 25 punti di distacco da Stenmark. L'ultimo podio in Coppa del Mondo lo conquist\u00f2 il 27 febbraio 1980 a Waterville Valley in slalom speciale, dietro a Stenmark e al tedesco occidentale Christian Neureuther, e nel 1981-1982 vinse la classifica di slalom speciale della Coppa Europa. Prosegu\u00ec la sua attivit\u00e0 agonistica fino al 1986 e il suo ultimo piazzamento in carriera fu il 13\u00ba posto ottenuto nello slalom speciale di Coppa del Mondo disputato il 25 febbraio a Lillehammer.\nCarriera imprenditoriale.\nStabilitosi dopo il ritiro a New York, assieme alla moglie Jami Morse \u00e8 co-presidente dell'azienda di cosmetici Kiehl's, marchio acquisito dal gruppo L'Or\u00e9al.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "1717225", "revid": "1543377", "url": "https://it.wikipedia.org/wiki?curid=1717225", "title": "Costituzione dell'Argentina", "text": "La Costituzione in Argentina venne proclamata per la prima volta nel 1853 da un'Assemblea costituente nella citt\u00e0 di Santa Fe.\nVenne riformata per sette volte, l'ultima nel 1994 undici anni dopo la caduta della dittatura militare iniziata nel 1976. Il processo di revisione non \u00e8 opera del Congresso, che si limita a sottolinearne la necessit\u00e0: si forma allora un'apposita assemblea, detta Convenzione costituente, i cui membri sono comunque appoggiati dai partiti, che si scioglie non appena la revisione \u00e8 compiuta.\nIl testo costituzionale si compone di due parti:\nHanno il rango costituzionale diversi trattati internazionali come la Dichiarazione Americana dei Diritti e dei Doveri dell'Uomo e \nla Dichiarazione universale dei diritti dell'uomo.\nIl Capo dello Stato argentino non ha, secondo la Costituzione, la possibilit\u00e0 di legiferare, che spetta invece al Congresso: pu\u00f2 farlo solo emettendo, in situazioni - limite, \"decreti di necessit\u00e0 e di urgenza\". Queste situazioni per\u00f2, negli ultimi decenni, sono diventate all'ordine del giorno."}
{"id": "1717229", "revid": "31886", "url": "https://it.wikipedia.org/wiki?curid=1717229", "title": "Dysderidae", "text": "Dysderidae , 1837 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"d\u00ecs-\", prefisso peggiorativo, indicante la difficolt\u00e0 di compiere un'azione e ', \"d\u00e8ris\", cio\u00e8 \"combattimento, lotta, gara\", stando a significare, letteralmente, \"contro cui si combatte male\", volendo indicare una loro abilit\u00e0 nell'affrontare gli avversari, ed il suffisso \"-idae\", che designa l'appartenenza ad una famiglia.\nCaratteristiche.\nGli appartenenti a questa famiglia hanno sei occhi, disposti a semicerchio come gli appartenenti alla famiglia Segestriidae ma solo le prime due paia di zampe sono rivolte in avanti; le femmine hanno l'epigino sclerotizzato. Hanno dimensioni variabili da 5 a 14 millimetri ed il corpo ha forma allungata.\nComportamento.\nPosseggono cheliceri molto sviluppati che adoperano per penetrare la spessa pelle degli onischi e dei coleotteri, loro prede favorite. Alcune specie del genere Dysdera, se minacciate, non esitano a mordere anche l'uomo e, anche se il loro veleno non \u00e8 stato studiato a fondo, pare non provochi che arrossamenti ed edemi localizzati.\nPassano il giorno sotto le pietre, soprattutto se scaldate dal sole, dove costruiscono un bozzolo sferico per deporvi le uova. Sono agili corridori e soprattutto la femmina \u00e8 aggressiva. D'inverno non \u00e8 difficile trovarseli in casa, dove cercano rifugio alle rigide temperature esterne.\nDistribuzione.\n\u00c8 una famiglia pressoch\u00e9 cosmopolita, presente in tutta Europa, Asia centrale, Medio Oriente, Africa settentrionale, Australia, Sudafrica, Brasile, Argentina, Cile, Colombia e Stati Uniti orientali.\nTassonomia.\nAttualmente, a novembre 2020, si compone di 25 generi e 578 specie viventi e 1 genere fossile. Per la suddivisione in sottofamiglie viene esposta di seguito la classificazione dell'entomologo Joel Hallan:"}
{"id": "1717242", "revid": "34928", "url": "https://it.wikipedia.org/wiki?curid=1717242", "title": "Universit\u00e0 di Tizi Ouzou", "text": ""}
{"id": "1717243", "revid": "3831", "url": "https://it.wikipedia.org/wiki?curid=1717243", "title": "Associazione Svizzera di Sottufficiali", "text": ""}
{"id": "1717245", "revid": "34928", "url": "https://it.wikipedia.org/wiki?curid=1717245", "title": "Universit\u00e0 di Tizi-Ouzou", "text": ""}
{"id": "1717254", "revid": "104458", "url": "https://it.wikipedia.org/wiki?curid=1717254", "title": "Passo pattinato", "text": ""}
{"id": "1717262", "revid": "34928", "url": "https://it.wikipedia.org/wiki?curid=1717262", "title": "Universit\u00e0 di Bugia", "text": ""}
{"id": "1717263", "revid": "34928", "url": "https://it.wikipedia.org/wiki?curid=1717263", "title": "Universit\u00e0 di B\u00e9jaia", "text": ""}
{"id": "1717264", "revid": "34928", "url": "https://it.wikipedia.org/wiki?curid=1717264", "title": "Universit\u00e0 di B\u00e9ja\u00efa", "text": ""}
{"id": "1717275", "revid": "116944", "url": "https://it.wikipedia.org/wiki?curid=1717275", "title": "Santa Maria dell'Assunta", "text": ""}
{"id": "1717284", "revid": "10431", "url": "https://it.wikipedia.org/wiki?curid=1717284", "title": "Action pour le renouveau du Tchad", "text": ""}
{"id": "1717285", "revid": "1543377", "url": "https://it.wikipedia.org/wiki?curid=1717285", "title": "Giancarlo Nicotra", "text": "Era figlio dell'attore Antonio Nicotra.\nBiografia.\nSecondo di tre figli, nel 2002, dopo pi\u00f9 di trent'anni di convivenza, Giancarlo ha sposato Adriana Tavone, madre di Elisabetta e Cristina Moffa. Nel 2011 si \u00e8 trasferito in Cina dove ha creato una societ\u00e0 che si occupa di pubblicit\u00e0, teatro e spettacolo in genere.\n\u00c8 morto il 12 giugno 2013 a Roma a 69 anni dopo una lunga malattia.\nGli inizi come attore bambino.\nFiglio d'arte, ha debuttato a 6 anni come attore bambino partecipando a un buon numero di pellicole diretto da registi importanti: Carlo Borghesio, Mario Costa, Anton Giulio Majano, Mario Monicelli e Domenico Paolella. La sua interpretazione cinematografica pi\u00f9 celebre \u00e8 stata probabilmente quella nel film diretto da Steno \"L'uomo, la bestia e la virt\u00f9\" del 1953. Nel 1958 ha recitato anche in uno sceneggiato televisivo, \"Canne al vento\" diretto da Mario Landi. Ha doppiato molti film ed ha prestato la sua voce a Lee Aaker nella serie di telefilm \"Rin Tin Tin\". Dopo aver fatto esperienza come attore, doppiatore, direttore di doppiaggio, montatore cinematografico, aiuto regista, \u00e8 stato assistente di Enzo Trapani nel film \"Altissima pressione\" e nelle trasmissioni TV \"Aria condizionata\" e \"Zucchero e cannella\". Nel 1967 ha collaborato con Antonello Falqui dirigendo gli inserti filmati scritti da Enrico Vaime per l'edizione di \"Canzonissima 1968\" al Teatro delle Vittorie.\nLa comicit\u00e0 in TV.\nProseguendo sulla strada del suo maestro Enzo Trapani nel 1978, dopo una decina d'anni di regie nel settore del variet\u00e0, ha ideato e realizzato per la prima rete Rai \"La sberla\", quattro puntate che hanno sancito (18 milioni di spettatori) il successo di un nuovo modo di fare spettacolo in televisione: ritmo veloce, gags, sketch girati in pellicola e ambientati in scenografie vere, canzoni, e assenza della figura del presentatore. Il successo \u00e8 stato tale che l'anno dopo il programma \u00e8 passato al sabato sera in prima serata riscuotendo lo stesso favore del pubblico. In quell'anno ha vinto l'Oscar TV come miglior regista.\nMediaset.\nNel 1983, chiamato a collaborare alla Fininvest, ha ideato e diretto \"Drive In\". Il programma ebbe un grande successo, contribuendo a lanciare la televisione commerciale in Italia.\nNegli anni successivi ha realizzato \"W le donne\" e \"Grand Hotel\", che \u00e8 stato un altro successo della Fininvest.\nIl teatro.\nIn teatro \u00e8 stato l'ideatore e il produttore con Pippo Baudo del Teatro Tenda il primo Teatro itinerante. Ha diretto la commedia musicale \"In bocca all'Ufo\" al Teatro Sistina di Roma con Renato Rascel e ha firmato la regia televisiva di otto commedie di e con Peppino De Filippo, una delle quali \"Non \u00e8 vero... ma ci credo\" detiene ancora oggi il record d'ascolto della prosa in TV, e \"Rinaldo in campo\" nella versione che vedeva Massimo Ranieri come protagonista.\nGli speciali e i contratti.\nHa realizzato numerosi speciali televisivi tra i quali quelli con Aretha Franklin, Duke Ellington, Marlene Dietrich, George Ben, Frank Sinatra, Claudio Baglioni, Lucio Dalla, Massimo Ranieri, Charles Aznavour. Ha avuto modo di dirigere, ospiti dei suoi programmi, grandi star nazionali e internazionali come Sophia Loren, Gina Lollobrigida, Alberto Sordi, Alighiero Noschese, Madonna, Richard Gere, Jodie Foster, Demi Moore, Brad Pitt, Spice Girls, Take That, Andrea Bocelli, Laura Pausini, Adriano Celentano.\nHa firmato la regia di molte riprese esterne della Rai: il Premio Valentino, il Premio Troisi, il Premio Charlot, varie edizioni dello spettacolo di capodanno.\n\u00c8 stato pi\u00f9 volte legato alla Rai, alla Fininvest, alla Videa, alla Aran, alla Endemol e a Telemontecarlo ed \u00e8 stato direttore artistico di Odeon TV. Ha vinto premi come la Maschera d'argento, la Gondola d'argento al festival del cinema di Venezia, la Gondola d'oro al Festival della Musica di Venezia, l'Oscar TV - premio regia televisiva.\nNel 2011 con Nicola Paparusso, suo socio, scrive e produce la seconda edizione del Gran Gal\u00e0 del Made in Italy trasmesso da Rai Internazionale.\nLa Cina.\nNel 2011 si \u00e8 trasferito in Cina e ha creato a Shanghai la societ\u00e0 Spazio Danza. Ha firmato la regia dello spettacolo d'inaugurazione del IT'S (Italian Pavillon)."}
{"id": "1717287", "revid": "729019", "url": "https://it.wikipedia.org/wiki?curid=1717287", "title": "Motomondiale 1990", "text": "La stagione 1990 \u00e8 stata la quarantaduesima del motomondiale; le prove in calendario furono 15 come l'anno precedente anche se venne soppresso il Gran Premio motociclistico del Brasile; il suo posto venne preso dal nuovo Gran Premio motociclistico d'Ungheria.\nIl contesto.\nDa quest'anno le classi gareggiate in singolo si ridussero a tre e, dopo l'abolizione della classe 80, la categoria con cilindrata pi\u00f9 bassa divenne la classe 125; per quanto riguarda i punteggi le regole restarono invariate rispetto all'anno precedente.\nCon l'abolizione della trasferta in Sudamerica, dove si era conclusa la stagione negli anni immediatamente precedenti, la stagione fu quest'anno composta da due trasferte iniziali in Giappone e Nordamerica per i GP del Giappone e quello degli Stati Uniti, da 12 prove disputate in Europa tra maggio e inizio settembre e da un'ultima trasferta in Oceania per il Gran Premio d'Australia.\nDiversamente dagli anni precedenti, in quasi tutti i gran premi gareggiarono tutte le classi tanto che anche la 125 e le motocarrozzette ebbero rispettivamente 14 e 13 gare.\nIl 1990 segn\u00f2 l'inizio del dominio di Wayne Rainey in 500: sette le vittorie del pilota Yamaha, sempre a punti con l'eccezione del GP d\u2019Ungheria (vinto da Michael Doohan, alla sua prima vittoria nella classe regina). In questa categoria si vide per\u00f2 anche una massiccia riduzione dei piloti partecipanti e furono diverse le prove che videro al traguardo solo 15 o ancora meno dei partenti.\nNella classe 250, vittoria per John Kocinski sulla Yamaha del team di Kenny Roberts, mentre in classe 125 Loris Capirossi conquist\u00f2 il suo primo titolo ad appena 17 anni, diventando il pi\u00f9 giovane a vincere un titolo nel motomondiale. Da registrare anche il ritiro ufficiale dalle competizioni della casa motociclistica spagnola Derbi vincitrice di diversi titoli mondiali nelle piccole cilindrate.\nTra i sidecar, primo titolo per il francese Alain Michel, che si rifece della beffa del 1986, quando perse il titolo all'ultima gara.\nTra le curiosit\u00e0 dell'anno anche il fatto che il Gran Premio motociclistico del Belgio sia stato anticipato al sabato per evitare la concorrenza di altri avvenimenti sportivi importanti, tra cui il Gran Premio di Francia di Formula 1.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nIl Gran Premio delle Nazioni fu disturbato dalle avverse condizioni atmosferiche, la gara venne interrotta dopo 15 giri e si assistette ad una doppia partenza.\nNel Gran Premio di Jugoslavia vi furono solo 16 piloti alla partenza e solo 9 di essi tagliarono il traguardo; fu questo il record negativo della stagione dove peraltro gi\u00e0 in altri casi non si assegnarono tutti i punti disponibili; la stessa cosa si era infatti verificata sia nel GP del Giappone che in quelli degli Stati Uniti d'America, di Francia, di Svezia e d'Australia.\nOltre al vincitore del titolo mondiale Wayne Rainey che se ne aggiudic\u00f2 7 in sella ad una Yamaha YZR 500, altri 5 gran premi furono vinti da Kevin Schwantz su Suzuki RGV \u0393 500, 2 da Wayne Gardner e l'ultimo da Michael Doohan; questi ultimi in sella alla Honda NSR 500.\nPer quanto riguarda i costruttori, oltre alle tre case motociclistiche giapponesi Yamaha, Honda e Suzuki, classificatesi in quest'ordine al termine della stagione, era presente in forma ufficiale solamente l'italiana Cagiva che non ottenne peraltro risultati di particolare rilievo, tanto da decidere di non partecipare neppure all'ultima gara di campionato in Australia.\nA fine stagione si ritir\u00f2 dalle competizioni del motomondiale Christian Sarron, iridato in classe 250 nel 1984 e giunto al nono posto in quest'ultimo anno di partecipazioni.\nClasse 250.\nLa stagione della quarto di litro vide una supremazia abbastanza marcata da parte di John Kocinski che si aggiudic\u00f2 7 dei 15 gran premi stagionali in sella ad una Yamaha YZR 250.\nLa casa dei tre diapason si aggiudic\u00f2 cos\u00ec anche la classifica costruttori, grazie anche al contributo di Luca Cadalora che vinse altre tre prove.\nCuriosamente entrambi i piloti Yamaha erano seguiti da team gestiti da due campioni del mondo degli anni precedenti, Kenny Roberts per quanto riguarda il pilota statunitense e Giacomo Agostini per l'italiano.\nI restanti gran premi furono appannaggio dello spagnolo Carlos Card\u00fas, vincitore in quattro occasioni e dell'olandese Wilco Zeelenberg in una occasione; entrambi in sella a moto Honda NSR 250.\nIl Gran Premio di Jugoslavia fu interrotto per un grave incidente occorso a tre giri dalla fine regolare della corsa; la classifica venne stilata sulla base dei risultati al giro precedente. Tale incidente segn\u00f2 anche la fine della carriera per Reinhold Roth che non si riprese pi\u00f9 completamente.\nClasse 125.\nDiversamente dalle 500 e dalle 250 che furono presenti in tutte le occasioni, nell'ottavo di litro le prove della stagione furono solamente 14 e non corsero nel GP degli Stati Uniti d'America.\nDiversamente dalle classi di cilindrata maggiore, in classe 125 non vi furono particolari dubbi in merito a quale fosse la casa motociclistica pi\u00f9 efficiente: Honda piazz\u00f2 5 piloti equipaggiati con le sue motociclette ai primi 5 posti nella classifica finale.\nAlle spalle del vincitore Loris Capirossi, si piazz\u00f2 Hans Spaan, vincitore addirittura di 5 gran premi (contro i 3 conquistati da Capirossi). Il titolo si decise all'ultima gara: Capirossi pot\u00e9 contare sul gioco di squadra tutto italiano attuato da Gresini (quest'ultimo ricevette anche un pugno da Spaan in piena cosa), Romboni e Casanova, che tennero indietro l'olandese per far vincere il connazionale.\nL'unico pilota non equipaggiato da moto giapponesi che ottenne dei buoni risultati, compreso 3 vittorie nelle singole prove, fu lo spagnolo Jorge Mart\u00ednez gi\u00e0 vincitore di titoli iridati in classe 50 e 80 negli anni precedenti.\nDa registrare anche il ritiro, avvenuto al termine di una stagione deludente in cui non ottenne punti iridati, di Stefan D\u00f6rflinger, pilota quattro volte iridato nelle piccole cilindrate."}
{"id": "1717288", "revid": "78273", "url": "https://it.wikipedia.org/wiki?curid=1717288", "title": "Rito Romano straordinario", "text": ""}
{"id": "1717296", "revid": "1775883", "url": "https://it.wikipedia.org/wiki?curid=1717296", "title": "High (Lighthouse Family)", "text": "High \u00e8 il secondo singolo estratto dall'album del 1997 \"Postcards from Heaven\" del gruppo britannico dei Lighthouse Family. Il singolo \u00e8 stato prodotto da Mike Peden e pubblicato nell'ottobre 1997. Il brano ha raggiunto la vetta della classifica di vendita Australiana ed \u00e8 entrata nella top 10 in Svizzera, Austria, Regno Unito, Paesi Bassi, Nuova Zelanda ed Italia. \"High\" \u00e8 ad oggi il singolo di maggior successo dei Lighthouse Family.\nIl video.\nIl videoclip \u00e8 girato in bianco e nero, fino al momento in cui Tunde Baiyewu comincia a cantare e la scena assume colore. Durante il video, vengono mostrate diverse scene fra le quali si vede Paul Tucker che cammina per la citt\u00e0, Tunde sdraiato su una panchina in un parco, una ragazza che fa ruotare la gonna, ed una casa abbandonata vicino ai binari di una ferrovia.\nGirato in Inghilterra, il video mostra alcune zone particolarmente celebri: il Tyne Bridge (Newcastle) viene mostrato all'inizio del video, e molte delle scene in cui compare Baiyewu mostrano il Middlesbrough Transporter Bridge (Middlesbrough), che \u00e8 anche fotografato nella copertina del disco."}
{"id": "1717304", "revid": "106908", "url": "https://it.wikipedia.org/wiki?curid=1717304", "title": "European Champions Tournament 1996-1997", "text": "L'undicesimo European Champions Tournament fu giocato dal 4 maggio al 9 maggio 1997 a Mosca, in Russia, presso il \"Palazzo dello Sport\", vi parteciparono sei formazioni rappresentanti Russia, Repubblica Ceca, Spagna, Italia, Paesi Bassi e Ucraina.\nLa manifestazione continentale vide il secondo trionfo dei russi padroni di casa della Dina Mosca, che batterono in finale gli italiani della BNL Calcetto campioni in carica solo dopo una avvincente finale terminata ai calci di rigore. Nella finale per il terzo e quarto posto furono gli spagnoli del Interviu Boomerang a battere gli ucraini del per 5-3."}
{"id": "1717309", "revid": "1448629", "url": "https://it.wikipedia.org/wiki?curid=1717309", "title": "Consiglio dei ministri", "text": "Il consiglio dei ministri \u00e8, nel diritto costituzionale, uno degli organi che compongono il governo e, precisamente, l'organo collegiale che riunisce i ministri sotto la presidenza del capo di Stato o, secondo la forma di governo adottata, del capo del governo (primo ministro, presidente del consiglio dei ministri, cancelliere ecc).\nLa denominazione \"consiglio dei ministri\" \u00e8 utilizzata in vari ordinamenti, tra i quali l'Italia (fin dall'Unit\u00e0, sebbene lo statuto Albertino, a differenza dell'attuale costituzione, non ne facesse menzione), la Francia e altri paesi francofoni, il Belgio, i Paesi Bassi, il Portogallo, la Polonia, la Spagna e altri paesi di lingua spagnola. In altri ordinamenti l'organo corrispondente prende il nome di gabinetto (usato nei paesi anglosassoni ma anche in Messico e Argentina), consiglio di Stato (usato in Finlandia), consiglio esecutivo o, semplicemente, governo. \nNonostante si chiami \"consiglio dei ministri\", spesso nelle riunioni sono presenti anche viceministri, i quali hanno il compito di coadiuvare i rispettivi ministri.\n\u00c8 talvolta denominato \"consiglio dei ministri dell'Unione Europea\" anche il consiglio dell'Unione europea, organo che, tuttavia, non \u00e8 assimilabile, n\u00e9 per composizione, n\u00e9 per funzioni, al consiglio dei ministri di uno stato."}
{"id": "1717311", "revid": "78273", "url": "https://it.wikipedia.org/wiki?curid=1717311", "title": "Rito romano antico", "text": ""}
{"id": "1717317", "revid": "4252", "url": "https://it.wikipedia.org/wiki?curid=1717317", "title": "Damiano di Pavia", "text": "\u00c8 considerato santo dalla Chiesa cattolica che lo ricorda il 12 aprile.\nBiografia.\nLe notizie storiche intorno a san Damiano, diciottesimo vescovo di Pavia, non sono molte, ma ben documentate: di lui infatti parla Paolo Diacono, autore della \u201cHistoria Langobardorum\u201d, come di persona di grande santit\u00e0 e carit\u00e0 e di profonda dottrina; numerosi storici locali dei secoli passati hanno tramandato molte notizie intorno alla sua vita. \nNel 679, mentre ancora era prete della chiesa di Milano, collabor\u00f2 con il vescovo Mansueto nella stesura di una lettera indirizzata all'imperatore bizantino Costantino Pogonato, in cui veniva discussa l'eresia detta \u201cmonotelismo\u201d (una delle varianti dell'arianesimo, dottrina eterodossa secondo la quale in Ges\u00f9 Cristo era presente solo la natura umana e non anche quella divina). Questa lettera venne letta nel concilio di Costantinopoli del 680-681 e contribu\u00ec all'affermazione della retta dottrina. \nOffrendosi per compiere molte ambascerie, riusc\u00ec a comporre le discordie tra Bizantini e Longobardi, in modo che alla citt\u00e0 e al territorio di Pavia venisse risparmiato l'orrore della guerra.\nFece costruire una nuova residenza per il vescovo, e delle terme (ovvero dei bagni pubblici, allora molto in uso) per tutti i cittadini.\nDurante il suo ministero, scoppi\u00f2 una terribile pestilenza: per debellarla, essendo risultati inutili i rimedi umani, esort\u00f2 tutti ad una profonda conversione dei costumi e alla preghiera, e fece portare da Roma la reliquia del braccio di san Sebastiano martire, che onor\u00f2 con una solenne processione per le vie della citt\u00e0. Secondo una leggenda, quella notte stessa furono visti due angeli: quello della vita, con una spada fiammeggiante, sulla via principale della citt\u00e0 (Strada Nuova) scacciava l'angelo della morte. A ricordo di questa visione, ancor oggi un angelo \u00e8 effigiato sulla facciata di una casa all'incrocio tra Strada Nuova e via Volturno-via Gatti.\nNelle controversie politiche e religiose del suo tempo, san Damiano cerc\u00f2 sempre di preservare il bene della Chiesa e dei suoi fedeli, dialogando instancabilmente con tutti. Quando nel 688 Alachis usurp\u00f2 la corona dei re Longobardi, per amore di pace si prest\u00f2 a rendergli omaggio nonostante le umiliazioni subite. Una volta tornato il re legittimo, Cuniperto, Damiano pot\u00e9 dedicarsi alla composizione dello scisma detto \u201cdei Tre Capitoli\u201d, sorto tra il papa e il vescovo di Aquileia, che stava creando molti problemi nelle diocesi dell'Italia settentrionale.\nMor\u00ec il 12 aprile 710 o 711.\nCulto.\nIl suo corpo fu sepolto nella chiesa di San Nazario (non pi\u00f9 esistente) e in seguito traslato nella Cattedrale, sotto l'altare della Cappella dell'Immacolata.\nConsiderato santo dalla Chiesa cattolica che lo ricorda il 12 aprile. \nDal Martirologio Romano: A Pavia, san Damiano, vescovo, la cui lettera sulla retta fede circa la volont\u00e0 e l'agire in Cristo fu letta nel Concilio Costantinopolitano III."}
{"id": "1717324", "revid": "131358", "url": "https://it.wikipedia.org/wiki?curid=1717324", "title": "Alfred Garryevi\u010d \u0160nitke", "text": ""}
{"id": "1717327", "revid": "1543377", "url": "https://it.wikipedia.org/wiki?curid=1717327", "title": "Peugeot TM", "text": "Il Peugeot TM \u00e8 un motore a scoppio prodotto dal 1948 al 1966 dalla Casa automobilistica francese Peugeot.\nCaratteristiche e versioni.\nIl motore \"TM\" \u00e8 stato il primo motore Peugeot del dopoguerra. Alla fine della Seconda guerra mondiale, infatti, in listino continu\u00f2 a rimanere la Peugeot 202, che per\u00f2 era gi\u00e0 stata lanciata nei tardi anni trenta, prima dell'avvento della guerra stessa. Nel 1945, appena terminato il conflitto, erano gi\u00e0 in fase avanzata i lavori per la Peugeot 203, peraltro condotti in clandestinit\u00e0 dallo staff della Casa di Sochaux, per non destare sospetti nelle autorit\u00e0 naziste che avevano occupato lo stabilimento di Sochaux.\nCi\u00f2 ha comportato che alla fine del conflitto i progetti erano gi\u00e0 a buon punto, compreso quello del motore.\nIl fatto che i progettisti Peugeot abbiano dovuto lavorare di nascosto e lentamente, ha fatto s\u00ec che si abbia avuto il tempo di pensare a tutta una serie di innovazioni da proporre nel nuovo motore. E difatti gi\u00e0 la prima versione del \"TM\" propose alcune novit\u00e0 all'epoca non molto frequenti, tra cui:\nPi\u00f9 in generale, il motore \"TM\" proponeva un'architettura a 4 cilindri in linea con basamento in ghisa, valvole in testa e distribuzione ad un albero a camme laterale, che governava l'apertura/chiusura delle valvole tramite aste e bilancieri. La cilindrata era di 1290 cm\u00b3, ottenuta grazie alle due misure di alesaggio e corsa, pari a 75x72.9 mm. Si trattava dunque di un motore superquadro, che montava tra l'altro anche un albero a gomiti a 3 supporti di banco.\nDel motore \"TM\" sono esistite tre versioni, differenti tra loro solo per alcuni dettagli.\nLa prima versione del motore \"TM\" montava un carburatore Solex \"32PB1\" ed era caratterizzata da un rapporto di compressione pari a 6.8:1, cos\u00ec da erogare una potenza massima di 42 CV a 4500 giri/min. La coppia massima era invece di 80 Nm a 2500 giri/min. Tale versione \u00e8 stata montata sulle \"Peugeot 203\" prodotte tra il 1948 ed il 1953.\nLa seconda versione del motore \"TM\" si differenziava dalla prima per l'aumento del rapporto di compressione, portato a 7:1 e per l'utilizzo di pistoni di nuovo tipo. La potenza massima raggiungeva cos\u00ec i 45 CV. Questa seconda versione \u00e8 stata montata sulle \"Peugeot 203\" prodotte tra il 1953 ed il 1960.\nLa terza versione, denominata TM5, raggiungeva i 54 CV grazie a nuovi accorgimenti, tra cui l'ulteriore innalzamento del rapporto di compressione a 7.3:1. \u00c8 stata montata sulle Peugeot 403/7, ossia le versioni economiche della 403, prodotte dal 1960 al 1966."}
{"id": "1717330", "revid": "2002577", "url": "https://it.wikipedia.org/wiki?curid=1717330", "title": "Chiroteche", "text": "Le chiroteche sono un paramento liturgico cattolico usato dai prelati durante una forma particolarmente solenne (\"in pontificalibus\") di celebrazione eucaristica del rito romano. Dal 1968 sono state rese facoltative.\nSono dei guanti che possono essere indossati dai vescovi, i cardinali e dal pontefice in tali circostanze. Riportano solitamente degli ornamenti e una croce, entrambi dorati, e coprono tutta la mano e met\u00e0 dell'avambraccio anche se alcune arrivano quasi al gomito. Il loro colore varia a seconda del tempo liturgico. Se indossate, l'anello episcopale/pontificale dev'essere portato sopra di esse.\nNel \"Pontificale Romano\" pubblicato nel 1595 da papa Clemente VIII e nelle edizioni posteriori fino al Concilio Vaticano II, le chiroteche venivano imposte dopo l'ordinazione episcopale, dopo l'imposizione della mitria, il celebrante le benediceva (se non erano state gi\u00e0 benedette) e poi le faceva indossare al nuovo vescovo, infine si concludeva il rito con l'imposizione dell'anello pontificale.\nNel Messale Romano fino all'edizione del 1962, in quelle celebrazioni nelle quali si usavano le chiroteche, si imponeva al prelato l'obbligo di recitare la seguente formula mentre le indossava:\nDurante la messa vengono indossate fino all'offertorio, vengono poi tolte e non pi\u00f9 indossate per il resto della celebrazione.\nDal 1968, prima cio\u00e8 della pubblicazione della rivista edizione del Messale Romano del 1970, le chiroteche sono state rese facoltative per le celebrazioni in cui ne \u00e8 previsto l'impiego.\nNelle successive edizioni del Messale Romano non si parla pi\u00f9 n\u00e9 delle chiroteche n\u00e9 dei copripiedi (le \"caligulae\"), la cui menzione spar\u00ec gi\u00e0 dell'edizione 1962, ma che, secondo le edizioni anteriori, il vescovo che celebrava \"in pontificalibus\" doveva indossare, mentre recitava l'apposita preghiera: \"Calcea, Domine, pedes meos in praeparationem evangelii pacis, et protege me in velamento alarum tuarum.\"\nFino a papa Giovanni XXIII le chiroteche fecero inoltre parte dei paramenti sacri dei quali doveva essere rivestita la salma del papa per essere esposta all'ultimo saluto dei fedeli, in quello che un tempo era noto come \"bacio del piede\". A partire da papa Paolo VI, artefice di una netta spoliazione e pauperizzazione delle esequie pontificie, esse non sono state pi\u00f9 impiegate.\nIn tempi recenti le chiroteche sono state utilizzate nel corso di alcune cerimonie dai tradizionalisti americani Salvatore Cordileone, arcivescovo di San Francisco, e Alexander King Sample, arcivescovo di Portland."}
{"id": "1717333", "revid": "156618", "url": "https://it.wikipedia.org/wiki?curid=1717333", "title": "Prelati", "text": ""}
{"id": "1717344", "revid": "6923", "url": "https://it.wikipedia.org/wiki?curid=1717344", "title": "Villa Bissari Curti", "text": "Villa Curti \u00e8 una villa veneta situata nel centro di Sovizzo (provincia di Vicenza).\nStoria.\nIl corpo centrale sorge su una preesistente Castello dei Bissari, stimata famiglia di Vicenza, datato 1488, come inciso nel cippo di fondazione conservato nel giardino. Consta di un corpo centrale e di aggiunte posteriori ai lati. Fra il 1684 e il 1720 fu costruito lo scalone monumentale. Nel 1583 dopo le nozze tra Marietta Sale e Paolo Bissari, la villa prende il nome di \"villa dei Sale\", pi\u00f9 tardi verso il 1800 passa di propriet\u00e0 ai Mocenigo e infine alla famiglia Curti nel 1870. Gli affreschi della facciata furono voluti nel 1892 da Giovanni Curti (1818-1894), mentre l'ala neogotica, pi\u00f9 arretrata e bassa del corpo centrale, fu costruita tra il 1928 e il 1935 da Giovanni Curti, detto \u201cel Barba\u201d (1870-1949), personaggio eclettico, collezionista di antichit\u00e0. L'intero complesso ha subito alcune trasformazioni fino ad arrivare all'aspetto odierno.\nDescrizione.\nCircondata da un ampio giardino all'inglese, \u00e8 costituita da un corpo padronale orientato a sud, da due ali e da una barchessa che ne delimita a ovest la corte antistante.\nLa facciata del corpo padronale, a due piani pi\u00f9 mezzanino, riflette l'assimmetria della pianta dove gli ambienti disposti a sinistra del salone passante, ed evidentemente preesistenti, sono pi\u00f9 ampi di quelli sulla destra. Uno scalone esterno conduce al livello del piano nobile, il cui portale di ingresso centinato ha pilastri corinzi e una testa umana in chiave di volta, secondo Cevese (1971) attribuibile alla bottega degli Albanese. Quattro finestre con frontoncini curvi e triangolari l'affiancano e ad esse corrispondono quattro fori quadrati nel sottotetto. Questo settore \u00e8 coronato da un frontone triangolare su cui svettano tre delle cinque statue poste sul tetto. Nel timpano campeggia lo stemma della famiglia Sale e sopra l'arco di ingresso quello della famiglia Curti, proprietaria dal 1870. Nei settori laterali si distribuiscono asimmetricamente e a intervalli diversi, ravvicinati al centro e isolati alle estremit\u00e0, altri sette assi di finestre, di cui quelle al piano nobile sono trabeate.\nSu tutta la facciata si distende una decorazione ad affresco che riproduce un'intelaiatura architettonica di colonne corinzie, arricchita da balaustre, fregi, festoni.\nNel folto parco inglese, oltre ad un teatro all'antica sono presenti numerose statue sei-settecentesche. A ridosso della mura del parco \u00e8 stato eretto un capitello votivo in ricordo dell'apparizione della Madonna di Monte Berico a donna Vincenza Pasini nel 1428,la cui casa natale si trova di fronte.\nAttuale destinazione.\nVilla Curti, oltre ad essere abitazione privata, ha aperto i propri spazi al pubblico sia per organizzare in loco matrimoni, eventi e cene di gala sia per pernottare in camere e suite eleganti ed arredate con mobili d'epoca."}
{"id": "1717346", "revid": "124096734", "url": "https://it.wikipedia.org/wiki?curid=1717346", "title": "Ritenzione", "text": ""}
{"id": "1717347", "revid": "74801", "url": "https://it.wikipedia.org/wiki?curid=1717347", "title": "Ruaidri mac Tairrdelbach Ua Conchobair", "text": "Era figlio di Tairrdelbach mac Ruaidri Ua Conchobair (anglicizzato in Turlough O'Connor), re del Connacht, re supremo dal 1151 al 1154.\nEreditava il regno del Connacht ed il nome da suo nonno paterno, re Ruaidr\u00ed Ua Conchobair, \"mac\" in lingua irlandese infatti introduce il patronimico.\nIl suo \"perseguitare\" Dermot MacMurrough del Leinster forn\u00ec il pretesto ai Normanni per invadere l'Irlanda e, ricacciato a ovest del fiume Shannon si sottomise a re Enrico II d'Inghilterra col trattato di Windsor che fu negoziato dall'arcivescovo di Dublino, Lorenzo O'Toole. In base a questo accordo mantenne il controllo del Connacht come vassallo del sovrano inglese, dominando su tutti i re e i capi dell'Irlanda. In cambi\u00f2 dovette pagare un tributo annuale, fino a quando l'accordo non sfum\u00f2 e scoppi\u00f2 una nuova guerra coi Normanni. Fu spodestato dal figlio Conchobar Maenmaige Ua Conchobhair nel 1186 e scacciato nel Munster. Alla morte di Conchobar nel 1189 i Sil-Murray lo avrebbero richiamato sul trono. Ma non riusc\u00ec a ristabiliare appieno il suo precedente potere. Secondo gli \"Annali dei Quattro Maestri\" mor\u00ec nel 1198 e venne sepolto a Clonmacnoise, nel lato nord dell'altare della chiesa. "}
{"id": "1717356", "revid": "135224", "url": "https://it.wikipedia.org/wiki?curid=1717356", "title": "Rosina Storchio", "text": "Biografia.\nStudi\u00f2 dapprima con Alberto Giovannini e Giuseppe Fatuo presso il conservatorio di Milano, poi con insegnanti privati perch\u00e9 espulsa dal conservatorio stesso.\nIl suo debutto avvenne nel 1892 presso il Teatro Dal Verme sempre a Milano con la \"Carmen\" di Bizet, mentre l'esordio alla Scala avvenne tre anni dopo con il \"Werther\" di Massenet nel ruolo di Sofia.\nNel 1897 \u00e8 Mim\u00ec nella prima assoluta di La boh\u00e8me (Leoncavallo) al Teatro La Fenice di Venezia e Cristina nella prima assoluta di \"Il voto\" (rifacimento di Mala vita) di Umberto Giordano con Enrico Caruso al Teatro Lirico di Milano.\nNel 1900 \u00e8 la protagonista nella prima assoluta di Zaz\u00e0 di Leoncavallo al Teatro Lirico di Milano diretta da Arturo Toscanini con Edoardo Garbin e nel 1901 \"Zaz\u00e0\" diretta da Rodolfo Ferrari al Teatro Regio di Torino e Manon al Teatro Comunale di Bologna.\nNel 1902 alla Scala diretta da Toscanini \u00e8 stata Gretel in H\u00e4nsel e Gretel ed Euryanthe nella prima italiana.\nNel 1903 \u00e8 Stephana nella prima assoluta di Siberia alla Scala diretta da Cleofonte Campanini con Giuseppe De Luca, Giovanni Zenatello ed Antonio Pini-Corsi.\nNel 1904, sempre alla Scala, fu la prima \"Cio-Cio-San\" della storia nella \"Madama Butterfly\" e fu protagonista del clamoroso insuccesso della prima assoluta dell'opera diretta da Campanini con Zenatello e De Luca.\nNel 1907 al Grand Th\u00e9\u00e2tre de Monte Carlo \u00e8 Norina in Don Pasquale con Titta Ruffo, Margherita in Mefistofele con F\u00ebdor \u0160aljapin e Rosina ne Il barbiere di Siviglia con Fernando De Lucia, Ruffo, Antonio Pini-Corsi e \u0160aljapin.\nNel 1908 \u00e8 Violetta Val\u00e9ry ne La traviata a Venezia.\nNel 1911 al Teatro Costanzi di Roma diretta da Luigi Mancinelli \u00e8 Norina in \"Don Pasquale\" con Alessandro Bonci, De Luca e Giuseppe Kaschmann ed Amina ne La sonnambula con Giuseppe Anselmi.\nLa sua presenza alla Scala fu tuttavia riconfermata di anno in anno fino al 1918, con opere quali la \"Linda di Chamounix\", la protagonista nella prima assoluta di \"Lodoletta\" nel 1917 al Teatro Costanzi e soprattutto la \"Traviata\", che rimane la sua interpretazione pi\u00f9 celebre.\nSuo partner abituale fu il tenore etneo Giuseppe Anselmi (1876-1929) con il quale lasci\u00f2 memorabili interpretazioni come in \"Manon Lescaut\", \"La sonnambula\", \"Don Pasquale\".\nEbbe una relazione con il direttore d'orchestra Arturo Toscanini, dal quale nel 1903 ebbe un figlio, Giovanni, nato cerebroleso e morto sedicenne.\nL'addio alle scene ebbe luogo nel 1923 dopo un'applaudita recita di \"Madama Butterfly\" a Barcellona; aveva 51 anni. Si ritir\u00f2 a Milano dove insegn\u00f2 canto, tra le sue allieve vanter\u00e0 anche il soprano Gina Cigna. Trov\u00f2 conforto alle sofferenze della vita privata ordinandosi terziaria francescana dopo aver donato i suoi averi al Cottolengo di Milano.\nI suoi resti riposano nel cimitero Monumentale di Milano.\nIl 21 aprile 2002 le \u00e8 stato dedicato un Museo lirico a Dello (BS), che dal 7 febbraio 2016 \u00e8 stato trasferito a Gazoldo degli Ippoliti, comune in provincia di Mantova."}
{"id": "1717360", "revid": "1745361", "url": "https://it.wikipedia.org/wiki?curid=1717360", "title": "Star Island (Florida)", "text": "Star Island \u00e8 un'isola artificiale situata nella Baia di Biscayne, negli Stati Uniti d'America, tra la citt\u00e0 di Miami e l'isola di Miami Beach, nello stato della Florida. L'isola \u00e8 collegata alle corsie autostradali del \"MacArthur Causeway\" e al resto di Miami Beach dal \"Bridge Road\".\nAnche se si tratta di un quartiere pubblico, come molti dei quartieri pi\u00f9 ricchi della zona, di fatto vi risiedono solo 98 persone fra cui la maggior parte sono artisti. Di fatto \u00e8 protetta da alcune guardie del corpo al suo ingresso dando cos\u00ec l'illusione di essere un'esclusiva area privata. \u00c8 possibile visitarla via mare oppure dopo essersi sottoposti ai controlli all'ingresso."}
{"id": "1717361", "revid": "174925", "url": "https://it.wikipedia.org/wiki?curid=1717361", "title": "Muiredach T\u00edrech", "text": ""}
{"id": "1717362", "revid": "767487", "url": "https://it.wikipedia.org/wiki?curid=1717362", "title": "Philip Henry (chierico)", "text": "Nato a Whitehall, nel quartiere londinese di Westminster, studi\u00f2 ad Oxford fino al 1652 e fu ordinato sacerdote nel 1657. La sua carriera di predicatore fu interrotta numerose volte a causa delle persecuzioni religiose del suo tempo che non cessarono sino all\"'Atto di Tolleranza del Maryland\" del 1687; con questo provvedimento pot\u00e9 ricominciare a diffondere attivamente le sue idee senza pericoli. Pass\u00f2 gli ultimi anni della sua vita lavorando incessantemente.\nNel 1882 furono pubblicate le sue \"Diaries and Letters\" (\"Agende e Lettere\") che ci forniscono un racconto dettagliato della vita religiosa della Londra del Seicento."}
{"id": "1717363", "revid": "198277", "url": "https://it.wikipedia.org/wiki?curid=1717363", "title": "Specie di Dysderidae", "text": "Di seguito sono elencate tutte le 528 specie della famiglia di ragni Dysderidae note a giugno 2013.\nCryptoparachtes.\n\"Cryptoparachtes\" Dunin, 1992\nDasumia.\n\"Dasumia\" \nDysdera.\n\"Dysdera\" \nDysderella.\n\"Dysderella\" Dunin, 1992\nDysderocrates.\n\"Dysderocrates\" \nFolkia.\n\"Folkia\" \nHarpactea.\n\"Harpactea\" \nHarpactocrates.\n\"Harpactocrates\" \nHolissus.\n\"Holissus\" Simon, 1882\nHygrocrates.\n\"Hygrocrates\" Deeleman-Reinhold, 1988\nKaemis.\n\"Kaemis\" Deeleman-Reinhold, 1993\nMesostalita.\n\"Mesostalita\" Deeleman-Reinhold, 1971\nMinotauria.\n\"Minotauria\" Kulczynski, 1903\nParachtes.\n\"Parachtes\" \nParastalita.\n\"Parastalita\" Absolon &amp; Kratochv\u00edl, 1932\nRhode.\n\"Rhode\" \nRhodera.\n\"Rhodera\" Deeleman-Reinhold, 1989\nSardostalita.\n\"Sardostalita\" Gasparo, 1999\nSpeleoharpactea.\n\"Speleoharpactea\" Ribera, 1982\nStalagtia.\n\"Stalagtia\" \nStalita.\n\"Stalita\" \nStalitella.\n\"Stalitella\" Absolon &amp; Kratochv\u00edl, 1932\nStalitochara.\n\"Stalitochara\" Simon, 1913\nTedia.\n\"Tedia\" Simon, 1882"}
{"id": "1717364", "revid": "438678", "url": "https://it.wikipedia.org/wiki?curid=1717364", "title": "Il club delle promesse", "text": "Il club delle promesse (\"Au secours, j'ai trente ans !\") \u00e8 un film del 2004 diretto da Marie-Anne Chazel.\nIl film, adattamento cinematografico del romanzo \"Last Chance Saloon\" (1999) di Marian Keyes, \u00e8 uscito nelle sale italiane il 19 novembre 2004.\nTrama.\nYann, Kathy e Tara passano insieme un'infanzia felice e serena, instaurando una grande amicizia. Si ritrovano poi a Parigi alla soglia dei trent'anni, con vari problemi, sentimentali e di relazioni sociali. La malattia che colpisce Yann metter\u00e0 a dura prova il loro legame ma l'amicizia di fondo li trover\u00e0 uniti pi\u00f9 di prima."}
{"id": "1717366", "revid": "767487", "url": "https://it.wikipedia.org/wiki?curid=1717366", "title": "Samuel Robail", "text": ""}
{"id": "1717369", "revid": "71814", "url": "https://it.wikipedia.org/wiki?curid=1717369", "title": "Consiglio dei Ministri", "text": ""}
{"id": "1717372", "revid": "767487", "url": "https://it.wikipedia.org/wiki?curid=1717372", "title": "AD Project", "text": "AD Project \u00e8 un film di fantascienza del 2006 diretto da Eros Puglielli. \u00c8 un film italiano nato e realizzato esclusivamente per il mercato home video ad un costo bassissimo; regista, attori e troupe si sono avvalsi di un innovativo sistema di produzione (chiamato \"The Coproducers\") che realizza prodotti audiovisivi in co-produzione congiunta di tutti i partecipanti, i quali diventeranno, in cambio del loro contributo produttivo (finanziario, lavorativo o artistico), proprietari di una quota dei diritti di sfruttamento economico del film.\nTrama.\nUn uomo oltrepassa la recinzione di una zona protetta, ma una forza sovrannaturale, sotto forma di un uomo incappucciato, si impossessa di lui e lo conduce alle convulsioni. Poco distante e armata di telecamera, la sua fidanzata Elena subisce la stessa sorte. Il giorno dopo Elena racconta l'accaduto, sotto ipnosi, al prof. Morante, rivelando che tutto ci\u00f2 che ha vissuto dovr\u00e0 accadere soltanto la sera successiva. Nel frattempo, un aspirante attore e la sua fidanzata Gaia prendono in affitto una stanza da Luca, un gestore di un sito pornografico preoccupato per aver appena perduto la sua telecamera. Le vite di queste persone si incrociano quando due uomini in nero, giunti dinanzi alla zona, scoprono che qualcuno vi \u00e8 penetrato di nascosto; l'incauto trasgressore non sa che, entrando nella zona, ha varcato una porta che conduce ad un'altra dimensione temporale."}
{"id": "1717382", "revid": "599013", "url": "https://it.wikipedia.org/wiki?curid=1717382", "title": "Souleymane Youla", "text": "Caratteristiche tecniche.\nClassica punta centrale con un buon fiuto del gol, spesso attaccante di riferimento in squadra.\nCarriera.\nClub.\nGli inizi.\nDopo essere cresciuto calcisticamente in alcuni club del suo paese inizia la sua carriera professionistica nel 1999, quando firm\u00f2 con i belgi del Lokeren per sostituire il partente Jan Koller che nel frattempo si era trasferito all'Anderlecht. Nella sua prima stagione da professionista ha segnato 9 gol in 14 partite, le ottime prestazioni convinsero l'Anderlecht a fargli firmare un contratto. Qui ha dovuto affrontare una forte concorrenza per il reparto offensivo con giocatori del calibro di Jan Koller, Tomasz Radzinski, Aruna Dindane e Oleg Iachtchouk. Con il club di Bruxelles vi \u00e8 rimasto solo per una stagione, ma \u00e8 ricordato dai tifosi soprattutto per il gol segnato nei minuti di recupero contro il Psv Eindhoven nella Champions League 2000-2001, permettendo all'Anderlecht di qualificarsi per i sedicesimi di finale come testa di serie.\nL'affermazione in turchia e vari club.\nNella stagione seguente si trasferisce in Turchia dove firma per il Gen\u00e7lerbirli\u011fi S.K. giocandovi per cinque stagioni rdivenendo una bandiera del club. Il 1\u00ba luglio 2005 firma per il Be\u015fikta\u015f JK, dove trova pochissimo spazio riuscendo a raccogliere 12 presenze e 2 gol prima di essere ceduto in prestito a gennaio del 2006 per 6 mesi ai francesi del Metz dove segna un gol in 16 apparizioni. A fine stagione Be\u015fikta\u015f e Lille si mettono d'accordo per la cessione a titolo definitivo verso i francesi sulla base di due milioni di Euro dove il giocatore firma un contratto triennale. Dopo ancora una stagione in cui non ha ricevuto molta continuit\u00e0 di gioco, \u00e8 stato prestato al club turco dell'Eski\u015fehirspor dove ha collaborato con il compagno di reparto \u00dcmit Karan. La stagione successiva, il trasferimento \u00e8 stato reso permanente. Da allora in poi, Youla ha giocato altre due stagioni in Turchia, rispettivamente con Denizlispor e Orduspor. Dopo la stagione 2010-11, \u00e8 rimasto svincolato fino al novembre 2012, quando \u00e8 stato assunto dal team belga Sint-Niklaas per aiutare la squadra a rimane in seconda divisione belga. Dopo un gol in 13 presenze non riesce ad evitare la retrocessione del club in terza divisione e cos\u00ec a luglio 2013 firma un contratto con i francesi dell'Amiens militanti in Ligue 2 ma dopo 5 presenze senza alcuna rete segnata a gennaio 2014 si accasa ai belgi del Tournai militanti in seconda divisione sfiorando di pochissimo la promozione nella massima serie grazie anche ai 4 gol segnati in 11 partite.\nL'esperienza in Ungheria.\nA fine stagione firma un contratto biennale con gli ungheresi della Honv\u00e9d militanti in Nemzeti Bajnoks\u00e1g I la massima serie del calcio magiaro, la stagione inizia subito bene segnando 2 reti nei primi 2 incontri terminando la stagione con 9 reti in 26 presenze e divenendo uno dei volti del club. La stagione successiva termina insieme al resto della squadra con una tranquilla salvezza posizionandosi all'ottavo posto con un bottino personale di 5 reti in 29 presenze, alla fine della stagione scaduto il contratto lascia il club di Budapest con 14 reti in 55 presenze.\nEsperienza negli Stati Uniti.\nL'11 giugno 2016, terminato il suo contratto con l'Honv\u00e9d, si trasferisce negli Stati Uniti, unendosi agli Indy Eleven, militanti nella North American Soccer League. Con il club di Indianapolis segna gi\u00e0 all'esordio avvenuto alla prima giornata di campionato contro il Puerto Rico FC, conclude l'annata al secondo posto in classifica con 2 reti in 13 partite giocate.\nNazionale.\nHa esordito con la nazionale della Guinea l'8 marzo del 2000 contro l'Uganda segnando all'esordio la rete del 4-4 nell'incontro valevole per la Qualificazioni al campionato mondiale di calcio 2002.\nStatistiche.\nPresenze e reti nei club.\n\"Statistiche aggiornate all'8 aprile 2017.\""}
{"id": "1717385", "revid": "767487", "url": "https://it.wikipedia.org/wiki?curid=1717385", "title": "Nicolas Fauvergue", "text": ""}
{"id": "1717386", "revid": "76963", "url": "https://it.wikipedia.org/wiki?curid=1717386", "title": "Antun Gustav Mato\u0161", "text": "Dopo gli studi della scuola media si iscrisse alla scuola veterinaria militare di Vienna, ma non vi ultim\u00f2 mai gli studi. Si arruol\u00f2 nell'esercito e dato il suo carattere di ribellione venne rinchiuso in prigione. Scapp\u00f2 dalla prigione e si rifugi\u00f2 a Belgrado. Dalla capitale serba si trasfer\u00ec a Ginevra e successivamente a Parigi. Finalmente nel 1908 ritorn\u00f2 a Zagabria, dove visse i suoi ultimi giorni facendo il pubblicista e lo scrittore. Mor\u00ec ancor giovane nel 1914 di tubercolosi.\nOpere.\nMato\u0161 era un uomo di carattere forte e battagliero in una vita tormentata dalle amarezze e dalle incomprensioni altrui. Fu uno scrittore molto prolifico, ma in vita non diede molto in stampa. Scrisse oltre mille opere, tra cui troviamo racconti, novelle, versi, saggi, articoli e lavori teatrali. I suoi scritti aprirono nuovi orizzonti alla letteratura croata.\nPubblic\u00f2 durante la sua vita tre raccolte di novelle e racconti: \"Iverje\", 1899 (\"Schegge\"); \"Novo iverje\", 1900 (\"Nuove schegge\"); \"Umorne pri\u010de\", 1909 (\"Storie stanche\"). Uno dei temi affrontati nelle sue novelle erano le problematiche culturali e politiche della Croazia contemporanea. Questo tema viene ripreso in opere come \"Mo\u0107 savjesti\" (\"La potenza della coscienza\") e in \"Kip domovine leta 188\" (\"Stato della patria nell'anno 188\"). Altre novelle invece trovano spesso un tema irreale e romantico come in \"Mi\u0161\" (\"Il topo\") e \"\u010cestitka\" (\"Congratulazioni\"). La critica del tempo non apprezza molto la sua prosa, perch\u00e9 spesso nei suoi racconti usa ampie descrizioni e fa ritratti psicologici dei singoli personaggi e tutto ci\u00f2 si inquadra nel genere simbolistico.\nInizi\u00f2 a scrivere versi molto giovane, ma non volle pubblicarli, in quanto si sottopose a una severa autocensura. Durante la sua vita pubblico un'ottantina di composizioni liriche perch\u00e9 ambiva \u00aba soddisfare coi versi le proprie esigenze musicali, scrivendoli con le orecchie per le \u02ddbuone\u02dd orecchie\u00bb."}
{"id": "1717387", "revid": "729019", "url": "https://it.wikipedia.org/wiki?curid=1717387", "title": "Sindrome del nevo basocellulare", "text": "La sindrome di Gorlin, nota anche come \"sindrome del carcinoma basocellulare nevoide\" (NBCCS) scoperta per la prima volta nel 1960, \u00e8 un raro disordine ereditario a trasmissione autosomica dominante ad alta penetranza e variabile espressivit\u00e0, che si manifesta con anomalie di sviluppo e predisposizione a sviluppare vari tipi di neoplasie (tumori) probabilmente per alterazione della normale via apoptotica. Le manifestazioni patologiche che pi\u00f9 frequentemente si sviluppano sono il carcinoma basocellulare, spesso in forma multipla, il tumore cheratocistico odontogeno e le anomalie ossee.. La sindrome, che solitamente esordisce durante l'adolescenza o comunque nell'et\u00e0 giovanile, evolve per tutta la vita con alterazioni cutanee, ossee, oculari, nervose ed endocrine.\nEpidemiologia.\nLa sua incidenza \u00e8 stata calcolata attraverso studi e si attesta su 1 caso su 56.000-164.000 persone, colpisce indifferentemente sia gli uomini che le donne.\nSintomatologia.\nLe manifestazioni cutanee pi\u00f9 frequenti sono depressioni puntiformi palmo-plantari note come \"pits\", cisti epidermoidi, comedoni, fibromi molli, chiazze caff\u00e8-latte, milia, ed amartomi di varia forma e dimensione.\nTra le manifestazioni extracutanee ricordiamo invece i tumori cheratocistici odontogeni, spesso in forma multipla, alcune anomalie scheletriche (come cifoscoliosi, spina bifida occulta, bozze frontali, anomalie vertebrali e costali, polidattilia, sindattilia), anomalie oculari, del sistema nervoso ed endocrino (come agenesia del corpo calloso, meningiomi, medulloblastomi, macrocefalia, ritardo mentale solitamente di lieve entit\u00e0).\nEziologia.\nLa causa \u00e8 genetica, legata alla mutazione del gene PTCH1 localizzato sul cromosoma 9 (9q22.3), che esprime una proteina transmembrana implicata nel sistema di trasmissione Hedgehog, il cui alterato funzionamento \u00e8 in grado di sovvertire una serie di funzioni cellulari di notevole importanza, e promuovere la formazione dei tumori.\nTerapia.\nAttualmente non esiste una terapia risolutiva, la gestione prevede una sorveglianza dermatologica intensiva e lo screening annuale per il medulloblastoma fino all'et\u00e0 di 8 anni. La rimozione chirurgica delle lesioni \u00e8 possibile ma dato l'elevatissimo numero risulta spesso altamente demolitiva. Per questo motivo viene spesso preferita la terapia medica con somministrazione locale di Imiquimod o di 5-Fluorouracile. Sono in corso studi per l'applicazione terapeutica del Vismodegib, che agisce selettivamente sulla via di trasduzione alterata. Sempre assolutamente controindicata \u00e8 invece la radioterapia, data la fragilit\u00e0 genomica di questi pazienti. Viene eseguita inoltre correzione delle anomalie ossee, con un approccio multidisciplinare. Possono esservi effetti collaterali sia a livello estetico ma anche di carattere funzionale."}
{"id": "1717393", "revid": "287204", "url": "https://it.wikipedia.org/wiki?curid=1717393", "title": "Gremiale", "text": "Il gremiale \u00e8 un paramento liturgico usato dai prelati durante la Celebrazione Eucaristica. Il gremiale \u00e8 un grembiule di seta di forma rettangolare con due lacci per essere allacciato alla vita. \nStoria.\n Prima di divenire un paramento di uso esclusivo dei vescovi il gremiale aveva un uso pi\u00f9 ampio e poteva essere indossato da ogni sacerdote. Si trattava in origine di un semplice drappo di stoffa, mentre oggi spesso si presenta riccamente ornato.\nUtilizzo.\nViene usato in diverse occasioni, ed in particolare:\nOltre che nella Chiesa Cattolica \u00e8 anche tradizionalmente in uso presso la Chiesa Armena."}
{"id": "1717394", "revid": "773636", "url": "https://it.wikipedia.org/wiki?curid=1717394", "title": "Chiesa della Madonna delle Grazie (Orbetello)", "text": "La chiesa della Madonna delle Grazie \u00e8 un edificio sacro situato a Orbetello.\nDescrizione.\n\u00c8 uno degli edifici sacri pi\u00f9 importanti di Orbetello sia per la sua funzione di cappella della guarnigione che come luogo di culto mariano. La costruzione risalirebbe alla seconda met\u00e0 del secolo XIII; fin dal secolo XVI era annessa all'Ospedale.\nL'interno \u00e8 decorato da due affreschi quattrocenteschi di ambito senese: quello sulla sinistra, denominato \"Madonna di Costantinopoli\", raffigura la \"Madonna col Bambino e San Biagio\"; l'affresco staccato nel presbiterio con la \"Madonna col Bambino in trono fra i Santi Pietro e Paolo\", detto \"Madonna delle Grazie\", \u00e8 attribuibile a un seguace di Benvenuto di Giovanni. Nel lato sinistro, un notevole dipinto settecentesco con la \"Madonna col Bambino in gloria tra angeli\", attribuibile a Sebastiano Conca."}
{"id": "1717396", "revid": "767487", "url": "https://it.wikipedia.org/wiki?curid=1717396", "title": "Zonta (Repubblica di Venezia)", "text": "Nella Repubblica di Venezia era dato il nome di Zonta, cio\u00e8 letteralmente di \"aggiunta\", alle commissioni di patrizi chiamate ad incrementare il numero degli originali sessanta membri di diritto del Senato.\nQueste \"Zonte\", iniziate come pratica temporanea verso la fine del Duecento e rinnovate per decreto del Maggior Consiglio di anno in anno a partire dal 1279, crebbero sempre di pi\u00f9 come consistenza, tanto che se nel 1373 i cosiddetti \"senatori de Zonta\" o \"pregadi de Zonta\" erano appena venti, nel 1413 essi erano saliti a quaranta e nel 1450, con sessanta membri, avevano di fatto raddoppiato il corpo stabile del Senato.\nLa \"Zonta\" divenne infine ordinaria e perpetua con decreto del 29 settembre 1506.\nDell'originario uso veneziano del termine rimane oggi l'odierno italiano giunta, passato con significato etimologicamente inalterato."}
{"id": "1717398", "revid": "22475", "url": "https://it.wikipedia.org/wiki?curid=1717398", "title": "La dama di Monsoreau", "text": "La dama di Monsoreau \u00e8 un romanzo storico scritto da Alexandre Dumas e pubblicato nel 1846, che deve il suo nome ai conti che possedevano il famoso castello di Montsoreau. \u00c8 il secondo romanzo del \"Ciclo degli ultimi Valois\", segue \"La Regina Margot\", dell'anno precedente, e sar\u00e0 seguito un anno dopo da \"I Quarantacinque\" che chiude il ciclo.\nTrama.\nIl romanzo narra la storia di una bellissima nobildonna di provincia che viene rapita e indotta con l'inganno a sposare il signore di Montsoreau. Ella infatti era concupita dal fratello del re Enrico III, il duca d'Anjou, e Montsoreau le fa credere che l'unico mezzo per non essere perduta era quello di sposare lui, abbastanza potente da sfidare le ire del principe. Montsoreau, gelosissimo, la rinchiude in una casa di Parigi tenendola nascosta agli occhi del mondo, ma ella incontra il gentiluomo Bussy, della casa del duca d'Anjou, eroe del suo tempo, il quale si innamora perdutamente di lei. Prima che lui per\u00f2 la possa aiutare, il cattivo Montsoreau, imbeccato dal perfido principe geloso a sua volta dei successi amorosi del suo protetto, gli tende un agguato con dei sicari e lo fa uccidere. Il romanzo trae spunto da un episodio storico realmente accaduto, infatti \u00e8 vero che Bussy fu ucciso in un agguato dal Conte di Montsoreau e dai suoi sicari. Molto brillante anche la figura del buffone di corte, Chicot, ex gentiluomo nemico della casa di Maienna e rifugiatosi presso il re come buffone per averne protezione."}
{"id": "1717399", "revid": "599013", "url": "https://it.wikipedia.org/wiki?curid=1717399", "title": "Gr\u00e9gory Malicki", "text": ""}
{"id": "1717400", "revid": "287204", "url": "https://it.wikipedia.org/wiki?curid=1717400", "title": "Eco Investment Praha", "text": "LEco Investment Praha \u00e8 stata una societ\u00e0 ceca di calcio a 5 con sede a Praga.\nStoria.\nLa societ\u00e0 \u00e8 stata fondata nel 1990 come FC Defect Praha; tre anni pi\u00f9 tardi \u00e8 stata uno dei club fondatori del campionato nazionale ceco. Dal 1998 al 2006 \u00e8 stata affiliata al , divenendone la sezione calcettistica. La societ\u00e0 ha vinto due campionati nazionali, nel 1996 come DFC Praha e nel 1999 come Viktoria Zizkov. A questi si aggiungono cinque coppe della Repubblica Ceca: nel 1995 come DFC Praga, nel 1998, 2003 e 2004 come Viktoria Zizkov e nel 2007 come Eco Investment Praha, ultima denominazione del club. Al termine della stagione 2008-09 la societ\u00e0 ha infatti cessato l'attivit\u00e0 agonistica, cedendo il proprio titolo al ."}
{"id": "1717401", "revid": "773636", "url": "https://it.wikipedia.org/wiki?curid=1717401", "title": "Chiesa di San Giuseppe (Orbetello)", "text": "La chiesa di San Giuseppe \u00e8 un edificio sacro situato a Orbetello.\nDescrizione.\nL'originaria struttura cinquecentesca \u00e8 stata molto rimaneggiata nel corso dei secoli. Nell'interno ad aula unica spicca l'elaborato altare maggiore settecentesco, in gesso e stucco, che nel remenate presenta la pittura murale coeva con \"\"Angeli in adorazione dell'ostensorio\", mentre nella parte centrale, in seguito alla perdita dell'arredo originario, \u00e8 stato modernamente inserito un mosaico con la \"Morte di San Giuseppe\".\nInteressante \u00e8 la poderosa statua lignea settecentesca dell'\"Immacolata Concezione\"\", opera molto ridipinta, appartenente ad una manifattura probabilmente napoletana di timbro popolaresco."}
{"id": "1717406", "revid": "767487", "url": "https://it.wikipedia.org/wiki?curid=1717406", "title": "Barattieri", "text": "I Barattieri sono un'antica famiglia della nobilt\u00e0 Piacentina.\nI discendenti dei Barattieri abitano nell'Italia settentrionale. \nOrigini.\n, di cui si hanno le prime notizie verso il 1198.\nIl feudo.\nLa famiglia Barattieri acquisisce il titolo nobiliare di Conte il 9 novembre 1466 quando viene investita del feudo di San Pietro in Cerro da Bianca Maria Visconti, vedova del Duca Francesco Sforza.\nIl 4 novembre 1466, Bianca Maria Visconti, vedova di Francesco Sforza, e il figlio Galeazzo Maria, vendettero a Francesco Barattieri, figlio del giureconsulto Bartolomeo, le entrate dei dazi che si riscuotevano nel territorio di San Pietro in Cerro.Fu cos\u00ec investito del feudo di San Pietro e dei suoi adiacenti.\nIl feudo di San Pietro in Cerro e anche l'odierno comune, portano nello stemma cittadino parte del blasone dei Barattieri, in particolare le due bande orizzontali azzurre con incastonati i tre dadi (simbolo della Famiglia).\nI titoli.\nNel 1546 furono riconosciuti Patrizi Piacentini dal duca Pier Luigi Farnese.\nNel 1674 alcuni membri della famiglia avevano ricevuto il titolo comitale \"da Ferdinando Maria duca di Baviera e del Palatinato Superiore ed Elettore del Sagro Romano Imperio\".\nIl 28 ottobre 1678, Ercole e Paolo Emilio Barattieri ottennero dal duca Ranuccio II Farnese la dignit\u00e0 comitale per s\u00e9 e per i propri discendenti legittimi e naturali.\nLo stemma.\nLo stemma dei Barattieri trae origine dai motivi della nascita stessa della Famiglia.\nAll'interno dello stemma campeggiano tre dadi; essi ricordano il fatto che Nicol\u00f2 Barattiero, avendo eretto le due colonne in piazza San Marco, ottenne dal Doge di Venezia Sebastiano Ziani di poter tenere banco dei giochi d'azzardo (all'epoca effettuati principalmente con dadi) ai piedi delle stesse.\nCol passare degli anni lo stemma di alcuni rami della famiglia si \u00e8 discostato da quello originale. Al posto dei tre dadi sono stati sostituiti tre triangoli; il motivo di questo cambiamento \u00e8 da ricercarsi nella volont\u00e0 di \"rinnegare\" le origini poco nobili del famiglia (il gioco d'azzardo) e rivestirle con un'aura di \"sacralit\u00e0\" (i tre triangoli richiamano la Trinit\u00e0).\nArma.\nScudo sannitico, fasciato di quattro pezzi, nel due caricato di due dadi (faccia quattro e cinque), nel quattro caricato di un dado (faccia sei), entrambe le fasce di colore azzurro e le restanti, compresi i dadi, d'argento. Il capo, d'argento, caricato di una bandiera rossa alla croce d'argento fluttuante a sinistra, attaccata ad un'asta d'oro posta in banda.\nElmo: a cancelli di tre quarti, a destra con medaglia\nSvolazzi e bercine: sempre d'azzurro e d'argento\nCorona: tra lo scudo e l'elmo, tollerata di Conte. Sopra l'elmo, tollerata di Conte.\nCimiero: Orsa, a destra, con lingua di fuori, tenente la bandiera (vedi sopra)\nIl motto.\nSotto lo scudo: \"Deus et Gladium\" (Dio e Spada). Su lista bifida e svolazzante azzurra. Il testo in lettere romane minuscole."}
{"id": "1717410", "revid": "599013", "url": "https://it.wikipedia.org/wiki?curid=1717410", "title": "Jean Makoun", "text": "Con il Camerun \u00e8 stato finalista in Coppa d'Africa 2008 e vanta 68 presenze e 5 gol.\nCarriera.\nClub.\nGli inizi.\nCompie il suo percorso giovanile nel Jeunesse Star, centro di formazione dei giovani calciatori della capitale camerunese; nel 1997 passa al Cotonsport Garoua, recente campione nazionale, dove milit\u00f2 fino al 1999. \nLilla.\nNel 2001 finalmente ottiene il visto e approda in Europa, in Francia: il Lilla lo ha aspettato e lui ci rester\u00e0 fino al 2008.\nLa prima stagione la disputa con la squadra di giovani e riserve nel campionato CFA. Esordisce in Ligue 1 il 2 novembre 2002 con il Bastia, la stagione si conclude con 10 presenze, ma senza reti.\nMakoun guadagna la maglia da titolare fisso dalla stagione successiva, maglia che non perder\u00e0 mai fino all'addio al club. Nel 2003-2004 sigla la prima rete francese.\nLa stagione 2004-2005 comincia con la vittoria della Coppa Intertoto che gli consente la partecipazione alla Coppa UEFA, il Lilla viene eliminato agli ottavi di finale nel derby francese con l'Auxerre; in campionato il Lilla conquista il secondo posto finale alle spalle del Lione, valido per la prossima Champions League.\nL'esplosione del camerunese \u00e8 nella stagione 2005-2006, pur essendo un centrocampista difensivo, il classico mediano, sigla infatti ben 5 reti in campionato classificandosi terzo con il Lilla, in Champions gioca tutti e 6 i match prima dell'eliminazione ai gironi, in Coppa UEFA l'eliminazione arriva agli ottavi con il Siviglia futuro campione.\nNella stagione successiva segna il primo gol in Europa, in Champions League nel vittorioso 3-1 sull'; il Lilla si classifica secondo dietro al Milan nel girone, arrivando a degli storici ottavi di finale, dove arriva l'eliminazione con il Manchester United. In campionato la stagione si conclude con il decimo posto finale.\nLa stagione 2007-2008 \u00e8 l'ultima al Lilla, in 26 presenze mette a segno 2 reti, il Lilla arriva settimo mancando ancora l'accesso all'Europa. Insieme a Cabaye e Mavuba forma il trio di centrocampo del Lilla, che si dimostra il migliore della Ligue 1, vengono soprannominati \"il Triangolo delle Bermuda\" o \"il Trio d'Oro\".\nMakoun grazie alle sue prestazioni \u00e8 seguito da grandi club inglesi come Arsenal e Tottenham, italiani come Juventus e ovviamente francesi come Marsiglia, Monaco e Lione. La voglia di confrontarsi con le big europee lo convincono ad abbandonare Lilla, casa sua per ben 7 anni. Lascia con 165 presenze in Ligue 1 e 9 gol pi\u00f9 30 presenze europee e 1 gol.\nLione.\nIl 16 giugno 2008 firma con il Lione un contratto fino al 2012, viene pagato oltre 14 milioni di Euro al Lilla. Indossa la maglia numero 17, in omaggio al suo compatriota Marc-Vivien Fo\u00e9 morto tragicamente nel 2003 mentre giocava con la sua Nazionale proprio al Gerland, e giocatore del Lione dal 2000 al 2002.\nLa stagione d'esordio \u00e8 straordinaria, in mezzo al campo \u00e8 inamovibile e va a segno subito alla prima giornata nella vittoria sul Tolosa per 3-0 il 16 agosto.\nA novembre 2008 dopo i primi mesi folgoranti, si \u00e8 parlato di un interesse dei Campioni d'Italia dell'Inter, se ne riparler\u00e0 anche a febbraio e a maggio, ma Makoun \u00e8 considerato dalla societ\u00e0 un giocatore fondamentale e anche il camerunese si spiega: \"Voglio restare a Lione ma l'interessamento di un club come l'Inter non pu\u00f2 che farmi piacere\".\nAlla fine del campionato mette a segno la bellezza di 6 reti in 32 partite, record personale, da ricordare le splendide doppiette nel 3-0 sul Nantes e nel 3-1 sul Nizza. Il Lione per\u00f2 dopo 7 titoli consecutivi, perde il trono francese battuto dal Bordeaux. In Champions League gioca tutte le partite del Lione e segna 2 reti, una alla Fiorentina nella vittoria francese al Franchi, e una al Camp Nou al Barcellona, nel match in cui i francesi vengono eliminati.\nAston Villa.\nIl 15 gennaio 2011 viene ceduto all'Aston Villa. Disputa un buon finale di stagione totalizzando 7 presenze. Tuttavia a causa della partenza a fine stagione del tecnico G\u00e9rard Houllier, non riesce pi\u00f9 a trovare spazio nella squadra di Birmingham.\nOlympiakos.\nIl 29 agosto 2011 passa in prestito all'\nRennes.\nIl 24 agosto 2012 passa in prestito al Rennes dopo una lunga trattativa tra la squadra francese e l'Aston Villa. Il 5 giugno 2013, viene svincolato dall'Aston Villa.\nIl 1\u00ba luglio 2015 non rinnova il contratto in scadenza con i transalpini rimanendo svincolato.\nAntalyaspor.\nIl 27 agosto 2015 dopo essere rimasto svincolato viene acquistato dai turchi dell'Antalyaspor.\nNazionale.\nIl cammino di Makoun con la Nazionale maggiore inizia in uno stage della squadra in Germania nel 2003, il primo match \u00e8 un'amichevole del 7 settembre 2003 a Treviri con l'Eintracht Trier, vinta 2-1.\nCon i \"leoni indomabili\" ha partecipato a 3 edizioni della Coppa d'Africa, nel 2004, 2006 e 2008 dove ha raggiunto la finale persa con l'Egitto.\nNelle qualificazioni per il Mondiale 2010 Makoun si \u00e8 dimostrato un giocatore importante per la squadra e ha segnato 3 reti, con Mozambico e poi nelle ultime 2 vittorie fondamentali per la speranza qualificazione su Gabon e Togo.\nIn tutto vanta 68 presenze e 5 reti."}
{"id": "1717414", "revid": "767487", "url": "https://it.wikipedia.org/wiki?curid=1717414", "title": "1. FC Delta Real \u0160umperk", "text": "Il 1. FC Delta Real Sumperk \u00e8 una squadra ceca di calcio a 5 fondata a \u0160umperk.\nAttualmente, nella stagione 2007/2008, gioca la \"Futsal Liga\", prima divisione del campionato ceco di calcio a 5."}
{"id": "1717415", "revid": "767487", "url": "https://it.wikipedia.org/wiki?curid=1717415", "title": "Peter Franquart", "text": ""}
{"id": "1717416", "revid": "773636", "url": "https://it.wikipedia.org/wiki?curid=1717416", "title": "Monastero di Sant'Angelo Rovinato", "text": "Il monastero di Sant'Angelo Rovinato \u00e8 un edificio sacro situato in localit\u00e0 Sant'Angelo, nel comune di Orbetello.\nDescrizione.\nSu un poggio dominante un vasto paesaggio che si estende da Ansedonia ai tomboli della Giannella e della Feniglia, alla citt\u00e0 di Orbetello fino al Monte Argentario, sono visibili i resti del monastero benedettino di Sant'Angelo, risalente, secondo quanto emerso dagli scavi, al secolo X, e attestato nel secolo XII, come uno dei complessi pi\u00f9 grandi e importanti della Maremma.\nSono ben visibili i muri perimetrali dell'ampia chiesa."}
{"id": "1717418", "revid": "767487", "url": "https://it.wikipedia.org/wiki?curid=1717418", "title": "1. Futsal Club Nejzbach Vysok\u00e9 M\u00fdto", "text": "Il 1. Futsal Club Nejzbach Vysok\u00e9 M\u00fdto, noto semplicemente come Nejzbach, \u00e8 una squadra ceca di calcio a 5 con sede a Vysok\u00e9 M\u00fdto.\nStoria.\nNella stagione 2002-03 ha vinto la \"1. \u010desk\u00e1 futsalov\u00e1 liga\", prima divisione del campionato ceco di calcio a 5."}
{"id": "1717419", "revid": "599013", "url": "https://it.wikipedia.org/wiki?curid=1717419", "title": "Gr\u00e9gory Tafforeau", "text": ""}
{"id": "1717420", "revid": "666668", "url": "https://it.wikipedia.org/wiki?curid=1717420", "title": "Svarog Futsal Club", "text": "Lo Svarog Futsal Club \u00e8 una squadra ceca di calcio a 5 con sede a Teplice, nota fino al 2016 come Balticflora Teplice.\nStoria.\nDi propriet\u00e0 di Dmitrij Pronin e Michal Zak, nella stagione 2008-09 disputa e vince la terza divisione del campionato ceco di calcio a 5, salendo in seconda lega. Nella primavera del 2009 ha rilevato il titolo sportivo dell'Eco Investment Praha, militante nella prima divisione nazionale."}
{"id": "1717422", "revid": "123483565", "url": "https://it.wikipedia.org/wiki?curid=1717422", "title": "Let a Boy Cry", "text": "Let a Boy Cry \u00e8 un brano dance cantato da Gala e scritto da quest'ultima in collaborazione con Filippo Andrea Carmeni e Maurizio Molella. Il singolo, messo in commercio nel gennaio 1997, ottiene un'enorme popolarit\u00e0 anche al di fuori del circuito dance, e scala le classifiche di diversi paesi in Europa."}
{"id": "1717425", "revid": "287204", "url": "https://it.wikipedia.org/wiki?curid=1717425", "title": "Business Jump", "text": " \u00e8 una rivista giapponese di manga pubblicata da Sh\u016beisha. Essendo dedicata prevalentemente al genere \"seinen\", il suo target di pubblico risulta essere quello maschile dai 18 anni in su."}
{"id": "1717426", "revid": "767487", "url": "https://it.wikipedia.org/wiki?curid=1717426", "title": "Marko Mari\u0107 (1983)", "text": ""}
{"id": "1717427", "revid": "1568601", "url": "https://it.wikipedia.org/wiki?curid=1717427", "title": "Monte Slaggard", "text": "Il monte Slaggard \u00e8 una montagna situata nel territorio canadese dello Yukon. \u00c8 situato all'interno del Kluane National Park and Reserve. Si trova a 40\u00a0km a nord-ovest del monte Lucania.\n\u00c8 l'ottava per altezza del Canada e raggiunge i 4.742 metri sul livello del mare.\nFu scalata per la prima volta nel 1959."}
{"id": "1717430", "revid": "1805885", "url": "https://it.wikipedia.org/wiki?curid=1717430", "title": "I Quarantacinque", "text": "I Quarantacinque \u00e8 l'ultimo romanzo del ciclo dei Valois scritto da Alexandre Dumas (padre) nel 1847. Il ciclo, che comprende anche \"La Regina Margot\" e \"La dama di Monsoreau\", \u00e8 ambientato ai tempi degli ultimi re della casa di Valois, Carlo IX e Enrico III.\nTrama.\nIl romanzo narra le avventure di due gentiluomini di provincia giunti a Parigi assieme ad altri 43 loro pari, per formare uno speciale corpo di guardia per il re Enrico III di Francia, costantemente minacciato di attentati da parte della casa di Guisa.\nRitroviamo, in questo romanzo, anche la figura del buffone di corte Chicot, gi\u00e0 incontrata ne \"La dama di Monsoreau\" e il personaggio di fratel Gorenflot, frate dedito pi\u00f9 ai piaceri della tavola e del buon vino che agli esercizi spirituali, che sar\u00e0 un'importante pedina nelle mani di Chicot fino a giungere alla carica di abate.\nCome sempre, Dumas rivela una profonda conoscenza della storia francese e una rara capacit\u00e0 nella creazione di personaggi che, se non brillano per credibilit\u00e0, sembrano uscire dalle pagine dello scrittore avvolti dalla prorompente originalit\u00e0 di carattere che Dumas sa conferire loro."}
{"id": "1717431", "revid": "599013", "url": "https://it.wikipedia.org/wiki?curid=1717431", "title": "Adil Rami", "text": "Caratteristiche tecniche.\nImpiegato inizialmente come centrocampista offensivo ai tempi del Fr\u00e9jus, \u00e8 stato spostato per necessit\u00e0 come difensore centrale per sostituire un compagno infortunato e da quel momento si \u00e8 confermato al centro della difesa.\nCarriera.\nClub.\nInizi.\nNato in Corsica da genitori marocchini, giovanissimo si trasferisce nella Francia continentale, a Fr\u00e9jus. Inizia la sua carriera calcistica nel 1994, a 9 anni, quando entra nel club dilettantistico dell'\u00c9toile Sportive Fr\u00e9jusienne e, al termine degli studi, lavora anche per il municipio della citt\u00e0 francese come meccanico. Dopo lo spostamento di ruolo da centrocampista a difensore, si conferma titolare nella nuova posizione con 30 partite giocate nel Championnat National. Nel 2006 gli viene offerta una settimana di prova dal Lilla, che lo acquista a titolo definitivo per 10.000 euro.\nLilla.\nInserito nel settore giovanile, trascorre la maggior parte della stagione 2006-2007 con la formazione riserve del Lilla, fino ad essere aggregato alla prima squadra negli ultimi due mesi della stagione quando esordisce in Ligue 1 il 19 maggio 2007 contro Auxerre e disputa un'ulteriore partita il 26 maggio seguente contro il Rennes.\nConfermato per la stagione 2007-2008, viene promosso in prima squadra con la maglia numero 23, e il 4 ottobre 2007 firma il prolungamento di contratto fino al 2011. Impiegato dall'allenatore Claude Puel come centrale di difesa a fianco del capitano Gr\u00e9gory Tafforeau, esordisce nella partita inaugurale contro il Lorient, terminata 0-0, venendo sostituito al 68' per un infortunio al ginocchio. Costretto a uno stop di tre mesi, al ritorno in campo si conferma come titolare della squadra, giocando 24 partite e contribuendo alla conquista del settimo piazzamento in Ligue 1. Il 22 luglio 2008, a stagione conclusa, il Lilla gli prolunga di un ulteriore anno il suo contratto.\nIl 18 ottobre 2008 segna il suo primo gol da professionista contro i campioni uscenti del Lione; in occasione dell'ultima giornata segna una delle reti decisive nella vittoria per 3-2 sul Nancy, che ha decretato il quinto posto in classifica e la conseguente qualificazione della squadra all'Europa League. Il 30 luglio 2009 debutta in UEFA Europa League contro lo Sloboda U\u017eice; il 25 febbraio 2010 segna il suo primo gol in ambito internazionale contro il Fenerbah\u00e7e. A fine stagione sono in tutto 49 le partite disputate con 5 reti.\nNella stagione seguente vince il campionato francese (36 presenze) e la Coppa di Francia (4 presenze, tra cui quella in finale contro il Paris Saint-Germain).\nValencia.\nIl 3 gennaio 2011 viene acquistato dal Valencia per 6 milioni di euro con un contratto quadriennale, rimanendo a Lilla fino alla fine della stagione. Il 13 giugno 2011, dopo aver sostenuto le visite mediche, viene confermata la sua firma fino al 2015.\nEsordisce con la maglia del Valencia il 27 agosto 2011, in occasione della partita vinta per 4-3 sul Racing Santander, segnando anche il gol del momentaneo 2-3. Conclude la prima stagione in Spagna con all'attivo 53 presenze e 6 reti, 3 delle quali in Europa League che ne fanno il miglior realizzatore della propria squadra nella competizione. Sempre in quell'annata esordisce in UEFA Champions League nella partita del 13 settembre 2011 pareggiata 0-0 in casa del Genk.\nIl 4 ottobre 2013 \u00e8 stato sospeso senza stipendio per una settimana dal club spagnolo per le dichiarazioni contro l'allenatore e i compagni di squadra rilasciate alcuni giorni prima.\nMilan.\nIl 16 ottobre 2013 il Milan si accorda con il Valencia per il prestito con diritto di riscatto del giocatore francese a partire dal 3 gennaio 2014; Rami ottiene dalla societ\u00e0 spagnola il permesso di allenarsi subito con quella italiana in attesa che possa essere tesserato alla riapertura invernale del calciomercato. Debutta con la maglia rossonera il 6 gennaio 2014, in occasione della partita vinta per 3-0 contro l'Atalanta, mentre realizza la sua prima rete in Serie A il 1\u00ba febbraio seguente, nel corso dell'incontro casalingo pareggiato per 1-1 contro il Torino. Conclude i sei mesi di prestito con il Milan con 22 presenze e tre gol.\nIl 12 luglio 2014 i rossoneri ed il Valencia trovano un accordo per il trasferimento a titolo definitivo di Rami al Milan, con il giocatore che firma un contratto triennale. Segna il suo primo gol nella stagione 2014-2015 il 28 settembre seguente, in occasione della partita pareggiata per 1-1 contro il .\nSiviglia.\nIl 1\u00ba luglio 2015 il Siviglia annuncia l'accordo con il per il passaggio a titolo definitivo di Rami per 3,5 milioni di euro alla squadra andalusa. Il calciatore firma un contratto quadriennale fino al 30 giugno 2019. L'11 agosto 2015 perde la partita di Supercoppa UEFA contro il per 5-4. Il 18 maggio 2016 si aggiudica con il Siviglia la sua prima Europa League.\nOlympique Marsiglia.\nIl 13 luglio 2017 si trasferisce per 6 milioni di euro all'Olympique Marsiglia, con cui firma un contratto quadriennale. Con il club francese raggiunge la finale dell'Europa League 2017-2018, persa a Lione contro l'.\nIl 13 agosto 2019 viene licenziato dal club per aver finto un infortunio al fine di partecipare ad una trasmissione televisiva.\nFenerbah\u00e7e.\nIl 27 agosto 2019 firma da svincolato con il Fenerbah\u00e7e, dove trascorre una stagione, pur collezionando una sola presenza in campionato e sei in coppa nazionale.\nSo\u010di.\nIl 22 febbraio 2020, rescisso il contratto con il club turco, si accorda con il , squadra militante nella Prem'er-Liga russa. Il 27 maggio 2020, senza essere mai sceso in campo con il So\u010di, rescinde il contratto con il club russo, a causa del mancato pagamento dello stipendio per via dell'emergenza COVID-19.\nBoavista.\nDopo essere rimasto svincolato, il 4 settembre 2020 vola in Portogallo e firma un contratto di due anni con il . Il 29 luglio 2021 rescinde il suo contratto con il club lusitano.\nTroyes.\nIl 24 agosto 2021 torna in Francia, firmando un contratto di una stagione per il .\nNazionale.\nPrima di guadagnare una chiamata dalla nazionale francese, nel 2008 gli viene proposto da parte di Henri Michel, CT della nazionale di calcio del Marocco, la possibilit\u00e0 di giocare con la Nazione dei suoi genitori nella Coppa d'Africa. Rami declina la proposta citando la sua ambizione di giocare per la Nazionale francese.\nIl 20 marzo 2008 riceve la sua prima convocazione: viene informato con una telefonata dal suo compagno di squadra e capitano del Lilla Rio Mavuba, ma Rami prende il tutto come uno scherzo. La chiamata viene, infatti, considerata sorprendente da parte dei media francesi e dei sostenitori di Rami perch\u00e9 il giocatore aveva troppa poca esperienza.\nFa parte della squadra B guidata da Raymond Domenech nell'amichevole contro il Mali il 25 marzo 2008. Visto che la partita non era giocata dalla Nazionale maggiore francese, Rami viene nuovamente convocato dal Marocco dal nuovo CT Roger Lemerre, questa volta per l'amichevole contro la Repubblica Ceca dell'11 febbraio 2009. Rami rifiuta di nuovo la proposta e il 15 marzo 2009 viene chiamato nuovamente da Lemerre per la partita di qualificazioni ai Mondiali 2010 contro il Gabon. Rami, per la terza volta, rifiuta la proposta e accetta invece la chiamata della Francia per la partita di qualificazione al Mondiale contro la Lituania. Domenech lo inserisce nella lista preliminare dei 30 giocatori convocati per la fase finale del Mondiale 2010 in Sudafrica, ma viene poi escluso dai 23 finali.\nEsordisce con i \"Bleus\" sotto la guida di Laurent Blanc, che lo schiera nella partita amichevole contro la Norvegia dell'11 agosto 2010. Con Blanc diventa titolare della difesa transalpina, e segna il primo gol con la maglia della Nazionale francese il 27 maggio 2012 realizzando la rete del definitivo 3-2 nell'amichevole contro l'Islanda. Viene convocato per gli Europei 2012 in Polonia e Ucraina, dove disputa da titolare tutte le 4 partite della propria selezione. Viene convocato per gli Europei 2016 in Francia, in sostituzione dell'infortunato Rapha\u00ebl Varane.\nPartecipa anche al Mondiale 2018 in Russia rimpiazzando ancora una volta un giocatore infortunato (Laurent Koscielny in questo caso), e al termine della manifestazione, pur non avendo giocato nessuna partita, si laurea campione del mondo. Al termine della manifestazione annuncia il suo ritiro dalla Nazionale, salvo poi ripensarci e accettare una chiamata in settembre.\nStatistiche.\nPresenze e reti nei club.\n\"Statistiche aggiornate al 24 agosto 2021.\""}
{"id": "1717432", "revid": "287204", "url": "https://it.wikipedia.org/wiki?curid=1717432", "title": "Futsal Klub Chrudim", "text": "Il Futsal Klub Chrudim, noto tra il 2000 e il 2020 come \"Era-Pack Chrudim\" per motivi di sponsorizzazione, \u00e8 una squadra ceca di calcio a 5 con sede a Chrudim. \u00c8 la squadra pi\u00f9 titolata della Repubblica Ceca, avendo vinto 15 campionati e 9 Coppe nazionali.\nStoria.\nLa societ\u00e0 \u00e8 stata fondata nel 1991 a Rv\u00e1\u010dov, frazione del comune di Vyso\u010dina, come \"FC Rv\u00e1\u010dov\". In seguito all'ingresso dell'azienda Era-Pack nella dirigenza, nel 2000 il Rv\u00e1\u010dov assume la denominazione \"FK Era-Pack Chrudim\" e si trasferisce a Chrudim. In appena un biennio, la squadra raggiunge la massima serie e nel 2004 vince il primo titolo nazionale. Negli anni successivi l'Era-Pack Chrudim conquista quattordici campionati su sedici, arrendendosi solamente al nel 2005-06 e allo nel 2018-19. Nella primavera del 2020 la dirigenza annuncia la conclusione della storica sponsorizzazione: dal campionato seguente, la societ\u00e0 diventa semplicemente \"Futsal Klub Chrudim\"."}
{"id": "1717435", "revid": "773636", "url": "https://it.wikipedia.org/wiki?curid=1717435", "title": "Chiesa di Santa Maria Assunta (Talamone)", "text": "La chiesa di Santa Maria Assunta \u00e8 un edificio sacro situato a Talamone, nel comune di Orbetello.\nStoria.\nLa chiesa venne eretta nel 1374, su un edificio di culto del V secolo a.C., e fu radicalmente modificata nel XVII secolo con l'aggiunta di due navate laterali.\nDescrizione.\nDel nucleo trecentesco resta la facciata centrale, in travertino, con ricco portale sormontato da una fascia decorata e da un grande rosone cimato da una nicchia con il busto di \"San Benedetto\". All'interno, un affresco del XV secolo raffigurante la cosiddetta \"Madonna di Costantinopoli\" e al centro del presbiterio un altro affresco con la \"Madonna con il Bambino tra San Pietro e San Paolo\", di scuola senese, della fine del XV secolo. Da notare anche un prezioso coro ligneo del 1614 e un bel paliotto marmoreo riquadrato da incisioni in bassorilievo di simbologia benedettina."}
{"id": "1717442", "revid": "599013", "url": "https://it.wikipedia.org/wiki?curid=1717442", "title": "Nicolas Plestan", "text": ""}
{"id": "1717443", "revid": "76963", "url": "https://it.wikipedia.org/wiki?curid=1717443", "title": "Captain Haggerty", "text": "\u00c8 noto soprattutto per aver interpretato uno zombi obeso nel cult movie \"Zombi 2\", diretto da Lucio Fulci nel 1979. Ha lavorato anche con Brian De Palma, interpretando un poliziotto in \"Home Movies - Vizietti familiari\"."}
{"id": "1717446", "revid": "799504", "url": "https://it.wikipedia.org/wiki?curid=1717446", "title": "Isidoro Bianchi", "text": " Seguace di Pier Francesco Mazzucchelli detto il Morazzone, \u00e8 un importante esponente del barocco lombardo.\nBiografia.\nFiglio di Bernardino (di Pompeo) e di Giacomina. Fra il 1598 e il 1601 realizza alcune decorazioni pittoriche nel monastero cistercense dell'abbazia di Santa Maria dell'Acquafredda sopra Lenno. Negli anni successivi lavora a Praga mentre nel 1606 dipinge la cappella della Madonna del Carmine nella chiesa di Santo Stefano a Viggi\u00f9. Nel 1617 realizza alcuni \"stucchi\" e affreschi nel Palazzo Reale di Torino.\nNel 1618 realizza gli affreschi della chiesa parrocchiale di Santa Maria Assunta a Santa Maria Rezzonico, mentre l'anno successivo lavora come ingegnere ad Orselina. Nel 1623 realizza alcuni affreschi nel Castello di Rivoli e negli anni successivi lavora nel Castello del Valentino, nella chiesa del Monte dei Cappuccini, nella chiesa di San Tommaso Apostolo, nella chiesa gesuitica dei Santi Martiri, tutti edifici del torinese, e nel santuario della Madonna dei Ghirli a Campione.\nDopo il 1640 lavora nella basilica di Sant'Ambrogio, nella chiesa cistercense di San Remigio, nella chiesa di Sant'Agostino, nella chiesa del monastero di Santa Marta, nella chiesa di San Gerolamo e nella chiesa di Santa Maria Assunta, a Milano.\nAltri suoi lavori sono nella chiesa di Santa Maria Immacolata (Lugano), nella chiesa parrocchiale di San Giovanni Battista di Brenzio, nella chiesa di San Martino di Pianello del Lario, nel presbiterio del duomo di Monza, al Sacro Monte di Varese, dove decora interamente la cappella della resurrezione nel 1650, nella chiesa parrocchiale di San Giorgio a Castagnola."}
{"id": "1717447", "revid": "108909542", "url": "https://it.wikipedia.org/wiki?curid=1717447", "title": "VSB Ostrava", "text": "Il VSB Ostrava \u00e8 una squadra ceca di calcio a 5 fondata a Ostrava.\nSi tratta di uno dei tre club di prima divisione con sede a Ostrava. Nella stagione 2008/2009, ha giocato la \"Futsal Liga\", prima divisione del campionato ceco di calcio a 5, retrocedendo al termine del campionato."}
{"id": "1717449", "revid": "599013", "url": "https://it.wikipedia.org/wiki?curid=1717449", "title": "Stephan Lichtsteiner", "text": "Durante la sua carriera, con le maglie di , e ha vinto 1 campionato svizzero (2002-03), 7 campionati italiani consecutivi (dal 2011-12 al 2017-18) \u2014 divenendo lo straniero pi\u00f9 \"scudettato\" nella storia del calcio italiano \u2014, 5 Coppe Italia (2008-09, e consecutivamente dal 2014-15 al 2017-18) e 4 Supercoppe italiane (2009, 2012, 2013 e 2015).\nConvocato nella nazionale svizzera dal 2006 al 2019 \u2014 terzo giocatore di sempre per numero di presenze (108) \u2014, fino a diventarne capitano dal 2016, ha preso parte ai Mondiali di , e , e agli Europei di e .\nBiografia.\nSposatosi con Manuela nel 2010, la coppia ha due figli.\nA 20 anni, agli albori della sua carriera tra i professionisti, ha fatto un tirocinio semestrale alla Credit Suisse. Al termine dell'attivit\u00e0 agonistica investe nel settore dell'orologeria di lusso.\nCaratteristiche tecniche.\nGiocatore che faceva della forza fisica, del dinamismo e della resistenza le sue doti migliori \u2014 caratteristiche che gli hanno valso il soprannome di \"Swiss Express\" \u2014, grazie alle quali sopperiva ad alcune pecche di tenore tecnico, Lichtsteiner era un jolly di fascia che sul lato destro del campo ben si disimpegnava sia nella fase difensiva sia in quella offensiva.\nImpiegato principalmente come terzino nella prima parte della carriera, in coincidenza con il trasferimento alla Juventus inizia a essere utilizzato sempre pi\u00f9 nel ruolo maggiormente propositivo di esterno (gi\u00e0 sperimentato nei trascorsi al Lilla), a lui congeniale in schemi come il 3-5-2 dove oltre a ripiegare in difesa, poteva spingersi in avanti per effettuare traversoni dal fondo, servire assist o diventare lui stesso il finalizzatore dell'azione, inserendosi in area e concludendo a rete. Per sua stessa ammissione in partita si dimostrava un calciatore molto aggressivo e combattivo, a tratti fin troppo nervoso, all'opposto rispetto al suo pacato carattere fuori dal campo.\nCarriera.\nGiocatore.\nClub.\nGli inizi.\nAgli inizi degli anni 1990 comincia a giocare a calcio nelle giovanili della squadra del suo paese natale, l'FC Adligenswil, nel Canton Lucerna. Nel 1996 \u00e8 acquistato dal dove rimane fino al 2000. Debutta da professionista nel 2001 nelle file del , compagine di Zurigo con cui, nell'annata 2002-03, vince il campionato svizzero.\nNell'estate 2005 \u00e8 acquistato dal . Con la societ\u00e0 francese, nello stesso anno fa il suo esordio in Champions League, nella gara contro il . Con la squadra del Nord il difensore lucernese ottiene alla prima stagione il terzo posto in campionato e, nel successivo biennio, contribuisce al raggiungimento dei migliori piazzamenti dei biancorossobl\u00f9 in Coppa UEFA e Champions League, in entrambi i casi gli ottavi di finale, rispettivamente nel 2005-06 e 2006-07. La terza e ultima annata oltralpe, 2007-08, \u00e8 inoltre la migliore sottorete per Lichtsteiner grazie a 5 centri totali, di cui 4 in Ligue 1 e 1 in Coppa di Francia.\nLazio.\nNell'estate 2008, dopo essere stato notato da Walter Sabatini, si trasferisce in Italia firmando con la ; prelevato oltralpe per euro, nella rosa capitolina va a sostituire il suo compagno di nazionale Valon Behrami. Il 31 agosto 2008 gioca la sua prima partita in Serie A, in -Lazio (1-4). Alla sua prima stagione il tecnico Delio Rossi lo impiega come titolare nel ruolo di laterale destro di difesa. Segna il primo gol in biancoceleste nel derby capitolino dell'11 aprile 2009, portando il risultato sul 3-1. Chiude la stagione con 33 gare in campionato e 4 presenze in Coppa Italia compresa quella nella finale vinta ai rigori l'8 maggio, contro la , nella quale \u00e8 fra i rigoristi.\nLa stagione successiva, che vede l'arrivo sulla panchina laziale di Davide Ballardini, inizia con la vittoria della Supercoppa italiana a Pechino a spese dei campioni d'Italia dell'. Nei mesi successivi la squadra gioca al di sotto delle aspettative sicch\u00e9 nel febbraio 2010, quando Ballardini viene esonerato, la Lazio \u00e8 terz'ultima in campionato; con l'arrivo del nuovo tecnico Edoardo Reja, Lichtsteiner segna reti pesanti: quella del vantaggio contro il , nella partita vinta 2-0, e quella del pareggio nella trasferta contro il terminata sull'1-1. Con il cambio d'allenatore, il giocatore ottiene maggiore sicurezza e le sue prestazioni migliorano notevolmente: grazie agli ottimi risultati ottenuti nel finale di stagione, nel quale il difensore svizzero contribuisce attivamente, la squadra biancoceleste risale la classifica concludendo il torneo al dodicesimo posto.\nNella sua terza annata alla Lazio, il giocatore \u00e8 schierato come esterno in una difesa a quattro, al fianco del brasiliano Andr\u00e9 Dias, dell'italiano Giuseppe Biava e del rumeno \u0218tefan Radu. Disputa un'ottima stagione sul piano personale, venendo elogiato dagli addetti ai lavori come il migliore terzino del campionato; chiude con 34 presenze in Serie A e 1 in Coppa Italia, per un totale di 35 gare giocate; la squadra capitolina, classificandosi quinta, riesce a conquistare l'accesso all'Europa League.\nJuventus.\nIl 1\u00ba luglio 2011 la ufficializza l'acquisto del giocatore per 10 milioni di euro. Il successivo 11 settembre, durante l'esordio in campionato contro il , segna la sua prima rete in maglia bianconera; \u00e8 anche il primo gol ufficiale nello Juventus Stadium. Si ripete all'ultima gara del girone d'andata giocata a Bergamo contro l', aprendo le marcature nel 2-0 che permette alla Juventus di laurearsi, simbolicamente, campione d'inverno. Il 6 maggio 2012, con una giornata d'anticipo, conquista il suo primo scudetto con la maglia bianconera, nella partita giocata in campo neutro di Trieste contro il e vinta 2-0.\nLa stagione 2012-13 inizia con la vittoria, l'11 agosto a Pechino, della Supercoppa di Lega, grazie al 4-2 ai supplementari sul ; \u00e8 la seconda vittoria nella manifestazione per Lichtsteiner, dopo quella del 2009 raggiunta con la Lazio. Il 9 dicembre successivo risulta decisivo segnando la rete del definitivo 1-0 in casa del . Il 5 maggio 2013, esattamente a un girone di distanza, dopo la vittoria della Juventus sulla squadra rosanero nuovamente per 1-0, vince il secondo tricolore di fila.\nNella prima gara ufficiale della stagione 2013-14, la Supercoppa italiana che il 18 agosto 2013 lo vede contrapposto ai suoi ex compagni della Lazio, Lichtsteiner \u00e8 tra i maggiori protagonisti del successo bianconero, realizzando la terza rete e fornendo due assist ai compagni nel 4-0 della Juventus. A fine stagione, per lo svizzero arriva il terzo scudetto consecutivo. L'annata successiva, 2014-15, \u00e8 quella che lo vede maggiormente impiegato in carriera, con 49 presenza totali. Oltre al quarto campionato italiano consecutivo dei bianconeri, cui Lichtsteiner contribuisce con 3 reti, a fine stagione arriva anche il \"double\" nazionale grazie alla Coppa Italia, vinta ai supplementari ancora una volta contro la sua ex squadra biancoceleste; gioca inoltre la sua prima finale di Champions League, persa 1-3 a Berlino contro il .\nNella stagione 2015-16 \u00e8 titolare nella Supercoppa di Lega giocata l'8 agosto e vinta per 2-0 a Shanghai, nuovamente a spese della Lazio. La sua quinta annata a Torino subisce tuttavia un brusco stop il 23 settembre quando, durante l'intervallo della gara casalinga contro il , accusa un malore con difficolt\u00e0 respiratorie: nei giorni successivi gli viene diagnosticato un flutter atriale, un'aritmia benigna che il 2 ottobre lo porta a sottoporsi a un intervento chirurgico di ablazione al cuore. Una volta ristabilitosi e riottenuta l'idoneit\u00e0 sportiva, il lucernese torna in campo il 3 novembre 2015 nella sfida contro il , trovando nell'occasione anche la sua prima rete in Champions League che vale il definitivo 1-1: a fine stagione, la UEFA inserir\u00e0 questo gol tra i 10 pi\u00f9 belli dell'edizione. Nel frattempo, il 20 gennaio 2016 sigla di nuovo alla Lazio la sua prima rete in Coppa Italia, un 1-0 che permette alla Juventus di accedere alle semifinali della competizione, poi vinta il 21 maggio 2016 contro un Milan superato 1-0 al termine dei supplementari. In precedenza il 25 aprile, a corollario di una rimonta-record, era gi\u00e0 arrivato lo scudetto, il quinto di fila per la Juventus e per Lichtsteiner, il quale contribuisce cos\u00ec a far bissare al club il \"double\" dell'anno precedente.\nAnche l'annata 2016-17 si chiude per il difensore con un \"double\" grazie alla terza Coppa Italia consecutiva, sollevata nella vittoria finale del 17 maggio 2017 a Roma contro la Lazio, e al sesto titolo italiano di fila, arrivato quattro giorni dopo con il successo 3-0 allo Stadium sul : con quest'ultimo trionfo, la Juventus batte dopo 82 anni il record del Quinquennio d'oro. Tuttavia, come sintomo dell'avanzare degli anni, durante la stagione il difensore viene inizialmente escluso dalla lista UEFA, pur rientrandovi nel gennaio seguente (a causa dell'esclusione di Hernanes).\nOrmai tra i \"senatori\" della formazione torinese, nella stagione 2017-18, in occasione del vittorioso incontro casalingo di Serie A del 9 settembre 2017 contro il (3-0), scende in campo per la prima volta con la fascia di capitano al braccio. Nonostante venga ancora inizialmente escluso dalla lista UEFA, salvo riguadagnarsi nuovamente il posto in gennaio (a seguito dell'esclusione di H\u00f6wedes), per lo svizzero anche in quest'annata si ripetono i successi degli anni precedenti, con la Juventus che fa suo il settimo scudetto consecutivo, all'epoca un record nella storia della Serie A e dei maggiori campionati nazionali d'Europa, e annesso quarto \"double\" domestico di fila, altro nuovo primato nel calcio italiano: Lichtsteiner, insieme ai compagni di squadra Barzagli, Buffon, Chiellini e Marchisio, \u00e8 tra i 5 eptacampioni d'Italia di questo ciclo bianconero.\n\u00c8 questa l'ultima stagione a Torino del lucernese il quale, dopo sette anni e quattordici trofei \u2014 compresi i succitati sette scudetti che ne fanno tuttora lo straniero pi\u00f9 titolato nella storia del campionato italiano \u2014, gi\u00e0 sul finire del torneo aveva ufficializzato la volont\u00e0 di chiudere la sua esperienza juventina causa mancanza di ulteriori stimoli.\nArsenal e Augusta.\nSvincolatosi dalla Juventus, il 5 giugno 2018 Lichtsteiner approda in Inghilterra accasandosi all'. L'esperienza a Londra non \u00e8 tuttavia positiva per il terzino svizzero: non riesce a sovvertire le gerarchie del tecnico Unai Emery il quale lo schiera in campo solo sporadicamente, preferendogli elementi come Beller\u00edn e Maitland-Niles, e patisce il mancato \"feeling\" con la tifoseria. Con i \"Gunners\" partecipa comunque alla cavalcata in Europa League, dove la squadra raggiunge la finale di Baku, tuttavia conclusasi con una cocente sconfitta 1-4 nel derby londinese contro il . Sul finire di una stagione rivelatasi tutt'altro che esaltante sul piano personale, nel giugno 2019 ufficializza il suo prossimo addio all'Arsenal.\nIl successivo 19 agosto si trasferisce da svincolato ai tedeschi dell'. In Germania ha un avvio di stagione 2019-2020 in sordina, ritrovando una parziale continuit\u00e0 di rendimento solo nel corso dei mesi, seppure alle prese con il dualismo con il pi\u00f9 giovane compagno di reparto Framberger; autore di prestazioni altalenanti, nell'annata in Baviera il lucernese diventa ben pi\u00f9 importante come uomo-spogliatorio per il tecnico Martin Schmidt, mettendo la sua esperienza al servizio, per la prima volta in carriera, di una squadra interessata unicamente alla salvezza. Rimane ad Augusta lo spazio di un campionato, chiuso dal club con la permanenza in Bundesliga, svestendo la maglia biancorossoverde nell'estate seguente e ufficializzando, poche settimane dopo, il suo ritiro dal calcio giocato.\nNazionale.\nPrima di approdare nella nazionale maggiore, compie tutta la trafila delle giovanili culminata con la convocazione al campionato europeo di calcio Under-21 2004. Nel 2005 arriva la prima convocazione in nazionale A, per le partite di qualificazione al Mondiale 2006, contro e , senza tuttavia scendere in campo.\nL'esordio avviene il 15 novembre 2006, grazie al commissario tecnico Jakob Kuhn, in occasione di una sfida a Basilea contro il . Durante le amichevoli di preparazione al , Lichtsteiner \u00e8 spesso impiegato come titolare anche a causa dell'infortunio di Philipp Degen. \u00c8 poi convocato da Kuhn per disputare la fase finale della suddetta rassegna europea organizzata congiuntamente da Austria e Svizzera, dove gioca da titolare le tre partite della fase a gironi.\nSotto la gestione del nuovo CT Ottmar Hitzfeld prende poi parte con la sua nazionale al in Sudafrica, chiuso dagli elvetici al primo turno.\nNell'agosto 2011, durante l'amichevole -Svizzera a Vaduz, da due suoi cross scaturiscono una rete e un autogol che permettono alla sua nazionale di vincere la sfida 2-1. L'11 ottobre dello stesso anno, a Basilea, segna al la sua prima rete in maglia rossocrociata. Il 6 settembre 2013, durante le qualificazioni al Mondiale 2014, mette a segno la sua prima doppietta in nazionale, nel 4-4 di Berna contro l'. Nel successivo in Brasile scende in campo in tutte e quattro le partite disputate dalla Svizzera, prima dell'eliminazione agli ottavi di finale contro l', a San Paolo, maturata ai tempi supplementari.\nConvocato dal CT Vladimir Petkovi\u0107 per il in Francia, a causa dell'assenza di G\u00f6khan Inler eredita da questo ultimo la fascia di capitano della nazionale elvetica, che chiude la rassegna continentale agli ottavi di finale, miglior piazzamento della propria storia all'Europeo. Da qui in avanti, Lichtsteiner mantiene definitivamente i gradi di capitano dei rossocrociati.\nConvocato per il in Russia, in occasione dell'amichevole preparatoria dell'8 giugno e vinta 2-0 contro il taglia il traguardo delle 100 presenze in nazionale. Durante la manifestazione mondiale, chiusa dagli elvetici agli ottavi di finale dinanzi alla , Lichtsteiner si rende protagonista di un gesto controverso durante la vittoriosa sfida della fase a gironi sulla (2-1), quando nel festeggiare i gol dei connazionali Shaqiri e Xhaka, entrambi di origine albanese-kosovara, si unisce a loro nel mimare irriverentemente l'aquila bicipite, a mo' di sfott\u00f2 politico nei confronti dei serbi, e rivendicando pubblicamente la cosa al termine della gara: per tale comportamento, viene ammonito e multato dalla FIFA.\nGioca la sua ultima gara in nazionale il 15 novembre 2019 a San Gallo, in occasione della vittoria sulla (1-0) valevole per le qualificazioni al . Le 108 partite disputate in maglia biancorossa ne fanno il terzo giocatore \"all time\" per numero di presenze, dietro ai soli Alain Geiger e Heinz Hermann.\nDopo il ritiro.\nNell'agosto 2021 assume il ruolo di assistente sia nello staff tecnico della squadra Under-16 del sia in quello della nazionale Under-18 svizzera. Nello stesso anno entra a far parte del consiglio di amministrazione del , club di hockey su ghiaccio.\nIl 1\u00ba febbraio 2022 entra nello staff del come responsabile della fase difensiva di tutte le squadre giovanili rossobl\u00f9.\nStatistiche.\nPresenze e reti nei club.\n\"Statistiche aggiornate al 1\u00ba luglio 2020.\""}
{"id": "1717450", "revid": "773636", "url": "https://it.wikipedia.org/wiki?curid=1717450", "title": "Chiesa di San Francesco da Paola (Orbetello)", "text": "La chiesa di San Francesco da Paola \u00e8 un edificio sacro situato ad Orbetello.\nLa costruzione della chiesa e del convento, oggi non pi\u00f9 esistente, risale al secolo XVI come sede dei terziari minimi di san Francesco di Paola. Nel secolo XVII il convento aveva una notevole importanza, come si vede dalle lastre tombali di comandanti e governatori dello Stato dei Presidii, e all'epoca dell'assedio di Orbetello (1648) svolse un importante ruolo difensivo.\nL'edificio, alterato da radicali rifacimenti moderni, conserva la facciata antica di forme spagnoleggianti; nell'interno a navata unica le lastre tombali sono state disposte lungo il lato sinistro.\nSull'altare maggiore, una pala seicentesca attribuibile ad Andrea Commodi con l\"'Apparizione dell'Annunciazione a san Francesco di Paola e san Biagio\"."}
{"id": "1717455", "revid": "599013", "url": "https://it.wikipedia.org/wiki?curid=1717455", "title": "Kevin Mirallas", "text": "Biografia.\nHa origini spagnole.\nCaratteristiche tecniche.\nGioca prevalentemente come esterno d'attacco. Destro naturale, \u00e8 un giocatore molto rapido ed abile nel saltare l'avversario. All'occorrenza pu\u00f2 giocare anche come attaccante centrale.\nCarriera.\nClub.\nGiovanili e Lilla.\nDopo aver iniziato con le giovanili dello , nel 2004 abbandona il Belgio per giocare con i francesi del . Fa il suo debutto il Ligue 1 il 7 maggio 2005 contro il PSG e dopo tre minuti dall'entrata in campo segna il gol vittoria. Il 20 aprile 2008 marca la sua prima doppietta contro l'Olympique Marsiglia nella vittoria per 3-1 allo stadio V\u00e9lodrome.\nSaint-\u00c9tienne.\nNell'estate del 2008 si trasfer\u00ec al Saint-\u00c9tienne firmando un contratto quadriennale. Il 1\u00ba febbraio 2009, in trasferta contro l'Olympique Lione, segn\u00f2 il gol dell'1 a 0; partita poi terminata 1 a 1.\nOlympiakos e Everton.\nIn seguito ad una parentesi prolifica in Grecia, tra le file dell', il 19 agosto 2012 viene ufficializzato il suo trasferimento all'Everton, con cui firma un contratto di 4 anni.\nFiorentina.\nIl 4 agosto 2018 passa in prestito alla . con diritto di riscatto fissato a 7,5 milioni di euro. Debutta in Serie A il 19 settembre, nella partita contro la Sampdoria a Marassi, finita 1-1. Il 9 dicembre segna il suo primo gol in Serie A in casa del Sassuolo, realizzando al 97' il gol del definitivo 3-3.\nAnversa.\nConclusosi il prestito, Mirallas \u00e8 prelevato dall' a titolo definitivo.\nGaziantep.\nIl 5 ottobre 2020 firma per il .\nMoreirense.\nIl 24 gennaio 2022, dopo alcuni mesi da svincolato, firma per la .\nNazionale.\nCon il si fa notare al campionato europeo di calcio Under-21 2007 con due reti decisive contro e che permettono alla sua selezione di avanzare in semifinale e di qualificarsi alle Olimpiadi di .\nIl 22 agosto 2007 debutta con la nazionale maggiore, in una partita contro la valida per le qualificazioni al dove realizza anche una rete nella vittoria belga per 3-2.\nStatistiche.\nPresenze e reti nei club.\n\"Statistiche aggiornate al 30 giugno 2021.\""}
{"id": "1717457", "revid": "1803", "url": "https://it.wikipedia.org/wiki?curid=1717457", "title": "Armoriale delle famiglie italiane", "text": "L'armoriale delle famiglie italiane \u00e8 la raccolta degli stemmi (o armi) e delle relative blasonature, ossia delle loro descrizioni dettagliate, riferibili a famiglie o casati italiani, dei quali esista un'attestazione storica.\nElenco alfabetico.\nDato l'elevato numero di famiglie presenti (oltre 31.000) l'elenco \u00e8 stato suddiviso sulla base delle lettere iniziali del cognome come di seguito indicato."}
{"id": "1717460", "revid": "1100311", "url": "https://it.wikipedia.org/wiki?curid=1717460", "title": "St\u00e9phane Dumont", "text": ""}
{"id": "1717461", "revid": "1543377", "url": "https://it.wikipedia.org/wiki?curid=1717461", "title": "Christian Mortensen", "text": "Al momento della sua morte era l'uomo pi\u00f9 longevo di cui si abbia avuto notizia certa, mantenendo il primato sino al 28 dicembre 2012, giorno in cui Jir\u014demon Kimura sorpass\u00f2 la sua et\u00e0. Fu anche il primo essere umano di sesso maschile a raggiungere i 115 anni, nel 1997.\nMortensen risulta battezzato nella parrocchia di Fruering il 26 dicembre 1882. Oltre al certificato di battesimo sono presi in considerazione quello della cresima (1896) e i censimenti danesi degli anni 1890 e 1901.\nBiografia.\nChristian Mortensen nacque in una famiglia di sarti nel villaggio di Sk\u00e5rup, vicino alla citt\u00e0 di Skanderborg, in Danimarca, il 16 agosto 1882. Inizi\u00f2 a lavorare come apprendista sarto a 16 anni, nel 1898, divenendo successivamente un bracciante agricolo. \nEmigr\u00f2 negli Stati Uniti d'America nel 1903, a 20 o 21 anni;\nqui esercit\u00f2 vari mestieri, abitando in numerosi stati come sarto. Successivamente si stabil\u00ec tuttavia a Chicago, dove aveva alcuni parenti. Christian Mortensen fece il lattaio, il ristoratore ed anche l'operaio, venendo assunto dalla \"Continental Can Company\" (\"CCC\"). Nel continente americano si spos\u00f2, ma dopo meno di 10 anni di matrimonio divorzi\u00f2 da sua moglie, dalla quale non ebbe figli.\nNel 1950, ormai 68enne, si trasfer\u00ec, nel suo ritiro dalla vita lavorativa, presso la Baia di Galveston, nel Texas. Oltre 28 anni pi\u00f9 tardi, all'et\u00e0 di quasi 96, Christian Mortensen si rec\u00f2 ad abitare a San Rafael, California, in una casa di riposo locale. Pi\u00f9 tardi afferm\u00f2 di aver raggiunto la residenza (\"Aldersly Retirement Community\") in bici; qui avrebbe passato i suoi ultimi 20 anni.\nDivenne l'uomo pi\u00f9 longevo vivente negli Stati Uniti il 14 giugno 1993, all'et\u00e0 di , dopo la morte del 113enne Frederick Frazier. L'anno seguente, al decesso dello spagnolo Josep Armengol, avvenuto il 20 gennaio 1994 (Christian Mortensen aveva all'epoca ), eredit\u00f2 il titolo di \"Decano maschile dell'umanit\u00e0\".\nIn occasione dei suoi 113 anni, ormai divenuto celebre, venne visitato da numerosi studiosi (tra i quali James Vaupel); fu in particolare grato per il dono da loro ricevuto, un pacco di sigari danesi, da lui sempre consumati ed apprezzati. Egli, infatti, in alcune occasioni fumava, sostenendo che se praticata con moderazione, l'azione non fosse particolarmente nociva alla salute. Praticava una dieta prevalentemente vegetariana. Nei suoi ultimi anni Christian Mortensen fu cieco, trascorrendo larga parte del suo tempo su una sedia a rotelle ad ascoltare la radio.\nNella sua ultima vecchiaia i ricordi del pi\u00f9 lontano passato erano per lui facilmente rievocabili, ma aveva notevoli difficolt\u00e0 con quelli pi\u00f9 recenti.\nIn occasione del suo ultimo e 115\u00ba compleanno dichiar\u00f2 quale fosse il suo segreto di longevit\u00e0: \nChristian Mortensen mor\u00ec il 25 aprile 1998, nella casa di riposo in cui risiedeva dal 1978, all'et\u00e0 di .\nRimane l'emigrato maschio pi\u00f9 longevo (superato solo, nella classifica generale, dall'italiana Dina Manfredini), e rimane tuttora l'uomo pi\u00f9 longevo degli Stati Uniti, il nativo danese pi\u00f9 longevo e l'emigrato danese e l'immigrato maschile statunitense pi\u00f9 longevo."}
{"id": "1717463", "revid": "666668", "url": "https://it.wikipedia.org/wiki?curid=1717463", "title": "Cigi Caga Jistebn\u00edk", "text": "La Cigi Caga Jistebn\u00edk \u00e8 stata una squadra ceca di calcio a 5 con sede a Jistebn\u00edk.\nStoria.\nLa societ\u00e0 \u00e8 stata fondata nel 1992 e nella stagione d'esordio ha subito vinto il campionato regionale, ottenendo il diritto di partecipare alla massima serie. Tra il 1993 e il 2011 ha sempre disputato la massima serie nazionale, vincendo due campionati (2001-02 e 2005-06). Nel palmar\u00e8s della societ\u00e0 compaiono inoltre tre Coppe nazionali (1996, 2000 e 2001). L'aggravarsi delle difficolt\u00e0 finanziarie ha costretto la societ\u00e0 a rinunciare, nell'estate del 2011, alla massima serie per ripartire dalla terza divisione. Il campionato 2011-12 \u00e8 l'ultimo disputato dalla societ\u00e0 che, al termine della stagione sportiva, si scioglie."}
{"id": "1717464", "revid": "287204", "url": "https://it.wikipedia.org/wiki?curid=1717464", "title": "Margau", "text": ""}
{"id": "1717466", "revid": "510847", "url": "https://it.wikipedia.org/wiki?curid=1717466", "title": "Razionale (liturgia)", "text": ""}
{"id": "1717467", "revid": "22356", "url": "https://it.wikipedia.org/wiki?curid=1717467", "title": "Greererpeton", "text": ""}
{"id": "1717468", "revid": "773636", "url": "https://it.wikipedia.org/wiki?curid=1717468", "title": "Oratorio di San Biagio alla Tagliata", "text": "L'oratorio di San Biagio alla Tagliata \u00e8 un luogo di culto cattolico situato presso la Torre di San Biagio ad Ansedonia, nel comune di Orbetello.\nDescrizione.\nL'edificio, che ingloba i resti di un mausoleo romano a tre absidi, mostra caratteri tardo medievali. Secondo la tradizione sarebbe stata fondata da monaci armeni, fuggiti da Bisanzio con varie reliquie, fra cui la venerata testa di san Biagio. Nel Quattrocento le reliquie furono portate a Siena e conseguentemente l'importanza della cappella decadde; in un momento successivo la testa di San Biagio fu riconsegnata alla cattedrale di Orbetello, dove \u00e8 tuttora conservata.\nLa cappella, caduta in stato di abbandono, fu interdetta al culto nel 1693 da Paluzio Alfieri, abate delle Tre Fontane. Tracce di affreschi quattrocenteschi erano ancora leggibili nell'abside agli inizi del Novecento."}
{"id": "1717478", "revid": "31886", "url": "https://it.wikipedia.org/wiki?curid=1717478", "title": "Peugeot SE", "text": "Il Peugeot SE \u00e8 un motore a scoppio prodotto dal 1929 al 1934 dalla Casa automobilistica francese Peugeot.\nCaratteristiche.\nIl motore SE era un 4 cilindri in linea, con monoblocco e testata in ghisa. Si trattava di un motore di tipo sottoquadro, o a corsa lunga, dalle misure di alesaggio e corsa pari a 63x90 mm, per una cilindrata totale di 1122 cm\u00b3.&lt;br&gt;\nLa distribuzione era ad asse a camme nel basamento con valvole laterali. L'alimentazione avveniva tramite un carburatore Solex \"30FH\".\nIl rapporto di compressione era di 5.4:1. Con tali caratteristiche, il piccolo motore \"SE\" arrivava a erogare una potenza massima di 23 CV a 3500 giri/min.&lt;br&gt;\nTale motore \u00e8 stato montato sulle Peugeot 201 prodotte dal 1929 al 1934. Successivamente la vettura avrebbe montato motori da 1.3 e 1.5 litri.&lt;br&gt;\nDel motore \"SE\" \u00e8 per\u00f2 esistita anche una variante pi\u00f9 spinta, che arrivava a erogare 30 CV di potenza massima. Tale variante \u00e8 stata costruita nel 1931 dalla Peugeot per essere concessa su licenza alla tedesca Audi che l'ha montata sulla sua Typ P, prodotta dal maggio all'ottobre 1931.\nDi questo motore \u00e8 esistita anche una variante di cilindrata leggermente ridotta, 1084 cm\u00b3, data dalla riduzione della corsa dei pistoni da 90 a 87 mm. Tale motore, siglato SE3, erogava anch'esso una potenza massima di 30 CV, a un regime di 4000 giri/min, ma in questo caso \u00e8 stato montato su alcune varianti della \"201\" destinate in gran parte alle competizioni e denominate 201 S e 201 CS."}
{"id": "1717482", "revid": "773636", "url": "https://it.wikipedia.org/wiki?curid=1717482", "title": "Chiesa di Santa Maria e San Rocco", "text": "La chiesa di Santa Maria e San Rocco \u00e8 un edificio sacro situato a Pitigliano, in provincia di Grosseto.\nStoria e descrizione.\n\u00c8 forse la pi\u00f9 antica chiesa di Pitigliano, risalente al XII-XIII secolo, ricostruita probabilmente da Giovanni da Tra\u00f9 il Dalmata, per volere di Niccol\u00f2 III Orsini, alla fine del XV secolo.\nLa facciata, di sobria architettura tardo-rinascimentale, \u00e8 ornata nella parte inferiore da quattro lesene corinzie e da un portale. Nel fianco sinistra la chiesa conserva un architrave proveniente dal precedente edificio medievale. L'interno, a pianta trapezoidale, \u00e8 a tre navate divise da colonne ioniche, di cui quella mediana stretta e alta, mentre le laterali si allargano dalla facciata al fondo."}
{"id": "1717484", "revid": "52953", "url": "https://it.wikipedia.org/wiki?curid=1717484", "title": "Saturno (copricapo)", "text": "Il saturno, anche detto cappello romano, \u00e8 un copricapo indossato dai presbiteri della Chiesa cattolica con l'abito talare.\nNon pu\u00f2 essere usato nei riti liturgici. Come dice la parola stessa, la forma del cappello ricorda il pianeta Saturno, in quanto \u00e8 circolare con una tesa larga tutt'attorno, solitamente piatta ma che pu\u00f2 essere piegata sui lati.\nDi solito \u00e8 di colore nero e pu\u00f2 essere ornato con i fiocchi di colore diverso simbolo del diverso grado dei prelati: verde per i vescovi, rosso per i cardinali. Quello del papa invece \u00e8 di colore rosso con ornamenti d'oro."}
{"id": "1717488", "revid": "123976832", "url": "https://it.wikipedia.org/wiki?curid=1717488", "title": "Unplugged Live", "text": "Unplugged Live \u00e8 un album della band Michael Schenker Group pubblicato nel 1993."}
{"id": "1717490", "revid": "773636", "url": "https://it.wikipedia.org/wiki?curid=1717490", "title": "Oratorio rupestre (Pitigliano)", "text": "L'oratorio rupestre \u00e8 un edificio sacro situato a Pitigliano.\nL'oratorio si presenta come una piccola grotta di forma ellissoidale scandita all'interno da semicolonnine e archetti a tutto sesto scolpiti sulla parte di fondo.\nSecondo un'interpretazione controversa, un'epigrafe sulla parte destra recherebbe una data del IV secolo."}
{"id": "1717494", "revid": "31886", "url": "https://it.wikipedia.org/wiki?curid=1717494", "title": "Eresidae", "text": "Eresidae , 1851 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal toponimo greco , Ereso, citt\u00e0 dell'isola greca di Lesbo, luogo di descrizione del genere Eresus, ed il suffisso \"-idae\", che designa l'appartenenza ad una famiglia.\nCaratteristiche.\nI ragni di questa famiglia hanno otto occhi, posseggono un'opistosoma peloso, dalla consistenza vellutata (in inglese vengono detti \"velvet spiders\"), e l'apparato genitale femminile \u00e8 piatto, tipico del sottogruppo degli \"Entelegynae\" cui appartengono. Le femmine misurano dai 15 ai 20 millimetri, il maschio solo 10.\nComportamento.\nCostruiscono ragnatele lanose a forma di tubo nel terreno provviste di apertura. Il maschio diviene adulto in autunno e primavera assumendo colori vivaci per attrarre la partner, mentre la femmina pu\u00f2 vivere fino a 4 anni senza mai lasciare il nido.\nAl momento della covata, imbozzola le uova e di giorno le affaccia all'esterno per riscaldarle e di sera le ritira all'interno. I ragnetti appena nati rimangono tutto l'inverno con la madre nel nido e possono cambiare pelle diverse volte. In primavera, a volte, la madre muore e i piccoli se ne cibano.\nDistribuzione.\nSono ragni abbastanza rari e in molti paesi le specie sono considerate protette. Diffusi in Europa, Asia e Africa, solo una specie \u00e8 stata rinvenuta in Brasile.\nTassonomia.\nL'ordinamento in sottofamiglie si riferiva alla categorizzazione dell'entomologo Joel Hallan e prevedeva la suddivisione in \"Eresinae\" e \"Penestominae\" . Tale suddivisione non ha al momento motivo di sussistere in quanto quest'ultima sottofamiglia, a seguito di un lavoro degli aracnologi Miller et al. del 2010, \u00e8 stata elevata al rango di famiglia a s\u00e9 con la denominazione Penestomidae ed avvicinata, per caratteri distintivi alla famiglia \"Zodariidae\".\nAttualmente, a novembre 2020, si compone di 9 generi e 100 specie:"}
{"id": "1717500", "revid": "767487", "url": "https://it.wikipedia.org/wiki?curid=1717500", "title": "Robin McAuley", "text": "In passato ha fatto parte dei McAuley Schenker Group con il chitarrista tedesco Michael Schenker. Il gruppo, mantenendo lo stesso acronimo M.S.G., cambio nome da Michael Schenker Group a McAuley Schenker Group proprio con l'entrata del cantante. Attualmente \u00e8 il frontman dei Survivor.\nBiografia.\nLa carriera di Robin McAuley ebbe inizio attorno al 1981 quando venne arruolato dalla band britannica Grand Prix a sostituzione di Bernie Shaw, poi noto frontman dei Praying Mantis e degli Uriah Heep. Con il gruppo McAuley pubblic\u00f2 il disco \"Samurai\" nel 1983 per la Chrysalis Records.\nA seguito della dipartita dai Grand Prix, McAuley pubblic\u00f2 come solista nel 1986 il singolo \"Eloise\", che sfortunatamente per lui, coincise con la pubblicazione dello stesso brano da parte della punk rock band The Damned e quindi non ottenne un rilevante successo. McAuley continu\u00f2 per un periodo la carriera nella band Far Corporation, un superprogetto al fianco del batterista Simon Phillips (che in seguito fece parte anche dei Toto), che vide la partecipazione di innumerevoli ospiti. Infatti nel 1985 il gruppo pubblica il disco \"Division One\" a cui parteciparono ospiti del calibro di Steve Lukather, David Paich e Bobby Kimball dei Toto, Mel Collins, sassofonista per i Bad Company ed altri svariati musicisti tra cui diversi della band di Meat Loaf.\nMcAuley verr\u00e0 successivamente incluso nel progetto M.S.G. dell'ex chitarrista di Scorpions e UFO Michael Schenker sostituendo il precedente Gary Barden. Gli M.S.G., acronimo che stava per Michael Schenker Group, venne cos\u00ec rinominato McAuley-Schenker Group, nonostante l'acronimo venne lasciato invariato.\nIn realt\u00e0, seppur considerati come inclusi nella carriera degli M.S.G., i McAuley Schenker Group simboleggiarono un capitolo differente nella carriera del chitarrista tedesco. Infatti con l'unione con McAuley, la coppia rivoluzion\u00f2 completamente la formazione rispetto ai musicisti che avevano accompagnato la carriera degli M.S.G. in precedenza (notando che Schenker comunque aveva variato diversi musicisti nel progetto dalla sua nascita), assoldando il bassista Rocky Newton, il chitarrista Steve Mann ed il batterista tedesco Bodo Schopf.\nCon Schenker il cantante pubblic\u00f2 tre dischi in studio: \"Perfect Timing\" (1987), \"Save Yourself\" (1989) e \"M.S.G.\" (1991), triade che da molti venne definita la migliore serie di album nella storia degli M.S.G., proprio per un cambiamento di stile pi\u00f9 al passo coi tempi, rispetto a sonorit\u00e0 settantine che caratterizzavano in precedenza il progetto.\nNel periodo con McAuley, i M.S.G. si improntarono quindi su sonorit\u00e0 AOR dando alla luce una serie di lavori sulla scia del pop metal tipicamente statunitense. L'esperienza di McAuley nei M.S.G. ebbe termine nel 1992 a seguito della pubblicazione del live album \"Unplugged Live\" e dell'EP \"\", stampato solo in Giappone. Dopo l'esperienza con McAuley, Schenker decise di interrompere il progetto M.S.G., forse anche a causa del cambio di tendenze musicali, e raggiunger\u00e0 nuovamente gli UFO. Durante gli anni 90 McAuley quasi si ritir\u00f2 dalle scene, se non per un'apparizione nel progetto \"Frederiksen/Phillips\" nel 1995, ideato dall'unione del cantante Fergy Frederiksen e la sua vecchia conoscenza Ricky Phillips. Lo notiamo ai backing vocals dell'omonimo album al fianco di molti altri esponenti della scena AOR. Dopo alcuni anni Robin torn\u00f2 in scena dedicandosi alla carriera solista, e assieme al chitarrista dei Survivor Frankie Sullivan ed il batterista Curt Cuomo, dar\u00e0 alla luce il suo debutto \"Business As Usual\", pubblicato per\u00f2 nel solo Giappone per la Zain Records nel 1999. L'anno successivo Robin partecip\u00f2 al progetto Elements Of Friction ideato sempre al fianco di Ricky Phillips, con cui pubblicher\u00e0 un disco omonimo nel 2000. Offrir\u00e0 un supporto ai backing vocals nel debutto degli Haven \"The Road\" nel 2001, ma anche come cantante nel disco solista del chitarrista italiano Max Magagni intitolato \"Twister\" assieme ad altri artisti come Glenn Hughes e Paul Shortino. Ma le apparizioni continueranno nel tribute album tributo a Jason Becker \"Warmth In The Wilderness\" nello stesso anno.\nNel 2004 il singer doner\u00e0 la sua voce nel tribute album dei Kiss \", cantando la reinterpretazione di \"I Stole Your Love\"\" assieme a C.C. Deville, Tony Franklin e Aynsley Dunbar.\nLo stesso anno le sue apparizioni continuano nel disco tributo agli AC/DC \"We Salute You\" in cui canta la traccia \"\"Girls Got Rhythm\" assieme a Bruce Kulick, Tony Franklin e Aynsley Dunbar. McAuley si riun\u00ec con Michael Schenker per registrare la reinterpretazione degli Iron Maiden \"Run To The Hills\" che sar\u00e0 inserita nel tribute album \" del 2005.\nDopo tredici anni McAuley partecip\u00f2 come ospite ad un concerto dei M.S.G. al The Vault di Long Beach, California il 20 gennaio.\nIl singer annunci\u00f2 in giugno la nascita di una nuova band dal nome di Bleed.\nNuove notizie su McAuley emersero nel maggio 2006 che lo vedevano coinvolto in un progetto di ri-registrazione di classici brani degli UFO assieme all'ex chitarrista dei Waysted Paul Chapman e l'ex batterista di Waysted, Doro e Britny Fox Johnny Dee. McAuley cant\u00f2 nei brani \"\"No Place To Run\", \"Wild, Willing &amp; Innocent\" e \"The Writer\"\" registrati ai Garudio Studios di Palm Beach.\nVerso met\u00e0 luglio venne annunciata la notizia che McAuley aveva raggiunto i Survivor, leggendario gruppo nell'ambito del AOR. Nell'ottobre 2006 McAuley registr\u00f2 la reinterpretazione dei Journey \"Faithfully\" inserito nel tribute album \"80s Metal Tribute To Journey\" per la Cleopatra Records.\nNel 2006 partecip\u00f2 al disco dei M.S.G. \"Tales of Rock'n'Roll\".\nMcAuley fece anche parte di un progetto chiamato \"The Big Ball Star\" organizzato in occasione di un solo concerto, al fianco del cantante-chitarrista John Corabi (M\u00f6tley Cr\u00fce, Union, Ratt), il batterista Chris Slade, (Uriah Heep, AC/DC), il tastierista Teddy Zig-Zag Andreadis (Guns N'Roses), il bassista Robbie Crane (Ratt) e Brent Woods (Wildside, Vince Neil band), in un live il 27 gennaio 2007 al The Knitting Factory di Hollywood, California."}
{"id": "1717501", "revid": "767487", "url": "https://it.wikipedia.org/wiki?curid=1717501", "title": "Futsal Club Benago", "text": "Il Futsal Club Benago \u00e8 una societ\u00e0 ceca di calcio a 5 con sede a Praga.\nStoria.\nNella stagione 2008-09 gioca nella \"Futsal Liga\", prima divisione del campionato ceco di calcio a 5."}
{"id": "1717503", "revid": "767487", "url": "https://it.wikipedia.org/wiki?curid=1717503", "title": "Hamed Namouchi", "text": ""}
{"id": "1717508", "revid": "741067", "url": "https://it.wikipedia.org/wiki?curid=1717508", "title": "Clelia Matania", "text": "Biografia.\nNata a Londra ma di origini napoletane, figlia del pittore Fortunino Matania e nipote del pittore ed illustratore Edoardo Matania, ancora giovanissima cominci\u00f2 a lavorare nel teatro di rivista accanto a Tot\u00f2 (\"Volumineide\", 1941), e a partire dalla met\u00e0 degli anni quaranta si dedic\u00f2 con sempre maggiore impegno al cinema, in cui si distinse come amabile caratterista in numerose commedie, spesso al fianco di Tot\u00f2 (viene ricordata soprattutto nel ruolo della cameriera svampita nel celebre \"Tot\u00f2 e le donne\", 1952).\nApparve anche in televisione, in un episodio della serie \"Le inchieste del commissario Maigret\" del 1966 (\"L'ombra cinese\") e in sceneggiati come \"Bambole: scene di un delitto perfetto\" (1980) di Giulio Negrin e \"La Medea di Porta Medina\" (1981) di Piero Schivazappa. Da segnalare anche la sua interpretazione della madre pugliese di Delia Scala nel variet\u00e0 televisivo \"Signore e signora\" (1970).\nFilmografia.\nDoppiatrici.\nCome doppiatrice ha dato voce a Fiorella Betti in \"Sperduti nel buio\"."}
{"id": "1717510", "revid": "1305772", "url": "https://it.wikipedia.org/wiki?curid=1717510", "title": "Mallard", "text": ""}
{"id": "1717512", "revid": "36426", "url": "https://it.wikipedia.org/wiki?curid=1717512", "title": "Corpo di spedizione italiano in Cina", "text": "Il corpo di spedizione italiano in Cina venne inviato dal Regno d'Italianella primavera del 1900 nel paese asiatico, per assistere le grandi potenze internazionali nel contrasto alla rivolta dei Boxer. La partecipazione consent\u00ec al Regno di ottenere la concessione italiana di Tientsin.\nStoria.\nDopo le prime violenze a Pechino contro gli occidentali, il 1\u00ba giugno 1900 sbarc\u00f2 da navi europee un contingente di 436 marinai (75 russi, 75 inglesi, 75 francesi, 60 statunitensi, 50 tedeschi, 41 italiani, 30 giapponesi e 30 austriaci) per proteggere le rispettive delegazioni a Pechino. \nSegu\u00ec il 10 giugno un secondo contingente occidentale, comprendente fanti di marina della Divisione Navale italiana sbarcato dalla Regia Nave Calabria, divisi in due gruppi: uno, al comando del tenente di vascello Sirianni, prosegu\u00ec con la colonna Seymour, mentre un altro, pi\u00f9 piccolo, di 20 marinai e comandato dal sottotenente di vascello Ermanno Carlotto \u2013 medaglia d'oro alla memoria \u2013, prese parte alla difesa di Tientsin. Infine un plotone da sbarco, al comando del tenente di vascello Giambattista Tanca, fu all'attacco e presa dei forti di Ta Ku sulla costa. Al largo restava la Forza Navale Oceanica italiana, affidata al contrammiraglio Camillo Candiani, da cui si attinsero uomini per costituire un battaglione di fanteria di marina. Negli scontri con gli insorti caddero 10 marinai italiani, tra cui lo stesso Carlotto; dopo tali avvenimenti il Parlamento italiano, il successivo 5 luglio, decise un intervento militare con l'invio di un corpo di spedizione di 2.000 uomini.\nNel periodo in cui si approntava il Corpo, la Regia Marina sped\u00ec in avanscoperta delle unit\u00e0 navali (l'incrociatore \"Fieramosca\" e le R.N. \"Vesuvio\" e \"Vettor Pisani\"), cariche di quattro compagnie di fanteria di marina, il tutto al comando dell'ammiraglio Risolia. Questi reparti parteciparono in giugno agli scontri con i rivoltosi cinesi.\nTra il 16 e il 19 luglio 1900 furono completate a Napoli le operazioni di imbarco del Corpo di Spedizione sui piroscafi \"Minghetti\", \"Giava\" e \"Singapore\", messi a disposizione dalla Compagnia di Navigazione Italiana. Alla mattina del 19, il re Umberto I ed il ministro della Guerra Coriolano Ponza di San Martino passarono in rassegna i reparti. I tre piroscafi furono scortati dalla R. Nave \"Stromboli\". Al seguito del Corpo di Spedizione vi furono numerosi giornalisti e altri, come Luigi Barzini, che raggiunsero il contingente nel 1901.\nIl Corpo di Spedizione part\u00ec la sera del 19 luglio 1900 e, dopo aver sostato a Porto Said (il 23 luglio), ad Aden (il 29) e a Singapore (dal 12 al 14 agosto), giunse a Taku il 29 agosto 1900. Una volta sbarcato, il personale percorse in treno i 150 chilometri che lo separavano da Pechino. Con il Trattato di Pace del 7 settembre 1901, venne ottenuta la Concessione italiana di Tientsin, una zona di 450.000\u00a0m\u00b2, costituita da un terreno lungo il fiume ricco di saline, un villaggio e un'ampia area paludosa adibita a cimitero. Dopo un periodo di disinteresse, fu avviata una bonifica. La presenza italiana perdur\u00f2 sino al 10 settembre 1943, quando le truppe giapponesi occuparono Tientsin e fecero prigionieri civili e militari italiani.\nLe operazioni militari.\nIl contingente internazionale nomin\u00f2 il 26 settembre quale comandante generale il Feldmaresciallo tedesco Alfred von Waldersee. Tale nomina incontr\u00f2 le forti resistenze di Francia e Gran Bretagna, meno dal Regno d'Italia. Al contingente militare italiano fu affidato il presidio di un quartiere nei dintorni della caserma Huang Tsun. A detta delle cronache gli scontri, i saccheggi e le repressioni in tale zona furono minori che in altri quartieri. Della permanenza in Cina del Corpo di spedizione rimane la ricca testimonianza di due ufficiali \"fotografi\": il tenente medico Giuseppe Messerotti Benvenuti di Modena armato di una Kodak e il tenente Luigi Paolo Piovano di Chieri con una Goertz. Entrambi non mancheranno di fotografare anche gli orrori della repressione, ovvero le fucilazioni, le decapitazioni, le gogne e le macerie. Al contingente militare italiano venne inoltre affidato il compito di contrastare le ultime resistenze all'interno della Cina. Il 2 settembre furono conquistati i forti di Chan-hai-tuan con 470 uomini su tre compagnie, due di bersaglieri e una di fanti di marina. In un'altra occasione il contingente militare francese occup\u00f2 il villaggio di Paoting-fu, in contrasto con gli ordini di von Waldersee che prevedevano l'affidamento dei luoghi a un contingente misto tedesco e italiano. Garioni anticip\u00f2 il contingente militare francese riuscendo, alla guida di 330 uomini, ad anticipare l'occupazione della cittadina Cunansien originariamente affidata ai francesi.\nIl rientro in Italia del Contingente ebbe inizio nell'agosto 1901. Due compagnie di bersaglieri fecero ritorno nel 1902, mentre le restanti compagnie, unite in un battaglione misto, rimasero in Cina sino al 1905 e fecero ritorno con la Perseo della Compagnia Florio Rubattino nell'agosto 1905.\nCaratteristiche.\nComposizione.\nIl Corpo di Spedizione, comandato dal colonnello dei bersaglieri Vincenzo Garioni, era reclutato per lo pi\u00f9 su base volontaria con un soprassoldo di 40 centesimi per la truppa, 2 lire per i sottufficiali e 8 per gli ufficiali. Era cos\u00ec composto:\nAlcuni di questi Carabinieri, assieme a degli specialisti, rimasero successivamente a presidio della concessione italiana di Tientsin anche dopo il rientro in Italia del contingente. Il Corpo di Spedizione italiano contava dunque, in tutto, 83 ufficiali, 1882 fra sottufficiali e truppa, 178 quadrupedi.\nOltre alle truppe di Carlotto e di Sirianni di l\u00ec a poco sbarcarono altri contingenti di fucilieri comandati dall'Ammiraglio Risolia. \nVestiario, equipaggiamento e sussistenza.\nL'uniforme si componeva di divisa in tela, elmetto di sughero coloniale, stivaletti d'ordinanza, pi\u00f9 vari tipi di pellicce ed indumenti invernali, adatti al rigido clima cinese, che in alcune regioni del nord raggiunge persino i - 20\u00a0\u00b0C. Il ministro della Guerra aveva infatti ordinato al regio console a Shanghai di provvedere all'acquisto in loco di 2000 pellicce per rifornire le truppe.\nAlla Camera Ponza di San Martino rifer\u00ec: \u00abI nostri soldati partirono col loro completo equipaggiamento, il quale era formato anche da oggetti nuovi: chi aveva oggetti vecchi li aveva lasciati e gliene erano stati distribuiti degli altri; dunque mantellina da bersagliere, elmetto coloniale, e poi un cappotto ed un pastrano per tutti, compresi i bersaglieri i quali non lo portano normalmente; tutti avevano un cappuccio di lana di quelli che si portano sulle Alpi, gambali di lana modello Val d\u2019Aosta, calze di lana, guantoni di flanella e poi un rifornimento di tutti i materiali di equipaggiamento, giubbe e pantaloni di panno, farsetti a maglia e via dicendo. [\u2026] L\u2019ammiraglio Candiani telegrafava poi da Pechino il 7 novembre: \u201cProvvistoci di pellicce sufficientemente\u201d ed il colonnello Garioni nella sua relazione del 4 dicembre scriveva letteralmente cos\u00ec: \u201cLe pellicce ordinate pei militari di truppa a Shangai corrispondono assai bene allo scopo perch\u00e9 si possono portare comodamente sotto il cappotto. Ad ogni soldato viene distribuita una pelliccia che serve da copertura da letto. Dai rapporti infine risulta che dopo la spedizione di Calgan (citt\u00e0 cinese nella regione di Ho-pei ove si congiunge la Grande Muraglia, teatro delle operazioni congiunte alleate, alla quale parteciparono anche i bersaglieri italiani. Era un centro commerciale di grande importanza, deposito di t\u00e8 spedito in Siberia con l\u2019impiego di mezzo milione di cammelli, nonch\u00e9 centro di produzione di pellicce tipo \u201cKalgan\u201d prodotte con lana tibetana e mongola. Ndr) si sono avute altre pellicce requisite, in modo che ora i soldati ne hanno tutte due. Adattando poi delle strisce di pelliccia al fez si \u00e8 ottenuto un copricapo molto opportuno perch\u00e9 permette di tenere anche il cappuccio. Questa \u00e8 una copertura sui generis; non so se sia bella ma mi dicono sia molto comoda. [\u2026] Il colonnello Garioni ha risposto sempre di essere provvisto per tutto l\u2019inverno ed ha chiesto soltanto dei cappotti, dei mantelli e delle scarpe pel caso si dovesse andare oltre la primavera [\u2026] ed i rifornimenti gli sono stati spediti\u00bb.\nPer quanto riguarda la logistica, vi erano 178 quadrupedi, per lo pi\u00f9 muli, considerato che le strade cinesi erano impraticabili per i normali mezzi di trasporto e soccorso. La razione viveri quotidiana prevedeva 750 g di pane, 375 g di carne, 125 g di riso o pasta, 15 g di caff\u00e8, 20 g di zucchero, 20 di sale, 0,5 g di pepe e 15 g di lardo.\nI caduti.\nFurono 18 i caduti italiani in Cina:\nNell'attacco di Langfang (14 giugno 1900):\nTrovandosi in un piccolo drappello di marinai agli avamposti della colonna Seymour, sostennero l'urto improvviso di due colonne di \"Boxers\" cinesi. \nNegli scontri di Tien Tsin (19 giugno 1900):\nNella difesa delle Legazioni:\nNella difesa della cattedrale di Beitang (12 agosto 1900):"}
{"id": "1717514", "revid": "110157", "url": "https://it.wikipedia.org/wiki?curid=1717514", "title": "Specie di Eresidae", "text": "Di seguito sono descritte tutte le 98 specie della famiglia di ragni Eresidae note al giugno 2017.\nAdonea.\n\"Adonea\" \nDorceus.\n\"Dorceus\" \nDresserus.\n\"Dresserus\" \nEresus.\n\"Eresus\" \nGandanameno.\n\"Gandanameno\" \nLoureedia.\n\"Loureedia\" \nParadonea.\n\"Paradonea\" \nSeothyra.\n\"Seothyra\" \nStegodyphus.\n\"Stegodyphus\" "}
{"id": "1717515", "revid": "767487", "url": "https://it.wikipedia.org/wiki?curid=1717515", "title": "Futsal Club Mikeska Ostrava", "text": "Il Futsal Club Mikeska Ostrava \u00e8 stata una squadra ceca di calcio a 5 con sede a Ostrava.\nStoria.\nFondata nel 1993, nella stagione 2007-08 \u00e8 una delle tre formazioni di Ostrava a disputare il massimo campionato ceco. Nel suo palmar\u00e8s sono presenti due campionati e una coppa. Come miglior risultato internazionale \u00e8 giunto al quarto posto nell'European Champions Tournament del 1999 a Mosca."}
{"id": "1717531", "revid": "123274474", "url": "https://it.wikipedia.org/wiki?curid=1717531", "title": "Riflesso di prensione palmare", "text": " \nIl riflesso di prensione palmare, \u00e8 un riflesso comune di tutti i bambini appena nati e compare intorno al primo mese. Appartiene al campo dei riflessi neonatali, ed \u00e8 uno dei tre riflessi prensili.\nSi tratta di una contrazione riflessa dei muscoli flessori. \nDescrizione.\nNei bambini appena nati si riscontra questo riflesso quando si fa scivolare un oggetto, solitamente allungato, lungo il palmo della mano. Di istinto i neonati stringeranno le dita formando il pugno, tipico \u00e8 il caso del dito che stringono. Si pensa questo riflesso sia preparatorio alla prensione volontaria.\n&lt;br&gt;Tale riflesso tende a scomparire dopo due o tre mesi dalla nascita, anche se \u00e8 stato dimostrato che \u00e8 l'ultimo dei riflessi del neonato a scomparire, quasi ad un anno di vita. Studi stanno cercando di comprendere se tali riflessi possono essere riscontrati in adulti, ma con pochi risultati."}
{"id": "1717536", "revid": "682087", "url": "https://it.wikipedia.org/wiki?curid=1717536", "title": "Zorya Luhansk", "text": ""}
{"id": "1717540", "revid": "22356", "url": "https://it.wikipedia.org/wiki?curid=1717540", "title": "Cochleosaurus", "text": "Il cocleosauro (gen. Cochleosaurus) \u00e8 un anfibio temnospondilo estinto, appartenente agli edopoidi. Visse nel Carbonifero superiore (circa 315 - 310 milioni di anni fa). I suoi resti sono stati rinvenuti in Europa e in Nordamerica.\nDescrizione.\nSimile a una salamandra, questo anfibio era uno dei massimi predatori del suo ambiente: lungo circa un metro e sessanta, il cocleosauro era dotato di un cranio appiattito che poteva sfiorare i venti centimetri di lunghezza e di un'ampia bocca equipaggiata con forti denti aguzzi. Il corpo era allungato e flessibile, cos\u00ec come la coda. Le zampe, invece, erano corte. Il cranio era piuttosto allungato, in particolare per quanto riguarda la regione del muso, ed era appiattito. I denti marginali erano numerosi e aguzzi, ma erano presenti anche lunghe zanne sulle ossa del palato. Le corna tabulari nei pressi dell'incisura otica nella parte posteriore del cranio, almeno nella specie Cochleosaurus bohemicus, erano di forma arrotondata (da qui il nome \"Cochleosaurus\", \"lucertola cucchiaio\"). Il cranio, inoltre, era privo dei solchi tipici della linea laterale, caratteristica di molti anfibi dalle abitudini acquatiche. La superficie ventrale delle ossa postorbitali era dotata di un fitto sistema di fossette.\nLo scheletro postcranico di \"C. bohemicus\" era poco specializzato, ed era sprovvisto di caratteristiche derivate. Possedeva 24 vertebre presacrali di tipo rachitomo, pressoch\u00e9 identiche a quelle del complesso atlante - epistrofeo. Le costole erano sprovviste di processi uncinati. Lo scapolarcoracoide era parzialmente cartilagineo, mentre il pube non era ossificato e i femori erano privi di particolari modifiche. Gli individui di piccole dimensioni erano dotati di archi neurali non fusi e poco ossificati, e i loro omeri erano ancora dotati di forame entepicondilare; le ossa carpali non erano ossificate e la cresta dorsale dell'ilio era molto larga.\nClassificazione.\nIl genere \"Cochleosaurus\" venne descritto per la prima volta nel 1885 da Antonin Fritsch, sulla base di resti fossili ritrovati nel giacimento di Nyrany in Repubblica Ceca. La specie tipo \u00e8 \"Cochleosaurus bohemicus\", noto per una notevole quantit\u00e0 di fossili attribuibili a vari stadi di crescita. Un'altra specie, \"C. florensis\", \u00e8 stata descritta nel 1980 e proviene dal giacimento di Florence, in Nuova Scozia (Canada). \nIl cocleosauro \u00e8 considerato un rappresentante degli edopoidi, un gruppo di anfibi temnospondili arcaici, tipici del Carbonifero e del Permiano. \"Cochleosaurus\" \u00e8 il genere eponimo dei cocleosauridi, una famiglia di edopoidi dal cranio allungato. Un animale molto simile, ma pi\u00f9 derivato, \u00e8 \"Chenoprosopus\".\nPaleoecologia.\nProbabilmente il cocleosauro era un predatore acquatico che viveva in fiumi e laghi, nella zona equatoriale del supercontinente Pangea. Numerosi esemplari di cocleosauro mostrano vari stadi di crescita; l'ontogenesi di questo animale vedeva la scomparsa del forame entepicondilare sull'omero, l'ossificazione del carpo e l'allungamento e il restringimento della cresta iliaca dorsale, ma l'ossificazione incompleta dei cinti pettorale e pelvico suggerisce fortemente lo stretto legame di \"Cochleosaurus\" all'ambiente acquatico anche allo stadio adulto, nonostante la mancanza della linea laterale. Si pensa inoltre che questo animale fosse un predone piuttosto comune."}
{"id": "1717542", "revid": "22356", "url": "https://it.wikipedia.org/wiki?curid=1717542", "title": "Cochleosauridae", "text": ""}
{"id": "1717544", "revid": "767487", "url": "https://it.wikipedia.org/wiki?curid=1717544", "title": "Cera giapponese", "text": "La cera giapponese \u00e8 una sostanza solida giallo-pallida, cerosa, insolubile in acqua e gommosa al tatto. Si ottiene dalle bacche di certi sommacchi nativi del Giappone e della Cina, come \"Toxicodendron vernicifluum\" (sommacco giapponese) e \"Toxicodendron succedaneum\" (albero della cera giapponese), appartenenti al genere \"Toxicodendron\". \nLa cera giapponese \u00e8 un sottoprodotto della fabbricazione della lacca. Non \u00e8 una vera cera, ma un grasso composto al 95% da palmitina, al 4% da stearina e oleina, e all'1% da acido giapanico. La cera giapponese si vende in quadrati o dischi piatti ed ha un odore rancido. Si estrae per mezzo di pressione e calore, o mediante l'azione di solventi.\nUsi.\nLa cera giapponese si usa principalmente nella fabbricazione di candele, lucidi per mobili, cere per pavimenti, cerini, saponi, confezioni alimentari, farmaci, cosmetici, pastelli, colori a cera, composti per lucidare, lubrificanti per metalli, colle, resine termoplastiche e come sostituto per la cera d'api.\nAltri nomi.\nSego giapponese; cera di sommacco; cera vegetale.\nPropriet\u00e0.\nPunto di fusione: 53 \u00b0C\nSolubile in benzene, etere, nafta e alcali. \nInsolubile in acqua o etanolo freddo.\nNumero iodico: 4,5-12,6\nNumero acido: 6-209\nNumero di saponificazione: 206,5-237,5"}
{"id": "1717553", "revid": "196390", "url": "https://it.wikipedia.org/wiki?curid=1717553", "title": "Ia Circoscrizione (Palermo)", "text": ""}
{"id": "1717554", "revid": "400694", "url": "https://it.wikipedia.org/wiki?curid=1717554", "title": "Sorelle Nava", "text": ""}
{"id": "1717562", "revid": "1226", "url": "https://it.wikipedia.org/wiki?curid=1717562", "title": "F come Falso", "text": ""}
{"id": "1717566", "revid": "22356", "url": "https://it.wikipedia.org/wiki?curid=1717566", "title": "Semionotiformes", "text": "I semionotiformi (Semionotiformes, \"Arambourg &amp; Bertin, 1958\") sono un ordine di pesci attinotterigi. Si svilupparono verso la fine del Permiano, circa 253 milioni di anni fa, e raggiunse il suo massimo splendore tra il Triassico e il Giurassico (220 \u2013 160 milioni di anni fa), per poi estinguersi nel corso del Cretaceo (circa 100 milioni d'anni fa). La famiglia dei lepisosteidi (Lepisosteidae), tuttora presente nei laghi americani, era un tempo classificata all'interno di quest'ordine.\nDescrizione.\nIl corpo dei semionotiformi era circondato da una pesante armatura costituita da scaglie ganoidi che si incastravano tra di loro. Queste scaglie sono spesse, di forma pi\u00f9 o meno romboidale e dotate di una superficie simile a smalto. In generale, questi pesci erano robusti e dal corpo alto, mentre la testa era allungata e dal muso sottile. Le pinne anali e dorsali erano molto arretrate e la pinna caudale era corta ed eterocerca.\nCaratteristiche.\nLe caratteristiche diagnostiche dei semionotiformi includono l'assenza di ossa endopterigoidi (un paio di ossa dermiche nella bocca), un osso frontale tre volte pi\u00f9 lungo che largo, ossa nasali lunghe e strette, una prominenza ossea a forma di anello dell'orbita aperta nella parte anteriore e formata da ossa infraorbitali tubolari o strette. Le ossa sopraorbitali erano piccole, e il sopracleitro (un osso del cinto pettorale) non possedeva una superficie articolare concava per l'articolazione con l'osso post-temporale. Erano presenti una o due file di denti lungo la cresta tra le branchie e i lati del cleitro. Il margine superiore della pinna caudale era formato da raggi simili a scaglie, e alla base del peduncolo caudale erano presenti una o due file di scaglie allungate. \nClassificazione.\nL'ordine Semionotiformes venne istituito nel 1958 da Arambourg e Bertin, per accogliere alcuni pesci ganoidi ma dalle caratteristiche derivate, come \"Semionotus\", \"Dapedium\" e \"Lepidotes\". Successivamente, vari studi hanno determinato che l'ordine dei semionotiformi non comprende gli ultimi due generi citati, che invece fanno parte rispettivamente dei Dapediiformes e dei Lepisosteiformes. I semionotiformi, in ogni caso, sono considerati un gruppo di pesci ossei neotterigi appartenenti ai ginglimodi, probabilmente il sister taxon dei lepisosteiformi, e sono definiti come tutti quei taxa pi\u00f9 vicini a \"Semionotus\" che non a \"Lepidotes\", \"Lepisosteus\", \"Dapedium\" o \"Amia\". Al gruppo dei semionotiformi sono state ascritte anche le forme precedentemente considerate nell'ordine Macrosemiiformes e altre forme basali come \"Sangiorgioichthys\" o altre di incerta collocazione come \"Aphanepygus\". "}
{"id": "1717568", "revid": "110157", "url": "https://it.wikipedia.org/wiki?curid=1717568", "title": "Chiesa di Sant'Egidio (Borrello)", "text": "La chiesa di Sant'Egidio \u00e8 il principale luogo di culto cattolico di Borrello, in provincia di Chieti. Si trova presso la ripa estrema del centro storico.\nStoria.\nDella fondazione non si hanno notizie certe, ma in alcune tombe interne alla chiesa sono state trovate delle monete seicentesche (quindi la fondazione della chiesa \u00e8 da anteporre a questo periodo), tuttavia alcuni vogliono la fondazione all'incirca nell'anno 1000, mentre notizie certe si hanno durante il restauro dovuto ai danni del terremoto del dicembre 1456. La successiva notizia certa \u00e8 del 1706 per via di un 2\u00b0 terremoto, indi la chiesa \u00e8 stata riconsacrata nel 1720. Invece da un documento della \"Civitas Burrelli\" si capisce che le navate furono ridotte da 3 ad una ed il campanile fu spostato cambiando cos\u00ec radicalmente la struttura e l'assetto dell'edificio. Nel 1935 la chiesa fu chiusa perch\u00e9 inagibile. Durante i bombardamenti della II guerra mondiale fu gravemente danneggiata. Fu ricostruita nel 1990.\nUn recente restauro ha restituito bellezza e stile alla chiesa. Anche se quasi ricostruita completamente, dello stile barocco dell'interno ne restano tracce nella nicchia e nelle colonnine e dell'abside..\nAspetto.\nEsterno.\nL'esterno \u00e8 un esempio di arte semplice e pseudo rurale. La facciata ha aspetto a capanna molto basso ed \u00e8 realizzata in ciottoli ed in pietra leggermente sbozzata. Il campanile \u00e8 posto a sinistra guardando la facciata ed \u00e8 nello stesso stile della facciata stessa. Il portale \u00e8 in pietra calcarea in stile tardo barocco. Sull'architrave posta sopra la porta vi \u00e8 una decorazione con due volute ed una cornice inscrive all'interno un dipinto raffigurante la Madonna.\nInterno.\nL'interno \u00e8 completamente intonacato. Al centro vi \u00e8 un'edicola in stucco realizzata con colonne corinzie che reggono una trabeazione con fregi e decorazioni a bassorilievo terminante in un timpano curvilineo. al centro dell'edicola vi sono delle nicchie contenenti delle statue di santi. La capriata \u00e8 in un unico blocco ligneo, ed \u00e8 di epoca recente."}
{"id": "1717575", "revid": "880789", "url": "https://it.wikipedia.org/wiki?curid=1717575", "title": "Brusasorzi", "text": "I Riccio (talvolta riportati come Ricci, Del Riccio o Dei Ricci), detti Brusasorzi (o Brusasorci o Brusazorzi), furono una famiglia di pittori veronesi attivi nel XVI e all'inizio del XVII secolo.\nStoria.\nDal capostipite Gaspare, di professione falegname, discese il figlio Jacopo (o Giacomo), detto Agostino (1482 circa-1555 circa) e iniziatore della tradizione pittorica di famiglia. Di lui si sa poco, dato che le fonti coeve diedero attenzione pi\u00f9 alla curiosit\u00e0 del soprannome che alla sua produzione artistica: pare comunque che abbia dipinto nella chiesa di Santa Maria in Organo a Verona e che fosse anche miniatore. Jacopo fu ricordato anche come intagliatore di legname, professione derivatagli dal padre Gaspare e inizialmente trasmessa al figlio Domenico. Inoltre, egli fu colui al quale si deve il nomignolo di Brusazorzi (in veneto, \"bruciatopi\"), \"essendo egli stato l'inventore di quell'ordigno, col quale si pigliano i sorzi, e pigliandone quantit\u00e0 in sua casa, e pigliati facendoli abbruciare, fu dal volgo chiamato il Brusasorzi, nome, che pass\u00f2 anco ne' suoi Figliuoli e Discendenti\".\nJacopo ebbe due figli, Domenico (1516 circa-1567), il principale esponente della famiglia e colui del quale si hanno pi\u00f9 notizie, e Bernardino, incisore di gemme.\nDomenico a sua volta ebbe numerosi figli, di cui tre furono avviati alla professione di pittori: Felice (1539 circa-1605), Giambattista (1544 circa-dopo il 1586) e Cecilia (1549-1593 circa). Altri membri della famiglia Brusasorzi furono Giangiacomo e Gregorio, di cui non si hanno notizie certe."}
{"id": "1717581", "revid": "209113", "url": "https://it.wikipedia.org/wiki?curid=1717581", "title": "Interesse (diritto)", "text": "Il termine interesse \u00e8 utilizzato nel diritto per designare un movente delle azioni umane, la tensione che spinge l'uomo verso un bene, diretta a conseguirlo o a conservarlo. \nIl termine \"bene\" assume qui un significato ampio, comprendendo tutto ci\u00f2 che abbia attitudine a soddisfare un bisogno umano, materiale o spirituale (talvolta si usa con questo significato la locuzione \"bene della vita\"); in tale accezione rientrano, quindi, non solo le cose (\"beni\" in senso stretto) ma anche i beni immateriali (come le opere d'ingegno) e le attivit\u00e0 umane (\"prestazioni\") atte a soddisfare un bisogno.\nTutela e rilevanza.\nQuando pi\u00f9 soggetti aspirano ad un bene scarso i loro interessi entrano in conflitto; una delle funzioni del diritto \u00e8 proprio quella di risolvere questo genere di conflitti, stabilendo quale degli interessi confliggenti debba prevalere. Tale interesse viene giudicato rilevante dall'ordinamento giuridico e costituisce oggetto di un rapporto giuridico. Da quanto si \u00e8 detto si desume che non tutti gli interessi sono ritenuti meritevoli di protezione dall'ordinamento: quelli che l'ordinamento ritiene di tutelare assurgono a \"situazioni giuridiche soggettive,\" gli altri rimangono meri \"interessi di fatto\" (che l'ordinamento pu\u00f2 ritenere illeciti o semplicemente indifferenti). La situazione giuridica soggettiva attraverso la quale trova protezione l'interesse pu\u00f2 essere attribuita al soggetto portatore dello stesso, come nel caso \"diritto soggettivo\", o ad un diverso soggetto, come nel caso della \"potest\u00e0\".\nLa lesione (annientamento o menomazione) di un interesse altrui costituisce un \"danno\".\nClassificazione.\nSi distingue:\nLa cura degli interessi privati spetta agli stessi soggetti portatori o, se non hanno la capacit\u00e0 di agire, a chi, in virt\u00f9 di un \"munus\" attribuito dall'ordinamento, agisce nel loro interesse. La cura degli interessi pubblici \u00e8, invece, attribuita a funzionari pubblici o a titolari di \"munera\" pubblici.\nLa situazione \u00e8 pi\u00f9 articolata nel caso degli interessi collettivi. La collettivit\u00e0 alla quale sono riferiti pu\u00f2, infatti, essere dotata di una propria organizzazione (e, quindi, di un proprio ordinamento giuridico) o esserne priva (cosiddetta \"comunit\u00e0 allo stato diffuso\"). Nel primo caso l'ordinamento pu\u00f2 attribuire all'organizzazione (\"ente esponenziale\") la capacit\u00e0 giuridica, facendone quindi una \"persona giuridica\", o quantomeno una qualche rilevanza, facendone quindi comunque, secondo una diffusa teoria, un \"soggetto di diritto\", seppur privo di personalit\u00e0 giuridica. In questi casi sar\u00e0, dunque, l'ente esponenziale, attraverso le persone fisiche che agiscono per esso, a curare gli interessi della collettivit\u00e0. Laddove, invece, manchi un ente esponenziale (\u00e8 il caso degli \"interessi diffusi\" o \"adespoti\"), la cura degli interessi collettivi \u00e8 pi\u00f9 problematica: in alcuni casi l'ordinamento giuridico l'attribuisce ad un funzionario pubblico, in altri a ciascuno dei membri della collettivit\u00e0.\nL'attivit\u00e0 svolta nell'interesse di un altro soggetto o di una comunit\u00e0 allo stato diffuso prende il nome di \"funzione\". Essa, secondo Massimo Severo Giannini, pu\u00f2 essere attribuita ad un \"munus\", all\"'officium\" di un ente non personificato o ad una persona giuridica, pubblica o privata, che la esercita attraverso i propri organi.\nInteressi collettivi e interessi generali.\nGli interessi collettivi sono la somma e la sintesi degli interessi individuali di coloro che aderiscono alle associazioni sindacali contraenti. Gli interessi collettivi consistono nelle condizioni minime di trattamento economico e normativo.\nGli interessi generali sono invece gli interessi dell'insieme della cittadinanza italiana. Pertanto, occorre non confondere gli interessi collettivi e gli interessi generali, dal momento che questi ultimi sono soddisfatti dal Governo, mentre i primi possono essere soddisfatti dai sindacati. Da ci\u00f2 discende che dalla concertazione tra Governo, sindacati dei lavoratori e associazioni datoriali, non possono derivare vincoli giuridici per il Governo, poich\u00e9 se fosse altrimenti si avrebbe che degli interessi collettivi prevalgono sugli interessi generali della nazione. In altre parole, gli interessi collettivi hanno massima importanza sotto il profilo politico, ma non possono prevalere giuridicamente sugli interessi generali, altrimenti la stessa democrazia verrebbe messa in pericolo.\nIl Governo pertanto non riceve dalla concertazione alcun obbligo giuridico che sia diretto all'adozione di atti con forza di legge. Il Governo pu\u00f2 dichiarare di voler rispettare un dato protocollo ma poi, legittimamente, pu\u00f2 anche decidere di non intervenire per onorarlo o addirittura pu\u00f2 anche emanare leggi ed atti con forza di legge che contrastino con gli accordi assunti in sede di concertazione con le parti sociali. Chiaro \u00e8 che in quest'ultima ipotesi, il Governo si rende responsabile politicamente di scelte, le quali porteranno irrimediabilmente allo scontro sociale."}
{"id": "1717583", "revid": "1573940", "url": "https://it.wikipedia.org/wiki?curid=1717583", "title": "Corixidae", "text": "I Corissidi (Corixidae ) sono una famiglia di insetti acquatici dell'ordine dei Rincoti (sottordine Heteroptera).\nSistematicamente sono gli unici rappresentanti della superfamiglia Corixoidea, compresa nell'infraordine dei Nepomorpha.\nDescrizione.\nI Corissidi hanno dimensioni medie o piccole, con corpo oblungo, da 1,5 a 15 mm. La pigmentazione \u00e8 caratterizzata da strie o bande trasversali sul pronoto e sulle emielitre. Nel complesso presentano caratteri morfologici simili a quelli delle notonette.\nIl capo \u00e8 grande, largo quanto il pronoto o poco pi\u00f9, corto alla vista dall'alto, con profilo triangolare alla vista frontale. Gli occhi sono molto grandi e gli ocelli in genere assenti, le antenne molto brevi, composte di quattro segmenti. L'apparato boccale \u00e8 atipico rispetto al tipo pungente-succhiante rappresentativo dei Rincoti: i Corissidi non hanno la capacit\u00e0 di pungere in quanto gli stiletti mandibolari e mascellari sono adatti a tagliare. Il rostro \u00e8 formato da un solo segmento, \u00e8 molto breve e in apparenza fuso con il capo.\nIl torace mostra un pronoto grande, spesso prolungato posteriormente fino a ricoprire il mesoscutello. Le zampe costituiscono l'elemento morfologico caratterizzante della famiglia. Quelle anteriori sono relativamente brevi e hanno i tarsi (detti \"palae\" o \"pale\") formati da un solo segmento largo e appiattito, adatto a raschiare e scavare, fornito di una sola unghia e di una frangia di setole lunghe e fitte. Le zampe medie sono relativamente lunghe e sottili, spesso percorse da peli, con tarsi formati da un solo segmento e provvisti di due unghie piuttosto lunghe. Le zampe posteriori sono marcatamente natatorie, con articoli appiattiti, percorse da dense frange di setole e con tarsi composti da due segmenti. Le ali sono ben sviluppate, ricoprenti interamente l'addome, quelle posteriori sono talvolta ridotte.\nL'addome ha un profilo concavo superiormente: si contrappone alle ali formando una cavit\u00e0 che costituisce una riserva d'aria sfruttata per respirare sott'acqua. Gli ultimi tre uriti dell'addome sono asimmetrici.\nUn particolare dei maschi di molte specie della famiglia \u00e8 quella di emettere suoni, da cui il nome comune di \"cicala d'acqua\" attribuito talvolta ai Corissidi. L'organo sonoro \u00e8 costituito da un'area zigrinata del capo nella zona clipeale-labiale e da una o due file di dentelli che percorrono la faccia anteriore dei tarsi anteriori; il suono \u00e8 prodotto dallo sfregamento dei tarsi su quest'area.\nHabitat e biologia.\nI Corissidi hanno un regime dietetico misto, sia zoofago sia fitofago, ma sono fondamentalmente detritivori. Si nutrono di detriti animali o vegetali trovati scavando nella melma dei fondali, di zooplancton e alghe. Sono in grado di assumere alimenti solidi che \"masticano\" sfruttando setole disposte nella faringe.\nIl loro habitat \u00e8 prettamente acquatico: vivono in acque per lo pi\u00f9 stagnati di vario tipo, alcune specie anche in semplici pozzanghere. In generale colonizzano ambienti d'acqua dolce, ma alcune specie si rinvengono in acque salmastre. Nuotano immersi usando le zampe posteriori come remi, con una propulsione a scatti veloci. A differenza delle notonette, i Corissidi nuotano normalmente, con il dorso rivolto verso l'alto. Gli adulti sono spesso in grado di volare e sfruttano il volo per migrare da un sito ad un altro, talvolta anche per grandi distanze, e sono attirati dalla luce. Le femmine depongono le uova isolate o in gruppi fissandole al substrato con un breve pedicello.\nLa famiglia \u00e8 cosmopolita e si rinviene in tutte le regioni zoogeografiche.\nSistematica.\nI Corissidi comprendono circa 550 specie e si suddividono in sei sottofamiglie, di cui alcune composte da un solo genere:\nAhuahutle, il caviale messicano.\nSei specie di Corissidi (\"Corisella mercenaria\", \"Corisella texcocana\", \"Krizousacorixa femorata\", \"Krizousacorixa azteca\", \"Graptocorixa abdominalis\" e \"Graptocorixa bimaculata\") sono state per secoli una fonte di cibo per le popolazioni locali sia come uova sia come adulti, come alimento per gli Uccelli e l'Uomo.\nQueste sei specie, genericamente indicate con il nome \"Axay\u00e1catl\", popolano con densit\u00e0 elevate alcuni laghi salati e le popolazioni locali usavano effettuare dei veri e propri allevamenti al fine di raccogliere le uova, usate per preparare l\"ahuahutle\" o \"caviale messicano\". Corissidi e Notonette erano e sono usati per l'alimentazione anche come stadi giovanili e adulti, tuttavia questo cibo \u00e8 ritenuto meno prelibato.\nAttualmente questa tradizionale usanza culinaria ha avuto un drastico ridimensionamento a causa della forte riduzione delle popolazioni di Rincoti dovuta all'inquinamento."}
{"id": "1717584", "revid": "224230", "url": "https://it.wikipedia.org/wiki?curid=1717584", "title": "Vincenzo Guarniera", "text": "Biografia.\nViene deferito fra gli anni '20 e '30 quale sospetto antifascista al Tribunale speciale venendo assolto. Trascorre il periodo di leva in Marina ricoprendo il ruolo di motorista sul sommergibile \"Goffredo\", ottiene il brevetto di pilota civile e viene arruolato in aeronautica all'inizio della seconda guerra mondiale. Decorato con medaglia d'argento e premiato col grado di maresciallo per il suo valore, dopo l'armistizio del 1943 inizia la sua vicenda di militante di Bandiera Rossa.\nAssume il nome di battaglia di \"Tommaso Moro\" e diviene comandante di una delle formazioni romane pi\u00f9 combattive, Bandiera Rossa, con Filiberto Sbardella e una squadra forte di 172 compagni: tutt'oggi \u00e8 noto e ricordato a Roma per la sua audacia, tanto da dedicargli lavori teatrali in cui viene unito al nome di Giuseppe Albano.\nA distanza di pochissimi giorni dalla creazione della formazione armata, vi \u00e8 il lancio di diecimila volantini, in data 6 dicembre 1943, in tutti i cinema della Capitale. I nazifascisti pongono sul suo capo una taglia di 1.500.000 lire. Guarniera attraversa diverse volte le linee sul fronte di Cassino per compiere missioni a Napoli ritornando poi a Roma a missione compiuta.\nAd iniziare dal maggio 1944 la sua formazione intensifica gli attacchi ai nazifascisti con audaci e repentini attacchi ai gruppi tedeschi in ritirata sull'Aurelia.\nFra queste azioni, guidate dal Guarniera, il 17 maggio 1944, il tentativo di liberazione di 7 compagni condannati a morte il 10 maggio del 1943, e detenuti nel forte Bravetta. Guarniera ed i suoi compagni si travestono con divise catturate a militi fascisti del Polizia dell'Africa Italiana, entrano nel Forte e liberano sette condannati a morte, che per\u00f2 risultano essere altri patrioti, non i membri di Bandiera Rossa che Guarniera cercava .\nFinalmente, nella notte tra il 4 e il 5 giugno, le unit\u00e0 della 5\u00aa Armata americana e delI'VIII Armata britannica entrano a Roma preceduti da gruppi di Legionari che fanno da apripista. Il generale Harold Alexander complimentandosi per la sua efficienza militare lo decorer\u00e0 con la Bronze Star Medal, definendolo: \nDopo la liberazione di Roma proseguono le sue missioni in appoggio alla Resistenza fiorentina; la sua ultima missione \u00e8 portare 53\u00a0kg di medicinali e 716.000 lire ai partigiani di Firenze.\nA conflitto terminato - dopo essere stato decorato \"motu proprio\" dal Luogotenente del Regno, Umberto di Savoia - si ritira vita privata, come molti, una volta sciolta Bandiera Rossa per l'impossibilit\u00e0 di sbocco politico della lotta armata per l'ideologia che \u00e8 alla base di Bandiera Rossa, in quanto militanti e gruppi dirigenti ritengono che il contesto storico che si \u00e8 sviluppato anche a livello internazionale impedisca uno sviluppo politico dell'organizzazione armata partigiana. L'uscita di scena di Bandiera Rossa \u00e8 causata dalla nuova situazione che si sviluppa in Italia, liberata dai nazifascisti ma sotto stretto controllo degli alleati. Quindi non vi \u00e8 spazio per l'evoluzione della Resistenza verso un sistema sociale non capitalistico, anche il Partito Comunista Italiano media con la monarchia e con la democrazia borghese e quindi gli spazi sono chiusi. \nLa maggioranza dei militanti entrer\u00e0 nel Partito Comunista Italiano, altri confluiranno nei vari partiti della sinistra, per tentare comunque di provocare nel partito un riavvicinamento a quelle posizioni, (non erano solo di Bandiera Rossa), per cui molti avevano fatto la Resistenza: non solo lotta al fascismo, ma evoluzione sociale del Paese in senso socialista.\nIl 24 aprile 1950 gli verr\u00e0 revocata la medaglia d'oro al V.M."}
{"id": "1717589", "revid": "62221", "url": "https://it.wikipedia.org/wiki?curid=1717589", "title": "Corixoidea", "text": ""}
{"id": "1717590", "revid": "154326", "url": "https://it.wikipedia.org/wiki?curid=1717590", "title": "Larder\u00eca", "text": ""}
{"id": "1717594", "revid": "3115", "url": "https://it.wikipedia.org/wiki?curid=1717594", "title": "Larderia", "text": "Larderia (\"Lardar\u00eca\" in siciliano) \u00e8 una frazione della citt\u00e0 di Messina. Ha una popolazione di circa 2.500 abitanti e fa parte della Circoscrizione I, denominata \"Normanno\", del capoluogo peloritano, da cui dista 7,9 km. Nella localit\u00e0 si trova anche un'estesa zona artigianale e industriale.\nGeografia.\nLarderia dista 7,9 km da Messina ed \u00e8 situata a 298 . La frazione, costituita dalle localit\u00e0 Larderia Inferiore e Larderia Superiore, \u00e8 localizzata nella parte meridionale occidentale del territorio comunale messinese, e fa parte della I Circoscrizione. Confina a nord con le frazioni San Filippo Inferiore e Zafferia, a sud con le frazioni Tipoldo e Mili San Pietro, a ovest con il comune di Rometta, a est con la frazione Tremestieri.\nEssa sorge nella vallata attraversata dal torrente omonimo alle falde del Monte Dinnammare, alto circa 1127 metri, che fa parte della catena dei Monti Peloritani. Il suo nucleo abitato \u00e8 concentrato soprattutto nella parte denominata Larderia Inferiore.\nOrigine del nome.\nL'ipotesi pi\u00f9 fondata sulle origini del toponimo \"Larderia\" (conosciuto in passato anche con la variante \"Lardar\u00eca\", ancora presente nel dialetto) \u00e8 quella che lo fa derivare dalla stessa radice del verbo greco \u03b1\u03c1\u03b4\u03ad\u03c5\u03c9/\u03ac\u03c1\u03b4\u03c9 (\"irrigare\", \"innaffiare\") da cui, con epentesi dell'articolo (\"L'Ardaria\"), si ebbe appunto \"Lardaria\" con il significato di \"luogo ricco di acque\". Tale ipotesi \u00e8 rafforzata dal documento di dotazione della vicina abbazia basiliana di Santa Maria di Mili (1092) in Mili San Pietro, in cui il Conte Ruggero I d'Altavilla, nell'indicare i confini del territorio abbaziale, ricorda \"il grande fiume\", identificabile chiaramente con l'odierno torrente Larderia. Ulteriori ipotesi sono:\nPer le due voci di derivazione greca potrebbe essersi prodotta l'agglutinazione dialettale della \"L\" iniziale con funzione di articolo (\"L'Ardal\u00eca, L'Ardel\u00eca\") e la conseguente sostituzione di quella dell'ultima sillaba con una \"R\" originando pertanto la \"Larder\u00eca\" odierna.\nStoria.\nIl casale di \"Lardaria\" fu fondato in epoca sveva sull'omonimo tenimento di propriet\u00e0 dell'Arcidiocesi di Messina, con atto fatto redigere nel luglio 1220 dall'arcivescovo Berardo, in cui dichiar\u00f2 che gli uomini che vi abitano dovevano riconoscere la sua curia, di cui sarebbe stato luogotenente il suo baiulo, e da questi essere giudicati. L'area venne colonizzata inizialmente da vignaioli calabresi, a cui l'Arcivescovo di Messina elarg\u00ec 144 m\u00b2 ciascuno di spazio per fabbricarvi la propria abitazione, dando cos\u00ec formazione al primo nucleo del casale; essi si impegnarono a corrispondere al presule per gli appezzamenti di terreno un canone annuo di un tar\u00ec e dodici grani. Gi\u00e0 nel XIV secolo, il casale, divenuto \"Larder\u00eca\", risulta menzionato nelle \"Ratione Decimarum\" dell'Arcidiocesi.\nDurante la rivolta antispagnola di Messina del 1674-78, Larderia fu devastata dai soldati iberici, che distrussero le case, i mulini e uccisero alcuni abitanti. Al termine della rivolta, il vicer\u00e9 Francisco de Benavides, conte di Santo Stefano, confisc\u00f2 i casali montani di Messina, in quanto citt\u00e0 ribelle, e furono messi in vendita nel 1685: il casale di Larderia fu acquistato da Luigi Ignazio Moncada Montalto dei principi di Calvaruso, che con privilegio dato il 4 dicembre 1690 dal re Carlo II di Spagna, esecutoriato il 9 giugno 1691, fu investito del titolo di \"I principe di Larderia\". Nel 1727, l'imperatore Carlo VI d'Asburgo ordin\u00f2 al Vicer\u00e9 di Sicilia, il cardinale Joaqu\u00edn Fern\u00e1ndez de Portocarrero, la ricompra da parte del Senato di Messina dei casali confiscati dalla Corona spagnola dopo la rivolta del 1674-78, e con questo provvedimento cess\u00f2 il dominio feudale dei Moncada su Larderia, che con i suoi 700 abitanti divenne un municipio cittadino.\nDopo l'Unit\u00e0, lo Stato Maggiore della Difesa del Regno d'Italia ordin\u00f2 la costruzione di 22 batterie militari a Messina per difendere l'area dello Stretto, ed una di queste venne realizzata a Larderia. Nell'agosto 1898, Larderia fu epicentro del terremoto che colp\u00ec in quell'anno la citt\u00e0 peloritana, con un sisma dell'ottavo grado della Scala Mercalli. Nel pi\u00f9 disastroso evento sismico avvenuto nel 1908 che devast\u00f2 Messina e Reggio Calabria, molte opere e molti edifici del borgo vennero danneggiati come ad esempio la Chiesa di San Giovanni e San Giuseppe di cui si salvarono per\u00f2 le opere d'arte, ci\u00f2 malgrado, Larderia rispetto alle altre zone della citt\u00e0 zancleana, in particolare quelle del centro, registr\u00f2 danni di lieve entit\u00e0, sia in termini di distruzione dell'abitato che di perdite di vite umane.\nMonumenti e luoghi d'interesse.\nLa chiesa risale al XVIII secolo, e si trova a Larderia Inferiore. Parrocchia della borgata, ospita i culti di San Giovanni Battista e di San Giuseppe. Fu danneggiata sia dal terremoto del 1783, che da quello del 1908 e ristrutturata ambedue le volte. Non fu invece possibile recuperare il campanile, e quello attuale \u00e8 stato edificato recentemente.\nIl prospetto della chiesa presenta tre portali, posti in corrispondenza delle navate, e sul suo lato sinistro \u00e8 posta la torre campanaria avente una copertura a cuspide con guglie poste ai quattro angoli della base della copertura stessa. L'edificio presenta pianta basilicale a tre navate e la navata centrale culmina con un'abside a pianta rettangolare. Il sagrato antistante la facciata principale della chiesa, presenta una pianta a forma trapezoidale e la sua area \u00e8 delimitata da un muretto sovrastato da una ringhiera. \nLa chiesa conserva notevoli opere d'arte, tra cui: affreschi di Letterio Paladino (1691-1743), che raffigurano nell'abside la Santissima Trinit\u00e0, Storie dell'Antico Testamento ed Episodi dell\u2019infanzia di Ges\u00f9; altare della Madonna di Dinnammare, con la tela di Michele Panebianco (1806-1873); Madonna in trono col Bambino di Girolamo Alibrandi (1470-1524); Madonna dell'Itria, di autore ignoto, forse del XVII secolo; due cenotafi dei Principi di Moncada.\nLa chiesa sorge a Larderia Superiore e risale al XVI secolo, ed \u00e8 suffraganea alla Chiesa di San Giovanni Battista. L'edificio \u00e8 ad un'unica navata e presenta una pianta a croce latina, e il suo prospetto, a struttura lineare, presenta un portale coronato da un arco a tutto sesto; al di sopra di esso vi \u00e8 una finestra ovale protetta da un'inferriata. La torre campanaria \u00e8 posta alla sinistra della chiesa; essa \u00e8 caratterizzata da una cornice marcapiano, subito sopra il portale con cornice in pietra, caratterizzata da un concio di chiave modanato con motivi fitomorfi. \nL'interno presenta un soffitto caratterizzato da capriate lignee. Superiormente all'ingresso si trova la cantoria, illuminata dalla finestra circolare ed il transetto \u00e8 sormontato da una cupola.\nEx convento fondato nel XVI secolo, fino alla seconda met\u00e0 dell'Ottocento ospitava una comunit\u00e0 di suore, e sorge a Larderia Inferiore. Attualmente ospita un agriturismo.\nSorge in contrada Misericordia, nei pressi di Larderia Superiore, e fu fondata nel 1700 da eremiti dell'Ordine dei Pacomiti. L'alluvione del 1858 distrusse l'Eremo che fu ricostruito, ma la soppressione delle corporazioni religiose del 1866, che ne determinarono la confisca, ne caus\u00f2 l'abbandono e il degrado. Fu successivamente acquistato da un sacerdote che trasmise la propriet\u00e0 ai suoi discendenti che ancora la detengono.\nLa chiesa, priva di arredi interni, conserva ancora tre altari rifiniti a stucco del secolo XIX e quello maggiore, con tabernacolo, affiancato da semicolonne. \nCostruito sul finire del XIX secolo, inizialmente si chiamava Batteria del Monte Gallo, che verr\u00e0 intitolata in seguito Forte Cavalli in onore al generale Giovanni Cavalli. Questa opera fortificata, fu capace di resistere al terremoto del 1908 e super\u00f2 indenne le due guerre mondiali, fu dismessa dalla Marina Militare nel 1954. Dopo decenni di abbandono e di degrado, \u00e8 stato recuperato alla fine del XX secolo per opera di un'associazione locale, che nel 2000 ne ha ottenuto la concessione demaniale. \nL'estensione sulla linea del rilievo, ed in particolare del terrapieno di combattimento, sono maggiori rispetto alle altre batterie costruite a Messina, date le numerose postazioni di artiglieria, separate da tre riservette munizioni di pronto impiego. L'ex batteria Monte Gallo \u00e8 infatti una delle poche ad avere otto piazzole per obici pi\u00f9 due piattaforme semicircolari laterali per i cannoni, tutt'oggi visibili nonostante i lavori di ripiastrellamento subiti nel tempo.\nFino alla prima met\u00e0 del XX secolo, Larderia era un importante centro di produzione della farina, come dimostrato dalla presenza di mulini ad acqua, attualmente in stato di rovina e abbandono. Nel 1834 erano censiti, nella provincia di Messina, 386 mulini ad acqua, di cui 24 si trovavano nella vallata di Larderia. Erano prevalentemente situati nelle contrade Zuccarataro e Paterna.\nDimora dei Principi di Larderia, fu costruita agli inizi del XVIII secolo, ed \u00e8 situata a Larderia Inferiore. Attualmente in stato di abbandono e rovina, l'ingresso centrale era costituito da un portale bugnato ad arco, al di sopra del quale sorgeva lo stemma in pietra della famiglia Moncada, al centro vi era un ampio balcone, di cui oggi restano soltanto le mensole in pietra decorate da volute e foglie d\u2019acanto e rose mentre ad affiancare il portale erano due splendidi balconi barocchi.\nAl piano terra del palazzo si trovavano le carceri, mentre in fondo al corridoio d'ingresso si apriva una voragine in cui i Moncada facevano precipitare i propri nemici arrestati. Alcuni dei resti di questi nemici sono stati riportati alla luce da restauri del primo ventennio del Novecento. \nIl santuario sorge sul Monte Dinnamare, e fu fatto costruire dai Moncada intorno alla fine del XVII secolo, in dedicazione alla Vergine. La chiesa fu demolita nel 1889 per decisione del governo italiano che volle qui edificarvi una fortezza militare. Dopo le proteste dei fedeli la chiesa venne ricostruita su una spianata pi\u00f9 in basso. Nel 1957 l\u2019edificio venne restaurato e riaperto al culto nel 1958.\nLuogo di pellegrinaggio, all'interno del Santuario si venera il dipinto della Vergine seduta su uno sgabelo con il Bambino appoggiato sul braccio destro, opera del pittore Michele Panebianco.\nSociet\u00e0.\nL'ultimo dato sulla popolazione di Larderia \u00e8 relativo al 2016, in cui conta 2.478 abitanti. \nI primi dati demografici ufficiali postunitari sono quelli del censimento del 1901, in cui il villaggio messinese contava 1.711 abitanti, di cui 772 a Larderia Inferiore e 939 a Larderia Inferiore. Nei successivi censimenti non sono riportati dati specifici alla frazione, ma al mandamento comunale di Galati di cui faceva parte, salvo che nel censimento del 1951, dove Larderia Inferiore e Larderia Superiore contavano rispettivamente 700 e 798 abitanti. Per i censimenti del 1981 e del 1991, vengono riportati i dati sulla popolazione della sola Larderia Superiore, dove contava 801 abitanti e successivamente 880.\nReligione.\nLa principale festivit\u00e0 religiosa \u00e8 quella in onore alla Madonna di Dinnammare, che si svolge il 3, 4 e 5 agosto. Una delle feste pi\u00f9 antiche della provincia di Messina. Durante la processione, per le vie del paese viene portato il quadro della Vergine, raffigurata in trono col Bambino in braccio, risalente al XVII secolo. La partenza della Sacra Effigie avviene il 3 agosto dalla Chiesa di San Giovanni per proseguire, accompagnata dalla folla di fedeli, lungo le ripide e scoscese salite che da Larderia portano al Santuario a circa 1130 metri sul monte omonimo. \nA Larderia Superiore, il 20 gennaio, si tengono annualmente le festivit\u00e0 in onore di San Sebastiano.\nCultura.\nIstruzione.\nA Larderia Superiore sorge un istituto comprensivo, sezione staccata di quello di Tremestieri.\nDal 2003, all'interno del Forte Cavalli, sorge il Museo Storico della Fortificazione Permanente dello Stretto di Messina, in cui sono conservati documenti e oggetti relativi alla Seconda guerra mondiale.\nEventi.\nIl paese \u00e8 animato da diverse manifestazioni che, per tutto l'anno, riempiono le giornate di residenti e turisti. A parte la rinomatissima Festa della Madonna di Dinnammare si possono citare:\nInoltre tanti altri piccoli eventi di interesse culturale e folkloristico fanno da contorno, ripartite durante l'anno, alle iniziative sopracitate.\nEconomia.\nLarderia \u00e8 storicamente un centro dedito principalmente all'agricoltura, e verso la fine degli anni ottanta, a Larderia Inferiore \u00e8 stata creata la zona Area di Sviluppo Industriale (ASI) di Messina, con l'insediamento di imprese operanti nell'artigianato, nel commercio e nell'industria. Nell'Area ASI di Larderia operano 44 piccole imprese, tra cui la Cooperativa Birrificio Messina, che nel 2016 ha aperto uno stabilimento in zona producendo Birra dello Stretto e Birra Doc 15. \nLa presenza di beni architettonici come il Santuario e dei paesaggi naturalistici, ha reso possibile anche lo sviluppo del turismo.\nInfrastrutture e trasporti.\nStrade.\nLarderia \u00e8 attraversata da una strada provinciale, la SP39, che collega le frazioni messinesi di Tremestieri e Tipoldo.\nMobilit\u00e0 urbana.\nLarderia \u00e8 servita dal servizio di trasporto pubblico espletato dagli autobus dell'Azienda Trasporti Messina, essendo attraversata dalla linea 6-7 che collega il quartiere Boccetta con le frazioni Tipoldo e Zafferia."}
{"id": "1717595", "revid": "1226", "url": "https://it.wikipedia.org/wiki?curid=1717595", "title": "Battesimo di Cristo", "text": ""}
{"id": "1717596", "revid": "123483284", "url": "https://it.wikipedia.org/wiki?curid=1717596", "title": "Hennin", "text": "Lhennin (pronuncia originale francese [en\u025b\u0303\u02c8], probabilmente dall'olandese \"hennink\" 'gallo', in riferimento alla cresta) \u00e8 un antico copricapo femminile a forma di cono allungato, associato generalmente alle fate delle fiabe. In realt\u00e0 questo copricapo \u00e8 storicamente esistito: comparso nelle Fiandre alla fine del XIV secolo, fu di gran moda nei ceti pi\u00f9 alti per tutto il quattrocento tra Paesi Bassi, Francia settentrionale (Borgogna), parte dell'Inghilterra e alcune aree tedesche. Fu quindi un caratteristico accessorio della moda cosiddetta tardogotica.\nSi trattava di un lungo cono appuntito, di lunghezza variabile tra i 50 e i 90 cm circa, generalmente in cartone o tela inamidata che veniva poi rivestito con tessuti preziosi come ad esempio la seta. Dallo hennin partiva poi un ampio velo leggerissimo e trasparente che ricadeva generalmente sul viso e sulle spalle, arrivando a volte a toccare terra.\nQuesto copricapo non copriva tutta la testa, bens\u00ec era di circonferenza assai ristretta: i capelli che spuntavano sulla fronte venivano rasati di modo che non si vedessero, lasciando solo un minuscolo triangolo in centro alla fronte. L'effetto era quello di un'alta fronte arrotondata (cosa che oggi possiamo osservare nei ritratti femminili di molti dipinti nordici dell'epoca). Questi particolari cappelli venivano fissati in equilibrio sul capo grazie a una sorta di cerchio metallico stretto intorno alla testa.\nDallo hennin si svilupparono poi diverse, fantasiose varianti a forma di mezzaluna, o \"a corna\". In Italia questo tipo di cappello veniva chiamato sella quando aveva la forma a due punte\nOrigine.\nSembra che l'hennin derivi dal boqta, tipico copricapo delle regine mongole. Marco Polo port\u00f2 uno di questi copricapi a Venezia di ritorno dal suo viaggio, da questo esplose la moda (estesasi poi in tutta Europa) del cappello femminile molto alto sostituendo i tipici veli fluenti alle piume di pavone dell'originale mongolo"}
{"id": "1717601", "revid": "110157", "url": "https://it.wikipedia.org/wiki?curid=1717601", "title": "Museo civico memorie della vita contadina", "text": "Il Museo Civico Memorie della Vita Contadina \u00e8 sito a Borrello (provincia di Chieti)\nIl museo \u00e8 stato fondato nel 1997, e si trova in Piazza Marconi, ospitato in alcune stanze dell'ex palazzo baronale di Borrello, oggi sede del Municipio.\nLa collezione all'interno.\nIl museo intende conservare tutti quegli attrezzi agricoli che oramai sono caduti in disuso tra cui:\nLa sezione viene chiamata \"Rivoluzione Neolitica\" suddivisa in quattro parti:\nUn'altra sezione \u00e8 arricchita di foto, tra cui quelle inerenti al restauro del 1990 della chiesa madre di Sant'Egidio con l'annesso recupero delle salme delle tombe interne alla chiesa."}
{"id": "1717604", "revid": "729019", "url": "https://it.wikipedia.org/wiki?curid=1717604", "title": "Spondilosi", "text": "Per spondilosi in campo medico, si intende un processo degenerativo dei dischi intervertebrali, dei corpi vertebrali e dei tessuti adiacenti intervertebrali. La si riscontra sia negli esseri umani sia negli animali, soprattutto nei cani. A volte viene erroneamente confusa con la spondilite anchilosante.\nTipologia.\nLa forma pi\u00f9 comune \u00e8 la spondilosi cervicale, associata a mielopatia o radicolopatia del plesso brachiale. Un'altra \u00e8 la spondilosi deformante, chiamata pi\u00f9 comunemente spondilartrosi, infine la forma lombare \u00e8 chiamata spondilosi lombare.\nEziopatogenesi.\nLa causa pi\u00f9 comune di spondilosi \u00e8 attribuita alla iniziale degenerazione del nucleo polposo e anche della componente fibrosa del disco intervertebrale associata alla formazione di osteofiti sulle cartilagini intervertebrali. Fattori chiamati in causa sono la disidratazione della componente fibro-cartilaginea del disco (fisiologica nella senescenza) oltre a un aumento della componente collageno a scapito di quella gelatinosa all'interno del disco. Ruolo rilevante hanno anche microtraumi ripetuti sulla colonna vertebrale.\nManifestazione clinica.\nConsiste in un processo degenerante e graduale dello stato morboso."}
{"id": "1717605", "revid": "220471", "url": "https://it.wikipedia.org/wiki?curid=1717605", "title": "Pygopristis denticulata", "text": "Pygopristis denticulata, unica specie appartenente al genere Pygopristis, \u00e8 un pesce d'acqua dolce appartenente alla famiglia Characidae e in particolare alla sottofamiglia Serrasalminae.\nDistribuzione e habitat.\nQuesta specie \u00e8 diffusa nel bacino idrografico dell'Orinoco e in alcuni affluenti del Rio delle Amazzoni in Guyana.\nDescrizione.\nLa forma \u00e8 tipica dei Piranha: il corpo \u00e8 alto, molto compresso ai fianchi, con profili dorsale e ventrale molto convessi. Gli occhi sono grandi, la bocca estremamente robusta e provvista di una poderosa dentatura. I suoi denti presentano tre cuspidi e hanno una forma diversa dalle altre specie, rendendo \"P. denticulata\" facile da identificare (ci\u00f2 \u00e8 sottolineato anche nel nome scientifico). La pinna caudale \u00e8 alta, bilobata, quasi a mezzaluna. La pinna dorsale e l'anale sono alte, spesso appaiono sfrangiate. La pinna adiposa \u00e8 piuttosto grande. &lt;br&gt; La livrea presenta un fondo azzurro argenteo, con squame iridescenti metallizzate e puntini blu. Su ventre e gola, pi\u00f9 chiari, appaiono dei riflessi rossastri. Le pinne sono rossastre, la coda rossastra e bruna. Raggiunge una lunghezza di 20 cm. Ha 62 cromosomi.\nAcquariofilia.\nNonostante la sua pericolosit\u00e0, \u00e8 allevato da appassionati. Decisamente meno diffuso in commercio di \"Pygocentrus nattereri\".\nPericoli per l'uomo.\nIl suo morso \u00e8 molto potente: pu\u00f2 causare gravi ferite."}
{"id": "1717606", "revid": "125441769", "url": "https://it.wikipedia.org/wiki?curid=1717606", "title": "Nostra Signora di Kibeho", "text": "Nostra Signora di Kibeho \u00e8 l'appellativo con cui i cattolici venerano Maria in seguito alle apparizioni, le prime del continente africano, che si sarebbero verificate nel villaggio ruandese di Kibeho, a partire dal 28 novembre 1981 e nel corso dei mesi successivi. \nLe apparizioni e i messaggi.\nLe apparizioni di Kibeho hanno per protagonisti sei ragazze e un ragazzo: Alphonsine Mumureke, Nathalie Mukamazimpaka, Marie-Claire Mukangango, Stephanie Mukamurenzi, Agnes Kamagaju, Vestine Salima ed Emmanuel Segatashya. In un collegio di Kibeho gestito da suore, frequentato da un centinaio di ragazze della zona, sabato 28 novembre 1981, verso le 12.35, la sedicenne Alphonsine Mumureke si trovava nel refettorio insieme alle compagne quando, secondo quanto riportato nel suo diario, sent\u00ec una voce che la chiamava: recatasi nel corridoio accanto al refettorio, vide una donna di straordinaria bellezza, vestita di bianco, con le mani giunte.\nQuando Alphonsine le chiese chi fosse, rispose: \"\"Io sono la Madre del Verbo\". Secondo il racconto della ragazza, la Madonna esort\u00f2 alla preghiera lei e le sue compagne, prima di scomparire lentamente dopo un quarto d'ora circa. Le compagne di Alphonsine non le credettero, pensando che fosse stata vittima di un'allucinazione; siccome la prendevano in giro, la ragazza chiese alla Madonna di apparire anche ad altre ragazze. La sera del 12 gennaio 1982, Maria apparve allora alla diciassettenne Anathalie Mukamazimpaka, senza che le ragazze del collegio cambiassero opinione; due mesi pi\u00f9 tardi, il 2 marzo 1982, la Madonna apparve infine anche alla ventunenne Marie-Claire Mukangango, che era la pi\u00f9 scettica del gruppo: questo convinse le altre ragazze della veridicit\u00e0 dei fenomeni.\nLa notizia si diffuse, attirando a Kibeho un numero crescente di fedeli. Sempre secondo il racconto, il 19 agosto 1982 ci fu un'apparizione di otto ore, durante la quale la Madonna mostr\u00f2 ai veggenti le immagini dei massacri che sarebbero poi avvenuti realmente nel 1994. Maria sarebbe apparsa per invitare non solo il popolo ruandese ma l'umanit\u00e0 intera alla conversione, alla preghiera e al digiuno, oltre all'amore verso Dio e il prossimo, unico modo per conseguire l'unit\u00e0 e la pace.\nNei suoi messaggi la Madonna avrebbe detto fra l'altro: \"Questo mondo \u00e8 sull'orlo di una catastrofe. Meditate sulle sofferenze di Nostro Signore Ges\u00f9 e sul profondo dolore di Sua Madre. Pregate il Rosario, specialmente i Misteri Dolorosi, per ricevere la grazia di pentirvi\"...\"Sono venuta per preparare la strada a mio Figlio, per il vostro bene, e voi non lo volete capire. Il tempo rimasto \u00e8 poco e voi siete distratti. Siete distratti dai beni effimeri di questo mondo. Ho visto molti dei miei figli perdersi e sono venuta per mostrare la vera strada\"\". A Kibeho \u00e8 stato creato un santuario, intitolato a \"Nostra Signora di Kibeho\" e \"Nostra Signora dei Dolori\".\nI massacri della guerra civile.\nNella guerra civile degli anni novanta tra le etnie Tutsi e Hutu ci furono massacri spaventosi. Il 19 agosto 1982, i ragazzi riferirono di aver avuto delle visioni impressionanti: fiumi di sangue, persone che si uccidevano a vicenda, cadaveri abbandonati senza che nessuno si curasse di seppellirli e teste mozzate. \nProprio il villaggio di Kibeho (165.000 o 200.000 abitanti, a seconda delle fonti) \u00e8 stato uno dei centri del genocidio, che fece tra 800.000 e 1.000.000 di vittime in Ruanda e centinaia di migliaia di vittime nelle successive guerre che afflissero l'intero continente africano, anche nella stessa scuola dove i veggenti avrebbero avuto le prime apparizioni; una di loro, Marie-Claire Mukangango, \u00e8 stata una delle vittime, insieme al marito. A Kibeho pi\u00f9 di 10.000 tutsi, rifugiati nella parrocchia, vi furono massacrati nell'aprile 1994. Coloro che si barricarono all'interno della chiesa vi furono bruciati vivi; un anno dopo segu\u00ec un altro massacro di pi\u00f9 di 8.000 hutu sulla piazza stessa delle apparizioni.\nIl riconoscimento da parte della Chiesa cattolica.\nIl 29 giugno 2001 il Vaticano ha reso pubblica la notizia che il vescovo di Gikongoro, Augustin Misago, nel cui territorio si trova Kibeho, aveva dato la sua approvazione definitiva al riconoscimento e conseguente devozione delle apparizioni di Kibeho. L'approvazione dal vescovo riguarda soltanto tre dei sette veggenti: Alphonsine Mumureke, Anathalie Mukamazimpaka e Marie Claire Mukangango. Una dichiarazione del vescovo di Gikongoro, preparata in accordo con la Congregazione per la Dottrina della Fede, \u00e8 stata resa nota in contemporanea, nel maggio 2003, in Africa e in Vaticano, per ufficializzare quello che la Chiesa cattolica considera un evento straordinario.\nIl miracolo del sole di Kibeho.\nIl 31 maggio 2003, in occasione della consacrazione del \"Santuario di Nostra Signora dei Dolori\" edificato a Kibeho, alle 10 del mattino, durante la processione verso il nuovo santuario da consacrare, molti hanno testimoniato di aver visto, vicino al sole, un altro astro pi\u00f9 piccolo, con le dimensioni della luna, lucentissimo, che danzava, girando intorno al sole, tra uno sfavillio di mille colori. Il fenomeno sarebbe durato otto minuti e sarebbe stato anche fotografato e filmato ; questo fu interpretato come un \u201csegno\u201d del cielo, al pari di quanto accadde a Fatima il 13 ottobre 1917."}
{"id": "1717607", "revid": "75435", "url": "https://it.wikipedia.org/wiki?curid=1717607", "title": "Ruandese", "text": ""}
{"id": "1717614", "revid": "287204", "url": "https://it.wikipedia.org/wiki?curid=1717614", "title": "Chiesa di Maria Santissima Assunta (Soleto)", "text": "La chiesa di Maria Santissima Assunta \u00e8 la chiesa matrice (o collegiata) di Soleto in provincia di Lecce. Fa parte dell'arcidiocesi di Otranto.\nStoria.\nCome si legge sulla facciata settentrionale del campanile nuovo (\"Adrianus Preite a Cupert fecit\") il costruttore fu l'architetto Adriano Preite da Copertino. Dopo il terremoto del 1743, che danneggi\u00f2 gravemente il lato sud-est inclusa la torre campanaria ed il coro, trascorsero alcuni decenni di tentativi di riparazioni prima che si decidesse nel 1781 di demolire completamente la vecchia chiesa medioevale a cinque navate.\nNel 1783 iniziarono i lavori sul lato nord, nel 1786 completato il tetto e nel 1787 la sacrestia. I costi della costruzione furono in parte sostenuti dal Capitolo della Chiesa ed in parte dall'Universit\u00e0 (oggi diremmo Comune) oltre che con donazioni di privati benestanti ed una tassa voluta dall'arciprete Giuseppe Castr\u00ec e dal sindaco Giuseppe Oronzo Salvatori. Dopo il completamento della matrice di Sternatia nel 1790 il Preite spost\u00f2 alcune maestranze nel cantiere di Soleto per accelerare i lavori.\nSolo nel 1796 fu ultimato l'altare maggiore e nel 1795 la nuova torre campanaria. Nel 1797 fu issata la campana mezzana, nuova di zecca, fusa a Soleto (nel giardino del Convento) da Michele Olita di Pignola.\nDopo la morte del Preite nel 1804 i lavori continuarono fino al 1836 con la costruzione di altri altari e solo nel 1849 la chiesa fu completata con l'altare dell'Assunta. Finalmente nel 1860 fu fusa a Martano e posta in opera la campana grande da Angelo Cardellicchio di Lizzano con i resti della vecchia e altro metallo fatto venire da Taranto.\nLa storia della Chiesa e dei suoi altari \u00e8 importante per ricostruire le dinamiche religiose-culturali che portarono a sostituire altari e santi legati alla tradizione greca con quelli voluti dal Concilio di Trento come il culto di S.Antonio introdotto dai frati francescani dopo il 1600.\nLa descrizione della chiesa medioevale a cinque navate (le due laterali con copertura a volta, le tre intermedie con tetto a capriate), \u00e8 contenuta nella relazione della visita pastorale dell'arcivescovo di Otranto Lucio De Morra effettuata nel 1607 (\"quinque naves continere, tres sub tecto et reliquas sub fornicibus\"). La navata centrale era sostenuta da otto grandi colonne, quattro da una parte e quattro dall'altra, su cui erano voltati gli archi e su questi innalzate le pareti che reggevano il tetto.\n\u00c8 probabile che le due navate laterali a volta furono aggiunte dopo il 1425 da Giovanni Antonio Orsini del Balzo che nello stesso periodo complet\u00f2 l'ultimo piano della guglia e fece allungare anche la navata centrale di S. Caterina a Galatina aggiungendovi un'abside ottagonale.\nAlla fine del '500 fu costruito un campanile nuovo sul lato sud-est della chiesa descritto nella stessa visita pastorale del 1607 e crollato dopo il terremoto del 1743. Nel 1698 furono fatti altri lavori per allargare il lato sud della chiesa e ricavare spazio per nuovi altari e fu costruito il Cappellone con al centro l'altare del SS Sacramento, ancora oggi esistente e dal quale si pu\u00f2 dedurre la ricchezza e la grandiosit\u00e0 degli altari nel periodo barocco.\nDescrizione.\nRialzata di diversi gradini rispetto al piano stradale \u00e8 costituita da tre navate divise in quattro campate, con transetto, presbiterio e un'abside quasi semicircolare. Tutti gli ambienti sono coperti da volte a stella che, nella navata centrale, sono evidenziate da rosette scolpite e si susseguono intervallate da archi a tutto sesto che irrigidiscono la struttura. La navata centrale, pi\u00f9 alta rispetto alle laterali, \u00e8 illuminata da quattro finestre poste in ciascuna delle pareti rialzate.La porta principale \u00e8 collocata a ovest in una facciata incompleta, asimmetrica e soprattutto offuscata dalla maestosa guglia orsiniana.\nL'ipotesi della facciata non completata \u00e8 nella presenza a destra della guglia di 7 conci di tufo sporgenti in maniera alternata da raccordarsi con la parte di facciata mancante.Entrando da questa porta troviamo sulla navata destra gli altari di:\nNel braccio destro del transetto vi \u00e8 l'altare di Santa Veneranda, realizzato nel 1836 per la famiglia Salomi e completato da Pasquale Manni con la balaustra del 1837. Sulla base dell'altare vi \u00e8 lo stemma di famiglia (bipartito con leone rampante a sinistra e colomba a destra). Nella tela di Maria Rachele Lillo \u00e8 raffigurata anche la committente Rosa Favale moglie di Angelo Salomi.\nNella parte sinistra del transetto vi \u00e8 l'altare del Santissimo Sacramento realizzato nel 1836 dello scultore Pasquale Manni.\nLungo le pareti, settentrionale e meridionale, sono collocati rispettivamente gli altari dell'Assunta, completato in ritardo nel 1849 per una lite con lo scultore, e di Sant'Antonio da Padova dei primi dell'800 in stile neoclassico del quale solo il tabernacolo (autografato) \u00e8 attribuibile allo scultore Pasquale Manni.\nAl centro l'altare maggiore del 1796 attribuibile a Emanuele Orfano di Alessano decorato con dorature nel 1843 dall'arciprete Giuseppe Campa. Dietro l'altare maggiore vi \u00e8 un coro ligneo di 20 seggi del 1809 che sostituit\u00ec quello del 1607 smontato nel 1781 per la demolizione della vecchia chiesa e poi andato disperso.\nSulla navata sinistra partendo dal transetto vi sono gli altari di:\nIn fondo alla navata sinistra, dopo la porta laterale esposta a nord, \u00e8 presente un fonte battesimale del XVII secolo decorato in pietra leccese con puttini, ghirlande, foglie e fiori, sopra il quale si erge una piramide lignea contenente l'acqua lustrale.\nDell'originario edificio sacro rimangono:\nLa chiesa \u00e8 addossata alla trecentesca Guglia di Raimondello ed \u00e8 stata completamente restaurata nel decennio 2000-2010.\nNel rifacimento del pavimento in \"pietra di Soleto\" sono state rinvenute otto botole di marmo, sette nella navata sinistra ed una in quella destra, che racchiudono altrettanti spazi destinati a sepolture fino al 1894."}
{"id": "1717615", "revid": "306856", "url": "https://it.wikipedia.org/wiki?curid=1717615", "title": "Rivista Marittima", "text": "La Rivista Marittima, pubblicazione mensile della Marina Militare italiana, \u00e8 stata fondata dal Ministero della Marina nel 1868 e, come riportato nel primo articolo del suo Ordinamento del 1911, ancora in vigore, era stata\"istituita per esercitare ed alimentare la cultura professionale del personale della Marina, \u00e8 palestra di studi navali, tecnici e scientifici, per chiunque sia in grado e desideri contribuire con gli studi stessi all'interesse scientifico e allo sviluppo della Marina Militare e Mercantile\".\nLa \"Rivista Marittima\" dal 1868 ad oggi \u00e8 sempre stata lo specchio della Marina Militare e il suo scopo attuale continua ad essere quello di promuovere e diffondere la cultura marittima all'interno e all'esterno della Marina Militare coinvolgendo il mondo accademico, scientifico, diplomatico e istituzionale tramite articoli di attualit\u00e0, geopolitica, tecnico scientifici e di storia militare.\nDopo quasi 150 anni di storia della \"Rivista\" \u00e8 infatti rimasta immutata per l'umanit\u00e0 e per il suo sviluppo sostenibile l'importanza fondamentale del mare, quale vettore principale della globalizzazione. L'Italia, in particolare, continua ad essere fortemente dipendente dal mare per l'approvvigionamento delle risorse energetiche e per lo scambio delle materie prime e dei prodotti finiti e nello stesso tempo la sua posizione geografica al centro del Mediterraneo (a sua volta situato tra l'oceano Atlantico e l'Indiano) e i suoi 8.000 chilometri di coste fanno di essa un paese strategico dal punto economico-commerciale per l'intera Europa.\nLa \"Rivista Marittima\" \u00e8 aperta a collaborazioni esterne con l'invio in redazione di articoli inediti e liberi da vincoli di copyright."}
{"id": "1717632", "revid": "599013", "url": "https://it.wikipedia.org/wiki?curid=1717632", "title": "Lionel Cappone", "text": ""}
{"id": "1717633", "revid": "287204", "url": "https://it.wikipedia.org/wiki?curid=1717633", "title": "Enrico La Loggia", "text": ""}
{"id": "1717636", "revid": "599013", "url": "https://it.wikipedia.org/wiki?curid=1717636", "title": "Micha\u00ebl Ciani", "text": "Carriera.\nClub.\nES Colombienne e RC Parigi.\nCiani ha iniziato la sua carriera calcistica giocando con la squadra dilettantistica dell'ES Colombienne. Dopo un periodo di lavoro di quattro anni, torna nella sua citt\u00e0 natale, ovvero Parigi, tra le file delle giovanili del Racing Club di Parigi, compagine con la quale ha totalizzato una sola apparizione nel Championnat National, terza divisione francese, durante la stagione 2001-2002.\nCharleroi.\nNel 2003 si trasferisce in Belgio per giocare nello Charleroi, militante nel campionato di Pro League, la massima divisione nazionale. Durante la sua unica stagione nel club vallone, scende in campo in 18 partite di campionato segnando anche un gol.\nAuxerre e il prestito al Sedan.\nA seguito della sua stagione in terra belga, torna in Francia per militare nell'Auxerre, trascorrendo la sua prima stagione tra le riserve. La stagione successiva viene ceduto con la formula del prestito con diritto di riscatto al Sedan, squadra con la quale ottiene la promozione in Ligue 1, disputando 37 partite di campionato impreziosite da 3 segnature.\nLorient.\nIn seguito il Sedan decise di non riscattare il cartellino del possente difensore, il quale fece ritorno all'Auxerre che nuovamente lo cede in prestito, questa volta al Lorient, squadra neo-promossa in Ligue 1.\nAl suo primo anno in maglia arancio-nera, Ciani ha disputato 37 partite segnando anche un gol all'Olympique Lione. Il Lorient riusc\u00ec a rimanere nella massima serie francese, conquistando un piazzamento di met\u00e0 classifica.\nNel 2007 il Lorient decise di riscattare il cartellino del difensore.\nBordeaux.\nIl 28 luglio 2009 firma un contratto quadriennale con il Bordeaux, che lo acquista per 4 milioni di euro su espressa indicazione del tecnico dei girondini Laurent Blanc, in sostituzione del partente Souleymane Diawara, acquistato dall'Olympique Marsiglia. Ha debuttato con la nuova maglia il 23 agosto 2009, nella vittoria per 4-0 contro il Nizza, e il 23 febbraio 2010 mette a segno il suo primo goal nelle coppe europee nell'incontro di andata dei sedicesimi di finale di Champions League contro l', rete che regal\u00f2 il successo ai francesi.\nIl 26 agosto 2012 disputa la sua ultima partita con la maglia del Bordeaux contro il PSG, partita pareggiata per 0-0; a fine partita, salutando per l'ultima volta i propri tifosi, Ciani dichiara che l'indomani firmer\u00e0 per il club italiano della Lazio.\nLazio.\nIl 27 agosto 2012 viene acquistato dalla Lazio dove firma un contratto triennale con scadenza nel 2015. L'esordio in maglia biancazzurra arriva il 20 settembre, nella partita di Europa League contro il Tottenham, sostituendo al 93\u00ba minuto il brasiliano Hernanes, la partita finir\u00e0 0-0. Segna il suo primo gol con la maglia biancoceleste il 19 dicembre 2012 nella partita di Coppa Italia Lazio-, pareggiata dalla squadra romana per 1-1 al 95' proprio grazie alla rete del francese, con la Lazio che passer\u00e0 il turno dopo i calci di rigore. Il 26 maggio 2013 vince la Coppa Italia battendo in finale la Roma per 1-0.\nIl 18 agosto 2013 perde la Supercoppa italiana 2013 contro la Juventus per 4-0. Il 30 ottobre 2013 mette a segno il suo primo gol nel Campionato italiano; il suo gol di testa permette alla Lazio di pareggiare per 1-1 in casa del Milan.\nIl 20 maggio 2015 perde la finale di Coppa Italia dove la Lazio viene sopraffatta dalla Juventus per 2-1.\nIl 3 giugno 2015, in scadenza di contratto, annuncia l'addio alla squadra romana dopo tre anni in cui ha collezionato 72 presenze totali con 2 reti segnate.\nSporting CP.\nIl 18 luglio 2015 firma un contratto biennale, con opzione di un anno aggiuntivo, con il club portoghese dello Sporting Lisbona; nel contratto \u00e8 anche presente una clausola rescissoria pari a 45 milioni di euro. Il 9 agosto 2015, seppur non venendo convocato per la partita, vince la Supercoppa del Portogallo contro il Benfica, per 0-1. Tuttavia, dopo soli 29 giorni il francese richiede la cessione a causa del mancato ambientamento suo e della sua famiglia.\nEspanyol.\nIl 18 agosto 2015, dopo aver lasciato lo Sporting Lisbona dopo sole quattro settimane di permanenza e nessuna presenza, firma un biennale con il club spagnolo dell'Espanyol. L'esordio arriva il 12 settembre successivo nella sconfitta interna, per 0-6, contro il Real Madrid.\nIl ritorno al Lorient.\nAd agosto 2016, dopo appena cinque presenze con l'Espanyol, decide di far ritorno al Lorient per cui aveva gi\u00e0 giocato dal 2006 al 2009. Torna a a vestire la maglia del club francese il 10 settembre in occasione della sconfitta casalinga, per 0-2, contro il . Il 29 novembre dello stesso anno torna al gol aprendo le marcature della vittoria interna, per 2-1, contro il .\nNazionale.\nGiovanili.\nHa fatto il suo debutto con la maglia della Nazionale Under-21 francese il 30 marzo 2004, in occasione di un'amichevole pareggiata 1-1 contro l'Olanda. Nel mese di maggio dello stesso anno \u00e8 sceso in campo durante il Torneo di Tolone nell'edizione del 2004, totalizzando 4 partite e riuscendo insieme ai suoi compagni a trionfare nella rassegna internazionale.\nMaggiore.\nIl 25 febbraio 2010, dopo cinque anni dalla sua ultima partita con la casacca dei \"Galletti\", Ciani viene convocato nella Nazionale maggiore guidata dal commissario tecnico Raymond Domenech, in vista dell'amichevole contro la Spagna del 3 marzo 2010, gara poi vinta dagli iberici per 2-0. In questa occasione il difensore parigino ottenne la sua prima presenza con la maglia della Francia, disputando l'incontro al fianco di Julien Escud\u00e9.\nStatistiche.\nPresenze e reti nei club.\n\"Statistiche aggiornate al 20 ottobre 2019.\""}
{"id": "1717637", "revid": "916580", "url": "https://it.wikipedia.org/wiki?curid=1717637", "title": "Lophira alata", "text": "Lophira alata , comunemente nota come azobe o azob\u00e8, \u00e8 una pianta della famiglia Ochnaceae.\nDescrizione.\nIl suo legno \u00e8 il pi\u00f9 duro in assoluto\nDistribuzione e habitat.\nGeograficamente l'azob\u00e8 \u00e8 tipico delle foreste tropicali di Costa d'Avorio, Gabon, Ghana, Camerun, Repubblica del Congo (Congo-Brazzville), Liberia, Nigeria, Sierra Leone, Repubblica Democratica del Congo (ex-Zaire), Repubblica Centrafricana.\nUsi.\nComunemente usata per grandi opere marine e strutturali grazie alle sue caratteristiche fisiche e meccaniche.\nLa sua grande resistenza e durabilit\u00e0 lo rendono infatti il legno ideale per l\u2019uso in costruzioni marine esposte al vento e alle intemperie con sollecitazioni elevate come ad esempio porte vinciane, parabordi, travi di frizione, moli ed intelaiature per pontili, ponti e ricoperture per ponti, pali in genere, barriere, bitte d\u2019ormeggio e briccole, palificazioni per porti industriali, segnali di navigazione nei canali e nelle lagune."}
{"id": "1717638", "revid": "599013", "url": "https://it.wikipedia.org/wiki?curid=1717638", "title": "Marc Boutruche", "text": ""}
{"id": "1717639", "revid": "122302882", "url": "https://it.wikipedia.org/wiki?curid=1717639", "title": "Sony CDP-101", "text": "Il CDP-101 \u00e8 un riproduttore CD prodotto dalla Sony lanciato nel 1982. Fu il primo riproduttore e lettore ad essere immesso nel mercato.\nSony decise di utilizzare per quest'apparecchio, un DAC a 16 bit bilineare(CX20017) per \"fronteggiare\" i 14 bit espressi dal TDA1540D del CD100 di Philips.\nTuttavia, Philips usava due 1540D per canale, mentre il CX20017 ne usava un singolo condividendolo con entrambi, creando una situazione di ritardo di circa 11 \u03bcs tra canale sinistro e destro.\nInoltre, uno dei problemi principali erano gli amplificatori operazionali Sanyo (STK6922) per il servo dell'unit\u00e0 ottica che assorbivano una corrente eccessiva con conseguente aumento del calore insieme al salto delle tracce e il ticchettio continuo della bobina di Focus/Tracking.\nLe caratteristiche del lettore sono sostanzialmente queste:\nTestina ottica: KSS-100A\nDAC: CX20017\nDinamica: 90dB\nUscite: RCA, connettore ausiliario (subcode)\nFrequenza del suono: 5-20kHz\nImpedenza d'uscita: 600 \u03a9"}
